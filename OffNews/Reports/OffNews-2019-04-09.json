{"url": "https://offnews.bg/obshtestvo/kolcheta-smeniat-perkite-po-grafa-kabarite-otpadat-700942.html", "text": "Колчета с височина 60 см. сменят перките по Графа. Това реши експертният съвет към НАГ за новите ограничители по столичната улица \"Граф Игнатиев\". По-рано днес специалистите заедно с главния архитект Здравко Здравков и зам.-кмета по транспорт Дончо Барбалов тестваха два варианта за ограничители пред градината \"Св. Седмочисленици\" - чугунените колчета и кабъри. Снимка: Александра Маркарян/OFFNewsОт Съюза на слепите са били категорично против \"копчетата\". Според граждани те са и доста хлъзгави. Очаква се премахването на перките да стане до края на месеца, като едновременно с това ще бъдат монтирани новите колчета. ", "date": "2019.04.09", "title": "Колчета сменят перките по Графа, кабърите отпадат"}
{"url": "https://offnews.bg/politika/barekov-se-otkaza-da-stava-uchitel-registrira-partiata-si-za-evroizbo-700950.html", "text": "Председателят на „Презареди България“ Николай Бареков внесе документи за регистрация на партията в ЦИК за предстоящите евроизбори. През февруари евродепутатът обяви, че \"политиката е за лъжци и олигофрени\" и затова смята да стане учител по български език и литература. \"За мен - три месеца до края на каторгата. От есента най-после ще сбъдна мечтата си да се завърна в училище като редови учител по литература и български език. Още следващата седмица ще подам молбата си за работа в МОН в очакване на разпределението ми\", заяви тогава той. Сега обаче явно е променил решението си. \"По всичко личи, че битката за подобряване на живота и доходите на българските работници чрез Пакета Мобилност ще се довърши в следващия Европарламент. Както знаете, аз съм единственият български евродепутат, който скочи срещу олигархията и подкрепи хората на наемния труд. Тези от ГЕРБ, ДПС, ДСБ, ВМРО и БСП защитават олигархията и мафията и прецакват милиони български работници. 3 милиона българи избягаха в чужбина на Запад, за да получат по-достоен живот. Ако не получаваме европейски доходи и европейски условия на труд в България, никога няма да ги върнем и ще се превърнем в анадолска провинция. Това е основната причина да не се отказвам от мръсотията, наречена “политика”, и да участвам с моята партия Презареди България в предстоящите избори. Въпреки наложената ми тотална цензура от мафията в медиите! Днес внасям документите за регистрация в ЦИК!\", обяви той на страницата си във Фейсбук. Той посочва още, че регистрира партията си в ЦИК, \"за да довърша битката за правата на българските работници в следващия ЕП\".\"Оставам в битката срещу мафията и нейните маши - евродепутатите от ГЕРБ, ДПС (ВМРО), ДСБ, БСП. Тези партии са част от олигархията в България\", допълва той. ", "date": "2019.04.09", "title": "Бареков се отказа да става учител, регистрира партията си за евроизборите"}
{"url": "https://offnews.bg/politika/dvizhenie-21-shte-se-iavi-samostoiatelno-na-evrovota-dnes-se-registri-700948.html", "text": "„Движение 21 ще участва в изборите, за да убедим съгражданите си в нуждата от промяна. Промяна на Европейския съюз, но и на България. Европа има нужда от нови лидери, нови идеи, разчупващи рамките на настоящите политически групи. Ще се застъпваме за запазване и развитие на ЕС, но и за промяна на статуквото в брюкселската администрация, доминирано от големите европейски партии.“Това заяви заместник-председателят на „Движение 21“ Данаил Георгиев при регистрирането на партията в ЦИК за предстоящите избори.„Движение 21“ ще се яви самостоятелно на вота, с пълна листа от 17 кандидати.Георгиев коментира, че участието в изборите е необходимо, тъй като трябва да има видима алтернатива на фалшивия двуполюсен модел ГЕРБ-БСП, поддържан от ДПС:„Хората искат да спре преяждането с власт и още на изборите за Европейски парламент трябва категорично да го покажем чрез вота си.“Кандидатите в листата на „Движение 21“ са от екипа, стоящ зад Татяна Дончева от основаването на партията.Това са част от лицата на „Движение 21“ в различни региони на страната. Част от хората, даващи идеите в партията, движещи различните иницативи, лидери, способни да формулират, отстояват и ангажират подкрепа за своите позиции, отбеляза  Данаил Георгиев.", "date": "2019.04.09", "title": "Движение 21 ще се яви самостоятелно на евровота, днес се регистрира в ЦИК"}
{"url": "https://offnews.bg/temida/sinat-na-arabadzhievi%c2%a0izliza-ot-aresta-sreshtu%c2%a0garantcia-ot-500-000-700943.html", "text": "Вълчо, синът на Ветко и Маринела Арабаджиеви, излиза на свобода от ареста срещу гаранция от 500 000 лева, реши днес Апелативният специализиран наказателен съд.Решението е окончателно. Съдът прецени, че Вълчо Арабаджиев е престоял достатъчно в ареста и след няколко месеца прекарани зад решетките опасността да повлияе на разследването е много по-малка.Ветко, Вълчо и Маринела Арабаджиеви са обвинени, че са част от организирана престъпна група, занимавала се с данъчни престъпления.Вълчо беше задържан в края на август 2018 г., а родителите му бяха арестувани в Испания на 7 март тази година.", "date": "2019.04.09", "title": "Синът на Арабаджиеви излиза от ареста срещу гаранция от 500 000 лева"}
{"url": "https://offnews.bg/sviat/bosfors-mazhor-kak-i-s-kakvo-putin-posreshtna-erdogan-700944.html", "text": "На 8 април руският президент Владимир Путин прие в Москва турския си колега Реджеп Тайип Ердоган. Специалният кореспондент на „Коммерсантъ“ за Кремъл Андрей Колесников смята, че главна тема на преговорите са били доставките на руски газ, които Турция си осигурява. Той коментира какви изтънчени врътки е приложил турският лидер, за да реши въпроса в своя полза.Случи се неочакваното: Ердоган закъсня с полета си от Истанбул повече от час. При все, че той бе очакван да пристигне навреме в Кремъл. После се изясни, че Владимир Путин и Реджеп Ердоган няма да отидат същата вечер в Болшой театър на операта „Троя“, каквито бяха намеренията им, и че интересите им там ще бъдат представлявани от министрите на културата.Стана ясно, че Путин и Ердоган не смятат да припират за преговорите в Кремъл /а нали операта беше единственият фактор, способен да сдържи техния ентусиазъм по време на обеда и пресконференцията/. Когато двамата президенти се намериха накрая в Кремъл, Владимир Путин тихо, но крайно изразително, и според мен, с огромно удоволствие, поздрави Реджеп Ердоган на турски. И ако не греша, руският президент остана доволен от ефекта, който произведе, много повече, отколкото турският.Преди срещата в тесен състав Путин се ограничи в дежурните фрази за, вярно, неизменно и неизбежно растящият стокообмен. А ето Реджеп Ердоган, струва ми се, говори по същество. При това той се преизпълваше със странното, струва ми се, усещане за увереност в себе си и в своя утрешен ден. Някой може би ще нарече това самодоволство, което поради нещо напира в него. Но не, това е твърде в повече, и просто трябва да се каже, че не е нужна да бъде толкова уверен в себе си, че животът е доста сложен и че той сам ще разпредели всичките уверености на местата им по дни и часове… Но да кажеш, че това е минало, давайте да говорим по същество, няма на кого.„Преди всичко, искам да отбележа Турски поток. Действително, строителството на морския участък на този газопровод е завършено. Изграждането на сухопътната част върви по план. Предстои ни навреме да приключим строителството и на този участък“, каза турският президент. Впрочем, да се говори за това с подобни изрази би си струвало само, за да се прикрият съмненията в тяхната своевременност.Когато срещата в камерен състав беше в разгара си, при журналистите дотича ръководителят на руският фонд за преки инвестиции Кирил Дмитриев, който каза, че ето сега ще започне работата на новия руско-турски инвестиционен фонд на стойност 900 млн.долара. „Това може и да ви изглежда странно, но много турски компании сериозно обсъждат възможностите за инвестиции във вътрешния руски туризъм!“, съобщи Дмитриев. А и е вярно, че това изглеждаше твърде странно. Но странностите на Кирил Дмитриев не приключиха с това.Много е възможно силно да нарасне интересът на руските компании в Турция и на турските в Русия! – продължи той и разказа за инвестиционната привлекателност на компанията „Яндекс“. А помолен да конкретизира своите прогнози, допълни: „Разбира се, че ще увеличаваме технологичното си присъствие в Турция и в други арабски страни!“. Така кратко и събирателно само в една фраза отдавна не се е говорило нито за Турция, нито за други арабски страни. Защо господин Дмитриев нарече Турция арабска страна, навярно и разумен човек не би разбрал.Независимо от това, че Владимир Путин каза, че предстои обсъждане на огромен пакет предложения и въпроси, този процес не отне много време. Преговорите в разширен състав се оказаха условни, скоро започна и кръглата маса с участието на бизнесмени от Турция и Русия, и форматът не предвещаваше дълга развръзка. И господин Ердоган вече беше казал, че Турция е готова да предложи облекчени варианти за пътуването на руските бизнесмени и че „ние разглеждаме руските фирми в Турция като свои“.Това, впрочем, означаваше, че до сега визовите проблеми за руските и турските бизнесмени така и не са решени, макар за това да се говори всеки път на всяка среща и не за пръв път. Ситуацията се изостри веднага, след като Турция разби руския бомбардировач и досега изглежда безизходна /при това се знае, че всички останали проблеми, свързани с инцидента, в това число и моралните, по всички признаци са изчерпани отдавна/. Междувременно срещата с бизнеса продължи повече от час и половина срещу планираните 40 минути.В режима на закрити врати от руска страна са говорили министърът на икономическото развитие Максим Орешкин, шефът на „Росагро“ Андрей Гурьов, генералният директор на „Металоинвест“ Андрей Варичев и ръководителят на „Росатом“ Алексей Лихачов. И всичко вървяло мирно. От турска страна са били предвидени само докладчици. Но точката на кипене се случила при четвъртия турски бизнесмен. Внезапно от упор той попитал Путин защо Русия не дава на Турция достойни газови доставки. И Владимир Путин започнал да отговаря подробно, и вероятно е видял, че това трябва да го притисне, отговарял твърдо и още по-категорично, а отговорът му бил все по-малко утешителен за турците: че има пазар с международни стандарти и че никак не може да се правят доставки на всички, тъй като всички без изключения настояват за доставки… Изобщо, така на неговото място би отговарял всеки регионален търговец на газ, дори на вътрешния пазар.Този отговор обаче не удовлетвори преди всичко самия Реджеп Тайип Ердоган. След отговора на Владимир Путин той видимо с възпитателна цел реши да даде възможност за изказвания на всички турски бизнесмени, а те бяха 20 души. Т.е. това беше такава форма на наказание за неотстъпчивостта по въпроса за доставките. И един след друг турските бизнесмени разказваха как се стремят да стъпят на руския пазар, как за това правят всеки път и невъзможното, жалваха се от трудните условия за бизнеса в Русия. Съдейки по всички, трябваше да стане очевидно: че газовите доставки са нужни като въздуха, за да компенсират тежките морални и материални загуби на турския бизнес, свързан с инвестиране в Русия.На пресконференцията президентите следваше да се появят, навярно изтощени така, както изглеждаха самите бизнесмени след тази среща. Но с Путин и Ердоган това изобщо не беше така. Изглежда при тях подобен вид мероприятия са влезли даже не в кръвта им, а в обмяната на веществата. Ердоган започна пръв, той заговори за дисбаланса в търговията между двете страни и за това, че преди всичко причината е в газовите доставки и цените им. Търговският баланс се развива в полза на Русия и това става заради вноса на природния газ, но с времето този баланс може да се промени, каза той. А намекът му беше по-прозрачен и от самия газ.Ердоган посочи, че трябва да се види по какъв начин могат да се развиват двустранните отношения, след като 81 турски провинции ползват газ и основно природен, а 50% от него се купува от Русия. Господин Путин, изглежда, в началото не смяташе да коментира, но бързо преосмисли. Той рязко разкритикува тезата за дисбаланса и предложи проблемът да се разглежда по-широко. И главното – той говори за стабилността на руските доставки, различни от другите, и това явно бе още една търговска позиция от преговорите.По всичко беше ясно, че Путин е раздразнен от срещата с бизнеса, която Ердоган се постара безпардонно да превърне в инструмент на тези преговори. Би било странно, ако двамата на тези преговори не се изкажат и по повод проблемите в сирийския Идлиб. Те се и изказаха, но и нищо ново не казаха. „Решението на всички проблеми ще бъде възможно, когато се сформира конституционният комитет в Сирия. Списъкът на членовете му се намира при специалния представител на ООН за Сирия за съгласуване“, посочи Путин. Все пак и това беше новина. Значи, списъкът накрая е съгласуван с властите и опозицията в Сирия. А по-нататъшната отговорност господин Путин е делегирал на ООН.Освен това, руският президент каза, че да, проблемът с визите не е решен, но е постигната договореност, че безвизовият обмен ще бъде за притежателите на служебни паспорти, а такива, според него, в турската страна има 3 пъти повече, отколкото в Русия. И вече на този упрек Реджеп Тайип Ердоган не можа нищо да каже.", "date": "2019.04.09", "title": "Босфорс-мажор: как и с какво Путин посрещна Ердоган"}
{"url": "https://offnews.bg/temida/joncheva-osadi-na-vtora-instantcia-borisov-za-dumite-mu-che-darzhavat-700947.html", "text": "Софийският градски съд потвърди решението на Софийския районен съд, с което Бойко Борисов е осъден да заплати на Елена Йончева 5000 лв. обезщетение за претърпени неимуществени вреди, причинени от негово публично изказване.Става дума за изказването на Борисов на 10 март 2017 г. на кръгла маса по екология и земеделие в Бургас:  и Сумата от 5000 лева е обезщетение за \"претърпени неимуществени вреди от накърнен духовен интегритет, чест, достойнство и добро име, причинени от противоправно поведение на Борисов, изразяващо се в отправяне на неверни твърдения\".Софийският градски съд отмени частта от решението на първоинстанционния съд, с което партия ГЕРБ е осъдена солидарно с Бойко Борисов да заплати същото обезщетение на Елена Йончева.Решението може да бъде обжалвано пред Върховния касационен съд.", "date": "2019.04.09", "title": "Йончева осъди на втора инстанция Борисов за думите му, че държавата й е плащала милиони за интервюта"}
{"url": "https://offnews.bg/drugi/rekordior-bozhidar-andreev-specheli-zlato-na-evropejskoto-po-vdigane-700957.html", "text": "Щангистът Божидар Андреев спечели титлата в категория до 73 килограма на европейското първенство по вдигане на тежести в грузинския град Батуми.21-годишният българин триумфира с двубой от 345 килограма, като в движението изтласкване нашето момче записа нов европейски рекорд - 192 килограма.Това бе трети медал за България от шампионата на Стария континент. С постижението си Божидар Андреев постави европейски рекорд за младежи до 23 години. Андреев донесе на България първо злато от такъв ранг от 2014 година насам.Той е олимпийски шампион при младежите от Игрите в Нанджин през 2014 г. Миналата година, след дълга пауза той се присъедини към националния отбор и спечели злато на Европейско първенство за 23-годишни в полския град Замошч в кат. 77 кг с 338 кг двубой. По-късно през годината се нареди девети на Световното в Ашхабад (Тюркменистан) с 335 кг в кат. 73 кг. Възпитаник на сливенската школа с треньор Пламен Братойчев. По-рано днес Галя Шатова се нареди 12-а в кат. 64 кг при жените. Бронзовата медалистка от последната младежка олимпиада в Буенос Айрес 2018 г. бе в група Б и събра двубой 203 кг с 92 кг изхвърляне и 111 кг изтласкване. Европейска шампионка за трети пореден път стана румънката Лоредана Тома с 239 кг двубой, европейски рекорд от 111 кг изхвърляне и 128 кг изтласкване.До края на шампионата в Грузия предстои участието на двама български щангисти. В кат. 109 кг в събота от 13:00 часа българско време на подиума в Батуми трябва да излязат Христо Христов и Васил Господинов.", "date": "2019.04.09", "title": "Рекордьор! Божидар Андреев спечели злато на европейското по вдигане на тежести"}
{"url": "https://offnews.bg/112/plamna-lokomotivat-na-barzia-vlak-ot-burgas-za-sofia-700953.html", "text": "Локомотивът на бързия влак № 8602 от Бургас за София се запали тази вечер.След преминаване на композицията през гара Свобода машинистите са забелязали дим, който излиза от машинното отделение на локомотива.Композицията е спряна, а локомотивът е отделен от състава на влака.Използвани са наличните пожарогасители. Екипи на пожарната са на място за допълнително обезопасяване на локомотива.Във влака пътуват 67 човека, които изчакват във вагоните от композицията да бъдат изтеглени в гара Свобода с друг локомотив, след което ще бъдат превозени с автобуси до гара Чирпан и ще продължат пътуването си с влак до София.Временно е преустановено движението на влаковете между Стара Загора и Чирпан.Превоз с автобуси между гарите Свобода и Чирпан ще бъде осигурен и за пътниците от бързите влакове от Варна за Пловдив и от София за Стара Загора, както и за един пътнически влак от Пловдив за Стара Загора, твърдят от \"Холдинг БДЖ\".", "date": "2019.04.09", "title": "Пламна локомотивът на бързия влак от Бургас за София"}
{"url": "https://offnews.bg/sviat/tristrannata-koordinatcia-mezhdu-sasht-iuzhna-koreia-i-severna-koreia-700949.html", "text": "Разговорите между Южна Корея, Северна Корея и САЩ трябва да продължат, заяви наскоро в Сеул вторият зам.-външен министър на Република Корея Ли Те-хо пред световен журналистически форум, организиран от Асоциацията на корейските журналисти.Той изложи правителствената позиция относно развитието на отношенията между двете държави на Корейския полуостров. Г-н Ли подчерта, че след 70 години конфронтация между тях най-сетне са започнали разговори и оцени този процес като голям напредък в отношенията. Само преди 2 години, когато Северна Корея все още правеше ядрени опити, в условията на ядрена заплаха такива срещи биха били немислими, коментира г-н Ли. Той отбеляза като съществена промяна във взаимоотношенията факта, че президентът на Република Корея Мун Дже-ин е първият лидер на Южна Корея, който е имал възможност да говори открито пред публика в Северна Корея. Според г-н Ли това е знак, че мирният диалог между двете държави е започнал и трябва да продължи.Ние сме убедени, че Северна и Южна Корея трябва да живеят заедно и в мир, заяви зам.- министър Ли. Той посочи три основни задачи пред дипломацията. Първата е да се постигне ядрено разоръжаване на Корейския полуостров. Г-н Ли подчерта, че за това е необходима подкрепа от международната общност. Продължителният и устойчив мир е стратегическа необходимост за полуострова. И не на последно място ядреното разоръжаване на Северна Корея ще отвори вратите между двете държави за индустриализация и търговия. Историята ни показва, че от мира на Корейския полуостров зависи мирът в света, заключи г-н Ли.Ние от Република Корея сме оптимисти за продължаващия процес на преговори със Северна Корея, въпреки че в Ханой не беше постигнато споразумение между президентите Тръмп и Ким Чен-ун. Оценяваме, че процесът е сложен и продължителен и се стараем да привлечем в негова подкрепа ключови държави, освен САЩ, като Япония и Китай, подчерта г-н Ли пред журналистите от цял свят, включително и от България, събрали се на форума в Сеул. Според него най-важното сега е да продължат тристранните връзки и координация между САЩ, Южна Корея и Северна Корея. Трябва ни нов път към мира. Знаем, че ще отнеме време, но за нас това не е въпрос на избор, а въпрос на съдба, заяви зам.-външният министър на Република Корея.", "date": "2019.04.09", "title": "Тристранната координация между САЩ, Южна Корея и Северна Корея трябва да продължи"}
{"url": "https://offnews.bg/sviat/amerikanska-aktrisa-se-prizna-za-vinovna-za-uchastie-v-seks-kult-700937.html", "text": "Американската актриса Алисън Мак се призна за виновна по обвинения, свързани с участие в \"секс култ\".Мак, известна с участието си в сериала \"Смолвил\", е обвиняема по дело за трафик на хора с цел сексуална експлоатация, маскиран като менторска група. Делото е срещу шестима души от компанията Nxivm. Компанията започва работа през 1998 г., като предлага програми за самопомощ. Тя се рекламира като \"общност, водена от хуманитарни принципи, която иска да даде вътрешна сила на хората и да отговори на важни въпроси за това какво значи да си човек\", като посочва, че \"работи, за да изгради по-добър свят\". Прокуратурата обяви, че компанията работи като финансова пирамида - членовете са заплащали хиляди долари за курсове, за да се издигнат в йерархията на фирмата. На върха стои Кийт Ренири, който има няколко заместнички жени. Именно една от тях е била и Мак.   \"Алисън Мак е вербувала жени, които да се присъединят към програмата, която е рекламирана като менторска група за жени, която е създадена и управлявана от Кийт Ренири\", обясняват от прокуратурата. Жените са участвали в своеобразна инициация, в които са били жигосвани с инициалите на Ренири и са били принуждавани да правят секс с него.  Смята се, че Мак е част от компанията от 2010 г. Пред съда Мак обясни, че е била инструктирана да събира компрометиращи материали и снимки за две от жените в групата, като те са били заплашени, че материалите ще бъдат публикувани, ако разкрият информация за \"тайното общество\". Мак се обяви за виновна за участието си в работата на компанията. \"Вярвах, че намеренията на Кийт Ренири са да помага на хората. Сгрешила съм\", каза тя пред съда в понеделник. Присъдата на Мак ще бъде обявена през септември. Тя може да получи присъда от 20 години затвор. Ренири беше арестуван в Мексико миналата година. Той твърди, че сексуалните връзки с тези жени са били по взаимно съгласие. Миналия месец съоснователката на компанията - 65-годишната Нанси Салзман, също се призна за виновна. Присъдата ѝ ще бъде обявена през юли. ", "date": "2019.04.09", "title": "Американска актриса се призна за виновна за участие в 'секс култ'"}
{"url": "https://offnews.bg/zvezdi/madona-shte-pee-na-evrovizia-700935.html", "text": "Мадона ще пее на Евровизия в Израел на 18 май и ще изпълни две песни, включително нова песен от предстоящия ѝ албум.Появата ѝ e обявена от местни промоутъри - Live Nation Israel, които заявиха, че представянето ще бъде \"историческо и истерично\".\"Не са взети окончателни решения и не са подписани споразумения. Официалните новини и актуализации ще идват директно от каналите на Евровизия в подходящ момент\", заяви EBU в изявление пред Би Би Си.Според съобщения в израелската преса организаторите са имали съмнения относно съдържанието на изпълнението на Мадона. Неотдавна звездата пусна тийзъри с нова музика в социалните медии и бе забелязана да снима видео клип в Португалия в края на миналия месец. Шоуто се провежда в страната, след като израелската певица Нетта спечели миналогодишния конкурс в Португалия. Представянето на Мадона се очаква да струва около 1 млн. долара, което ще бъде покрито от канадския милиардер Силван Адамс, който е финансирал мащабни събития и концерти през последните няколко години като начин да подкрепи Израел.\"Аз съм развълнуван и горд да посрещна Мадона в Израел. Вярвам, че нейното представяне, придружено от десетки професионални танцьори, ще допринесе значително за успеха на събитието и за укрепването на позитивната марка на Израел в света\", каза Адамс в изявление пред Jerusalem Post. Тази година България няма да заеме участие в песенния конкурс, като решението е част от мерките за оптимизиране на публичните разходи на БНТ.", "date": "2019.04.09", "title": "Мадона ще пее на Евровизия"}
{"url": "https://offnews.bg/obshtestvo/ministar-neno-dimov-predlaga-izkliuchvaneto-na-teritorii-ot-natura-20-700936.html", "text": "Има огромно количество зони по „Натура“, които не могат да бъдат там и промените в Закона за биологичното разнообразие дава възможност грешките да бъдат поправени. Това каза министърът на околната среда и водите Нено Димов по време на представянето на Закона за биологичното разнообразие, предаде Агенция „Фокус“.По отношение на текстовете в законопроекта, свързани с първичните данни, министърът посочи, че те до момента не са предостовяни на МОСВ и на практика това, което се е случвало 2007 г., когато са обявявани зоните \"Натура\", се е случило по неясен начин.„Държавата не разполага с голяма част от тези данни. Оттук нататък държавата не може да си позволи да взима решения по данни, които не са проверени. Тук новото е, че тези данни трябва да бъдат проверени за достоверността им. Ние сме свидетели на огромно количество зони, които попадат в \"Натура\" и които по никакъв начин не могат да бъдат в \"Натура\", защото данните, по които са направени, са непроверени. Факт е, че тези грешки са правени преди повече от 12 години и е много трудно да бъдат изправени в момента и този закон дава и тази възможности“, каза още министърът.На въпрос колко са местностите, които са в „Натура“, а не трябва да са там, Нено Димов обясни, че 34,8 % от територията на страната е обхваната в тази мрежа. „Колко процента от тези са попаднали по погрешка, не мога да кажа. Това е изключително сложна информация. Когато има възможност след приемането на този закон да имаме достоверна и проверена информация ще даде шанс на всичко, което е проверено, да бъде коригирано“, уточни Димов.Попитан защо се налага промяната на този закон в този момент, министърът на околната среда посочи, че този закон е трябвало да бъде променен преди 3 години.„Ние търсихме баланса и последната кръгла маса и последната среща, която имахме със съвета на учените ни доведе на нивото, на което считаме, че имаме достатъчно широка подкрепа, за да може този закон да бъде приет. На практика на последния път 16 НПО присъстваха, от които 12 подкрепяха закона, 4 не. Имахме подкрепата на работодателски, на брашнови, синдикални организации, на местната власт. На практика включително след промените, които направихме със Съвета на учените и научната общност, считаме, че този закон е необходим. С приемането му ще развържем възможността за управлението на „Натура“, а не със забраните, които потенциално застрашават една трета от територията на страната, което е лошо за околната среда, за бизнеса и за всеки един човек“, допълни той.Предстои да бъде оповестен финалният текст, който се очаква утре министър Димов да предложи на заседание на Министерския съвет. Ако правителството внесе за разглеждане в парламента предлаганите изменения в ЗБР, се очаква нова силна вълна на негативни реакции.От коалиция \"За да остане природа в България\" вече коментираха във Фейсбук, че ако ключовите проблеми не са коригирани, обмислят протести. \"Това законодателно предложение ще ограничи диалога ни и той ще се провежда основно на Орлов мост\", гласи съобщението на природозащитните организации.", "date": "2019.04.09", "title": "Министър Нено Димов предлага изключването на територии от 'Натура 2000'"}
{"url": "https://offnews.bg/obshtestvo/fandakova-podari-na-figuristkata-fejgin-roklia-s-5000-kamaka-svarovski-700938.html", "text": "Кметът на София Йорданка Фандъкова подари на младата звезда на световното фигурно пързаляне Александра Фейгин рокля с 5000 камъка Сваровски. От името на Столична община една от най-бързо прогресиращите български спортистки получи състезателен костюм за волната си програма през следващия сезон, съобщиха от \"София - европейска столица на спорта\".Фейгин ще бъде новото лице на инициатива „София – европейска столица на спорта“, наследяваща едно от златните български момичета Християна Тодорова.Александра Фейгин записа изключителни успехи през настоящия сезон с мощния си пробив в световното фигурно пързаляне. Едва на 16 години, тази зима тя се нареди на историческото 11-о място на Европейското първенство за жени в Минск, а след това на Световното в Токио зае престижното 17-о място.„За нас е чест да връчим този подарък на едно прекрасно българско момиче, което не спира да ни радва. Щастливи сме да го гледаме като част от световния елит. Искам да благодаря на Фейгин за това, което прави, защото със своя пример тя увлича много деца за спорта. Знаем колко популярно е пързалянето с кънки, през зимата хиляди изпълват ледените пързалки и личности като Александра със сигурност спомагат за това. Знаете, че София продължава да бъде европейска столица на спорта, тъй като заслужихме титлата за постоянно. Благодаря на големите спортисти, които подкрепиха и продължават да подкрепят каузата, както и на екипа, работещ по инициативата. Тази година в календара на „София – европейска столица на спорта“ има над 110 събития, отделно в дейността на Общината са залегнали 190 проекта за училищен спорт и 70 проекта на клубове по програмата за директно финансово подпомагане на детско-юношеските школи в града. София е много спортен град, тази седмица например той е домакин на Световната купа по модерен петобой, която се открива тази вечер, на Световната купа по художествена гимнастика през уикенда, в неделя са Велошествието и бягането под наслов „София кара колело и тича за по-чист въздух,“ каза Йорданка Фандъкова.От своя страна Александра Фейгин и треньорката й Лутай благодариха за ценния подарък. „Трогната съм от този жест, благодаря за подкрепата. Много е важно в спорта да усещаш че има хора, които те подкрепят и застават зад твоята кауза. Тази рокля е много ценна за мен, надявам се с нея да постигна нови успеха в световното фигурно пързаляне,“ заяви Фейгин. С връчения от Фандъкова състезателен костюм Александра ще играе волната си програма през целия следващ сезон.Дизайнът е на Росица Мутафчиева от фирма „Спорт лайн елит“, която се грижи и за екипите на националните състезателки по художествена гимнастика. На миналото световно първенство съдиите са подсказали на Фейгин и треньорката Ина Лутай, че Александра е изключително талантлива, но роклята й е някак семпла и е добре да бъде с по-впечатляващ и грабващ костюм, който ще засили импресивността на изпълненията. Сега костюмът отговаря на съвременните изисквания и с него Фейгин ще бъде още по-изящна и грабваща погледите по време на изявите си на световния лед.Тази неделя Фейгин ще една от многото известни спортистки, които ще участват във Велошествието „София кара колело за по-чист въздух“, което стартира в 11 ч. по маршрут от Народно събрание до Южния парк.", "date": "2019.04.09", "title": "Фандъкова подари на фигуристката Фейгин рокля с 5000 камъка Сваровски"}
{"url": "https://offnews.bg/politika/i-delian-dobrev-podava-ostavka-kato-naroden-predstavitel-700940.html", "text": "Делян Добрев подава оставка като народен представител в 44-тото Народно събрание.Той е взел това решение след разговор с председателя на ГЕРБ и министър-председател на България Бойко Борисов.\"С поредната фалшива новина чашата на търпението ми преля - не искам повече името ми и това на ГЕРБ да бъдат петнени\", коментира Добрев.Той аргументира личния си акт и като знак на солидарност със своите колеги, които спазиха моралния стандарт на ГЕРБ и напуснаха постовете си само заради съмнения.", "date": "2019.04.09", "title": "И Делян Добрев подава оставка като народен представител"}
{"url": "https://offnews.bg/sviat/britanskiat-parlament-dade-srok-za-brekzit-do-30-iuni-a-donald-tusk-700955.html", "text": "С 420 гласа \"за\" британските депутати одобриха днес плана на премиера Тереза Мей да поиска удължаване на излизането на Великобритания от Европейския съюз до 30 юни. 110 бяха против предложението на правителството.Кабинетът на Мей беше принуден да поиска това гласуване, тъй като парламентът вчера прие закон, с който си даде правомощие да контролира и променя плана на Мей за удължаване на преговорния период за срока на Брекзит.Междувременно в писмо до участниците в утрешното извънредно заседание на Европейския съвет Доналд Туск предложи Великобритания да получи отсрочка до една година за напускането на ЕС. Досегашният ни опит, както и разделението в британския парламент, показват, че е малко вероятно одобрението на постигнатото споразумение между ЕС и Лондон да приключи до юни, аргументира се Туск, който е председател на Европейския съвет.Той е на мнение, че отсрочка до юни би повишила заплахата от нови временни отлагания и извънредни срещи на върха с кратки срокове. Според Туск съществува и възможност някоя следваща отсрочка да не получи одобрение и така да се стигне до случайна раздяла без уредени правила.Според неофициална информация, цитирана от редица германски медии, канцлерът Ангела Меркел смята за възможно британското напускане на Европейския съюз да бъде отложено до началото на 2020 г.Меркел е на мнение, че организиран Брекзит, тоест Брекзит със споразумение, е в интерес на Германия.Според френското президентство обаче отлагане на Брекзит с една година би било твърде дълго.", "date": "2019.04.09", "title": "Британският парламент даде срок за Брекзит до 30 юни, а Доналд Туск - до една година"}
{"url": "https://offnews.bg/obshtestvo/inspektori-vliazoha-na-proverka-na-terasata-na-plamen-georgiev-700939.html", "text": "Инспектори от общината са влезли на проверка в жилището на председателя на КПКОНПИ Пламен Георгиев, съобщи , като се позова на кметството на район \"Слатина\".Георгиев е осигурил достъп на инспекторите до , за да бъде проверено доколко са законни постройките върху нея. Очаква се проверката да отнеме до две седмици.Проверката идва след като в публичното пространство бе разпространена информацията, че на покривната тераса към жилището на Георгиев има допълнително построено барбекю, сауна и чардаци. В същото време терасата е към общите части на сградата, но достъп до нея има само от жилището на шефа на КПКОНПИ.Преди дни районният кмет Наталия Стоянова съобщи, че в общината са знаели от 2012 г., че на терасата-покрив има постройки без необходимите документи, но предишният собственик на жилището не е осигурил достъп на инспекторите и проверката се е провалила.", "date": "2019.04.09", "title": "Инспектори влязоха на проверка на терасата на Пламен Георгиев"}
{"url": "https://offnews.bg/dw/kreposten-vav-feodalna-darzhava-700952.html", "text": "Имаше време, живеехме в демокрация. Днес обаче пред нас е застанал друг модел на власт: феодализъм. Управниците откровено живеят във феодална структура на властта. И искат да ни замъкнат и нас вътре, та да млъкнем веднъж завинаги.В България същността на изградения от властта феодализъм ясно лъсна в сагата „Артекс”. Главният архитект на София казва, че май небостъргачът на Артекс „Златен век” не е законен. ДНСК контрира - всичко е наред. После се намесва Бойко Борисов: Спрете го, бре маскари! ДНСК веднага: Спираме го!Защо е такаКъде тук е заровено кучето? Заровено е там, където никоя контролна институция в държавата не си върши работата - тоест, не контролира. Защо ли? Ами защото контрол можеш да упражняваш само в държава, населена от граждани, чийто инструмент си. И в държава, подвластна на върховенството на закона, който ще те погне, ако вместо да контролираш, покриваш далавери.Във феодалната държава е друго. В нея няма граждани, от чието име да работят институциите, спазвайки законите. В нея властта не идва от демоса, та да бъде предавана нагоре по инстанциите. Във феодалната държава картината е обърната: властта се стича отгоре надолу - от главния тартор към подопечните му тартори. И, естествено, никоя властова инстанция не гледа надолу, към демоса-суверен. Гледа нагоре, към тартора, който ѝ е дал парче от властта си.Подобна институция никого няма да проверява ей така. Защото какво правим, ако се окаже, че проверяваният е човек на някой тартор или, да не дава Господ, на баш тартора? До доказване на противното всички контролни институции действат на основата на допускането, че нарушителят е човек на тарторите. И едва когато главният тартор каже „Давайте!”, те тръгват. Защото щом самият главен им е позволил, значи в аферата няма замесени негови хора.В този модел на управление властта е независима от гражданите - и обслужва себе си. Както го формулира големият германски философ Юрген Хабермас, тя е станала „отвързан от котви екзекутив”. Никой чиновник няма чувството, че дължи властта си на гражданите. И към днешна дата повечето чиновници биха се изсмели подигравателно на твърдението, че дължат на гражданите не само властта, но и заплатите си.В техния свят и властта, и доходът идват отгоре - от тартора. И затова те са длъжни да вършат неговата, а не на гражданите работа. Затова чиновниците се отнасят с подигравка към претенциите на гражданите, не отговарят на писмата им, злорадо ги разиграват по гишета, не спазват никакви законови срокове.В страни като България, с крехко - така да го кажем - демократично наследство, този процес е доста напреднал. Не се поддавайте обаче на мечтата, че спасение ще дойде от „Запад”. Не се подреждайте на Орлов мост да чакате освободителните армии от европейски чиновници.Оглушително мълчаниеВ последните месеци пиша официални писма до ключови институции в ЕС. Информирам ги, че в България вече има политически затворници (Десислава Иванчева). Че беше гласуван закон, според който гражданин, обявен за невинен от съда, не си получава обратно имуществото, предварително конфискувано от КПКОНПИ. Че се преследват инакомислещи и неудобни. И искам институциите на ЕС да проявят солидарност с българските граждани, подложени на увеличаващ се тормоз.Отговори - никакви. Нито от ЕНП (чийто член е ГЕРБ), нито от ПЕС, които пък би трябвало да искат да се възползват от греховете на ЕНП в България. Два пъти им писах - две оглушителни мълчания в ответ. Дори няма доскоро приетото: „Благодарим за писмото, ще го разгледаме...”. Единствено от Комисията получих отговор, че за съжаление не могат да ми помогнат. Но чак след второ мое гневно писмо.При това аз изобщо не искам да помогнат лично на мен. Нито съм арестуван, нито съм под запор. Проблемът не е лично мой. Проблемът е системен, защото удря по основата на ЕС - върховенството на закона. Днес това върховенство е отменено в една страна-членка, утре - в друга. Затова аз реагирам като гражданин, като универсална фигура, загрижена за универсалното добро на Европа. Не съм молител, търсещ нещо лично за себе си.Сходни изживявания имах и с една чуждестранна фондация. Направили хората конференция за етиката в управлението. Хубаво. Похвално дори. Кой обаче е докладчик? Пламен Георгиев. Пиша възмутен до организаторите. Отговор - нула. Писали им обаче и от \"Терминал 3\". И понеже са медия, те получават отговор: Дали обвиненията, отправени срещу Пламен Георгиев, са оправдани, по никакъв начин не е изяснено по време на събитието...Тоест, по време на лекцията на човека с терасата в залата не е нахлул прокурор със заповед за арест. И това прави Георгиев квалифициран да лекторства за етика и управление?Все пак написах и второ писмо, леко заплашително, на което този път получих отговор: „По време на събитието беше убедително демонстрирано колко важно е последователно да се подобряват правната уредба и етичните правила в тази област\". Този отговор изобщо няма да го коментирам.ПоукатаПоуката от цялата история: излиза май, че не съм гражданин, комуто се дължи уважение като към суверен. Молител съм. Крепостен селянин, паднал на колене пред господаря си. Ако изглеждам слаб - подминават ме като селска гара. Ако размахам тояга - получавам отговор. За всеки случай. Да не би да се окаже, че тоягата ми е достатъчно голяма, за да им причини неудобство...Всъщност, всичко би било наред, ако аз наистина бях крепостен селянин, а те - аристократи с поне десет поколения зад себе си, възпитавани да управляват. В такива случаи, дори според Аристотел, аристократичната форма на управление е най-добра.Само че нито аз съм крепостен, нито управляващите, комисарите, фондационерите и партийните генерални секретари са аристократи с десет поколения история. Те не са на върха благодарение на потеклото и възпитанието си, но не са и съвсем по поръчение на гражданите - именно това е демократичният проблем на Европа. И върху него паразитират неонацистите, искащи не „Европа на демоса”, т.е. на универсалния гражданин-суверен, а „Европа на отечествата”, т.е. на племената, подчинени на своите вождове.Има лесен изход: всички длъжности в ЕС (както чиновнически, така и партийни) от определено ниво нагоре да бъдат подчинени на европейските граждани. Трябва да мога да гласувам за състава на Комисията. Трябва, на отворени вътрешни избори по американски модел, да мога да гласувам за генералните секретари и лидерите на „политическите семейства”. Защото е наложително европейските (ни) служители да чувстват всеки ден, че техният господар е европейското гражданство.Нека да си припомним: Какъв е историческият отговор, който почтени, будни буржоа като нас дават на феодализма? Буржоазно-демократична революция, разбира се. Казано на по-академичен език: нов обществен договор, както в България, така и в ЕС, по силата на който гражданите отново да са суверен, а правителствата, комисиите, партиите, парламентите и пр. - инструменти, а не господари на суверена. Защото демосът търпи много неща. Не търпи обаче господари.", "date": "2019.04.09", "title": "Крепостен във феодална държава"}
{"url": "https://offnews.bg/politika/garnevski-sreshtu-zakonnoto-balgarsko-pravitelstvo-teche-palziasht-pr-700960.html", "text": "От доста време в България срещу законното правителство тече пълзящ преврат, заяви пред bTV депутатът от ГЕРБ Спас Гърневски.Според него \"пълзящият преврат\" се случва заради амбициите на БСП \"да се върне във властта през задния вход - против всички изисквания на демокрацията\".За съжаление, и българският президент изцяло зае страната на партията, която го издигна за президент, констатира Гърневски.В момента, в който държавата е вътрешеноикономически стабилна и външнополитически призната след успешното европредседателство, планът на силите, които искат тази власт да я няма и да бъде дестабилизирана България, е в ход. Планът \"Решетников\" се изпълнява блестящо, твърди депутатът.Оставките от последните дни, които връчиха ръководни кадри, издигнати от ГЕРБ, Гърневски определи като \"изключително висок европейски стандарт на политически морал и поведение в управлението\".Вчера беше направен синхронизиран опит между Корнелия Нинова и президента антикорупционният закон да бъде ликвидиран и да бъде гласуван нов. Страх ги е, че най-накрая в България заработи антикорупционен орган и той дава резултати, каза още Спас Гърневски.", "date": "2019.04.09", "title": "Гърневски: Срещу законното българско правителство тече пълзящ преврат"}
{"url": "https://offnews.bg/obshtestvo/chetirima-novi-balgarski-monasi-zapochnaha-sluzhenie-v-zografskia-mana-700912.html", "text": "Четирима нови монаси са подстригани в българския Зографски манастир на Света гора, съобщават от Светия Синод на БПЦ. По време на всенощното бдение на 6 срещу 7 април, когато на Света гора се отбелязва празника Благовещение, в Зографския славяно-български манастир „Свети Георги-Победоносец“ бяха постригани четирима нови монаси.Монашеската република е по стария календар, по който 7 април се пада 25 март.По време на всенощното бдение на 6 срещу 7 април в ангелски чин се облякоха послушниците Пресиян с името Паисий и Калоян, който стана монах Ефрем. По време на св. Литургия бяха постригани послушниците Андрей и Сергий, които станаха монах Амвросий и монах Порфирий.Под мантия пред св. Олтар Калоян, Андрей и Сергий бяха изведени от техния духовен старец игумена на манастира схиархимандрит Амвросий, а послушник Пресиян – от неговия старец йеросхимонах Кирил.По време на празника в богослужбите в светата обител молитвено участие взеха около 100 гости от България, Гърция, Молдова, Сърбия и Македония.", "date": "2019.04.09", "title": "Четирима нови български монаси започнаха служение в Зографския манастир"}
{"url": "https://offnews.bg/politika/ninova-da-slozhim-nachalo-na-promianata-za-balgaria-na-26-ti-maj-700941.html", "text": "Днес внесохме 6 хиляди подписа в ЦИК и получихме 6 номер във входящия регистър. Бихме искали да се обърнем към всички българи тук и в чужбина. Гласувайте! Европа не е нещо далечно и незначимо. Много е важно какви хора ще изпратим там, не просто да получават високи заплати, а да защитават българския интерес.Това заяви лидерът на БСП Корнелия Нинова при при регистрацията на \"БСП за България\" в ЦИК.От това зависи дали ще има инвестиции и работни места за вас, дали ще има минимална европейска пенсия, минимална европейска заплата, дали ще има младежка гаранция за децата, да дишаме чист въздух и да ядем чиста храна- без двойни стандарти, чиста вода, да плащаме по-малки сметки- ако развием и защитим нашите интереси за ядрена енергетика и газопреносна мрежа. Тези избори са важни, не ги подценявайте. Гласувайте за която партия сте преценили, но бъдете активни, призова още Нинова. Предстоящите избори са важни, защото могат да сложат началото на промяната в България. Не просто една партия да си тръгне и друга да седне във властта и да продължи постарому. Може да започне промяната на модела в последните 30 години. Това зависи от вашата активност. Една партия не може да се справи сама. Това е голяма задача за цялото българско общество и ако искате, можем да сложим заедно началото на 26 май, каза още лидерът на БСП. ", "date": "2019.04.09", "title": "Нинова: Да сложим начало на промяната за България на 26-ти май"}
{"url": "https://offnews.bg/turizam/seloto-v-koeto-vsichki-govoriat-sas-znatci-700916.html", "text": "В Бенгкала, разположен на северната част на остров Бали, всички жители говорят чрез жестомимичния език - \"ката колок\", буквално означаваща „глух разговор“ на индонезийски и е основното средство за комуникация само за 44 души на цялата планета.Въпреки че селото се намира на остров Бали, това място остава скрито от очите на туристите. Бенгкала има по-висок брой родени глухи от нормалното за население от седем поколения насам.Местните жители отдавна приписват това на проклятие, но учените наскоро го оправдаха, като отдадоха явлението на рецесивен ген, известен като DFNB3. Заради това през последните десетилетия едно на всеки 50 деца в тази общност се ражда глухо.В много отношения всички глухи от раждането си в тази общност са по-щастливи от глухите хора в други области. Това е така, защото повече от половината жители на планинското село също са научили \"ката колок\", за да могат да общуват с глухите членове на семейството и приятелите си.\"Ако съдбата ти е да се родиш глух, тогава вероятно тук ще бъде най-доброто място в света да се родиш!\", казва говорителят на Алианса на глухите на Бенгкала Кетут Канта.Всички жители в селото получават еднаква заплата, независимо дали са глухи или не. Въпреки това не е лесно за глухите да си намерят работа извън селото, а местната работна заплата често е около 5 долара на ден.\"Ката Колок\" е повлияна изключително малко както от индонезийския, така и от международния жестомимичен език.", "date": "2019.04.09", "title": "Селото, в което всички говорят със знаци"}
{"url": "https://offnews.bg/tehnologii/dostavki-s-dronove-v-avstralia-700925.html", "text": "Първата световна компания за доставка чрез дронове получи одобрение да излезе в небето над Канбера.През последните 18 месеца \"Проджект Уинг\", управлявана от компанията-майка на Google - Alphabet, е провеждала изпитателни тестове за доставка на храна, напитки и лекарства в австралийската столица.Местните авиационни власти съобщиха, че всички рискове са преценени и няма опасност нито за хората на земята, нито за въздушния трафик.Одобрението върви със строги правила. Доставките ще могат да се правят само през светлата част на деня, а на дроновете ще им е забранено да летят над големи пътища. Те трябва да поддържат минимално разстояние от хората на земята.Доставките с дронове ще намалят разходите за доставка, както и въглеродните емисии. Компанията оценява, че доставката чрез безпилотни самолети може да добави от 30 до 40 млн. долара към приходите на бизнеса.Прогнозите сочат, че в бъдеще дроновете ще доставят всяка четвърта поръчка, а до 2030 година по този начин ще се доставят до 6% от всички поръчки в Канбера.", "date": "2019.04.09", "title": "Доставки с дронове в Австралия"}
{"url": "https://offnews.bg/zdrave/zaporiraha-bankovata-smetka-na-belodrobnata-bolnitca-vav-varna-700930.html", "text": "Запорираха банковата сметка на Специализираната болница за активно лечение на белодробни заболявания във Варна заради дългове, съобщи БНТ.Болницата има близо 300 000 лева дългове към различни институции и доставчици на лекарства и храни. Според директора на болницата доц. Христо Ганчев причината за трупането на дългове е малката субсидия, която лечебното заведение получава. Един леглоден струва около 100 лева, а от министерството се получават 38 лева, обяснява Ганчев. Болницата не е голяма, нужни са около 1 млн. лева годишно, а ние получаваме 300 000 хиляди, допълва той.От няколко месеца работещите в болницата не са получавал заплати. Засега няма напуснали служители, но търпението се изчерпва. Болницата се нуждае и от средства за ремонт, тъй като сградният фонд не е обновяван от десетилетия. ", "date": "2019.04.09", "title": "Запорираха банковата сметка на белодробната болница във Варна"}
{"url": "https://offnews.bg/politika/zam-oblastniat-na-sofia-tomi-nikolov-podade-ostavka-700919.html", "text": "Заместник-областният управител на Област София Томи Николов подаде оставка пред министър-председателя Бойко Борисов, съобщиха от пресцентъра на Министерския съвет.В мотивите си към нея Николов посочва медийни публикации и необходимостта от тяхното изясняване. Оставката е приета от премиера Борисов. Строителната инспекция на Район Кремиковци проверява имот на Николов и съпругата му Ивелина Джартова, общински съветник от ГЕРБ в СОС, построен в нарушение със строителното разрешение. По разпореждане на кмета на Столична община беше извършена проверка по получен сигнал за незаконно строителство край село Сеславци в район „Кремиковци“. Направеното геодезическото заснемане показва разминаване между одобрения проект и реализирания обект. Предстои дирекция „Общински строителен контрол“ да издаде констативен протокол с предписания за отстраняване на констатираните нередности. За резултатите от проверката кметът Фандъкова е информирала министър-председателя Бойко Борисов. ", "date": "2019.04.09", "title": "Зам.-областният на София Томи Николов подаде оставка"}
{"url": "https://offnews.bg/politika/nastimir-ananiev-podpisi-za-izbori-da-se-sabirat-i-po-elektronen-pat-700918.html", "text": "Събиране на подписи по електронен път за регистриране на избори - това предлага Европейска партия Волт, която вече официално внесе документите си в ЦИК за предстоящия евровот през май. „През сайта на ЦИК може да се направи платформа, в която хората да избират коя партия да подкрепят и при въвеждането на данните си с електронен подпис да има криптиране и само упълномощени лица от институцията да имат достъп за проверка“, разясни предложението Ананиев. Той добави, че електронното събиране на подписи би улеснило значително работата на ЦИК и ще повиши доверието на гражданите относно прозрачността при регистрация. Естествено, за подобен вид електронна услуга трябва да се гарантира абсолютната неприкосновеност на личните данни, какъвто модел успешно се прилага в Естония. В прибалтийската държава електронното управление е толкова добре развито, че за 5 минути човек може да си плати сметките, данъците, да си отвори фирма и да гласува на избори.За съжаление, у нас управляващите категорично възпрепятстват въвеждането на подобен подход с оправданието, че системата е податлива на хакерски атаки и това застрашава националната сигурност. Естония обаче доказва, че електронното правителство не само е възможно, а е и необходимо. По този начин се съкращават изключително много време и средства, намалява се административната тежест, стимулира се развитието на бизнеса, улесняват се процесите в държавата и гражданите са стимулирани да участват по-активно при вземане на важни решения за държавата.Европейска партия Волт настоява правителството да вземе решителни мерки за въвеждане на електронното управление. Смятаме, че е изключително притеснително държавата да продължава да дава милиарди левове за подобна реформа фантом.Вчера партия Волт България внесе почти 4 000 подписа за регистрацията си за евровота. Водач на листата е Настимир Ананиев. За първи път в България от началото до края на листа се редуват мъж, жена, мъж, жена и т.н., а историческото за страната е, че чужденец попада сред кандидатите за Европейския парламент. Това е холандецът Дани Ван Сантен, който от 3 години работи и живее в София. Сред останалите предложения на Волт България са утвърдени адвокати по европейско правосъдие като Мартин Граматиков, Светла Миланова и Борислав Тасев. В листата има също така предприемачи, експерт в Европейския парламент като Златимира Цолова, директор на училище, студентка, търговец и пенсионер.Основните приоритети на Волт са развитието на микро и семейния бизнес, който да се превърне в гръбнак на икономиката, електронно управление, достоен живот чрез европейски доходи, европейско здравеопазване, което стига до пациентите, както и реформи в самия Европейски съюз.", "date": "2019.04.09", "title": "Настимир Ананиев: Подписи за избори да се събират и по електронен път"}
{"url": "https://offnews.bg/obshtestvo/rejzi-oproverga-gerb-ne-podal-ostavka-kato-kmet-na-sozopol-700914.html", "text": "Не съм подавал оставка като кмет на Созопол, заяви Панайот Рейзи, цитиран от БНР.Така той отрече информацията, разпространена по-рано от пресцентъра на ГЕРБ, че се е оттеглил от поста градоначалник след среща с премиера Бойко Борисов.Подал съм си оставката само като председател на ГЕРБ в Созопол, не и като кмет, категоричен бе Панайот Рейзи:Той потвърди, че е бил на среща с Бойко Борисов и Димитър Николов, но не са му искали оставката като кмет.", "date": "2019.04.09", "title": "Рейзи опроверга ГЕРБ: Не подал оставка като кмет на Созопол"}
{"url": "https://offnews.bg/temida/skandal-vav-vss-zaradi-dumi-na-elisaveta-panova-shefat-na-vks-napusna-700911.html", "text": "Скандал се разрази на заседанието на Висшия съдебен съвет днес, членове на ВСС атакуваха шефът на ВКС Лозан Панов за интервюто на съпругата му Елисавета Панова преди ден. Думите й, че решението на Административен съд София-град (АССГ), с което беше потвърдена глобата от 1000 лева на мъжа й за това, че не е подал имуществена декларация пред Сметната палата през 2017 г., е „извращение с правото“, са обидили съдии от АССГ. Според Боряна Димитрова, член на ВСС, съдиитe иcкaт дa знaят дaли ce paзгpaничaвaтe oт мнeниeтo, чe в Бългapия нямa пpaвocъдиe, вярвате ли на българските съдии\". Още членове на ВСС застанаха зад искането на двамата, а Панов напусна заседанието. \"Нямам намерение да участвам в това, което организирате\", заяви той. Съпругата му Елисавета Панова пък изпрати отворено писмо до в. Сега и сайта Бивол, в което се казва: Седмицата между 25.03. и 31.03. Лозан Панов е извън страната. Имал е неблагоразумието да го обяви публично на заседание на ВСС. Късно вечерта, на 25.03., около 22:00 часа сайтът “Правен свят”, обслужващ интересите на главния прокурор Сотир Цацаров и покровителстван от Делян Пеевски пуска фалшива новина, според която съпругата на Лозан Панов си купила на рекордно ниска цена апартамент от “Артекс” – само 225 евро на квадрат. Цената, която се тиражира е размерът на данъчната оценка, но в действителност закупеното не е апартамент, а право на строеж и сделката е изповядана на двойно по-висока цена, за разлика от публичните личности, замесени в скандала. Докато сутринта на 26.03. пропагандната машина на Делян Пеевски работи на пета скорост, за да тиражира бързо „голямата новина“, по обяд ръководителката на пресцентъра на премиера Бойко Борисов Севдалина Арнаудова изпраща до избрани журналисти брачното свидетелство на Лозан Панов, в което никой дори не си е направил труда да заличи ЕГН-тата на четирима души. Съдия №1 е даден за отстрел. За разлика от Имотния регистър, тази информация не е публична. Нека се опитаме да познаем колко души имат достъп до нея и по-точно до онази част, в която са споменати не само имената на брачната двойка, но и кумовете им… „А ние си говорим за този гейт, където вече има и кумове и отвратихме народа”, мъдро се кахъри премиерът Бойко Борисов ден след като е разпространил брачното свидетелство на Панов. През това време затрупаните от лавината новини за покупка на евтини имоти от властта зрители, отново са прибягнали до винаги печелившата по нашите ширини философия „всички са маскари“ и вече гледат на случващото се с отвращение. Последният, на когото са вярвали във властта, е същият като всички останали. Крайната цел е постигната, защото когато си отидат отвратените, остават само отвратителните (по Радой Ралин).И ако това не помогне…Същия ден, на 26.03., председателят на ВКС получава на електронна си поща уведомление от НАП за приключване на неговата ревизия, с което му е връчен ревизионния акт. Днес малцина са тези, които ще си спомнят, че формалното основание за ревизията дойде от наказателно постановление на Сметната палата, с което Панов беше глобен с 1000 лв. Той беше наказан затова, че не е декларирал имуществото си пред палатата, макар и същата институция официално преди това да е обявила на сайта си, че не е необходимо да го прави, а е достатъчно декларацията да се подаде и публикува на сайта на Инспектората на ВСС. „Новината“, че Лозан Панов е глобен заради това, че е укрил доходите и имотите си, макар че през цялото време всеки български гражданин е можел да влезе на сайта на Инспектората и да се информира за всички обстоятелства, свързани с имущественото състояние на председателя на ВКС, е широко тиражирана от пропагандната машина на Делян Пеевски. Много скоро законодателят внася уточнение в разпоредбата и запълва пробойната, с която уточнява, че тримата големи в съдебната власт декларират имущенството си само пред Инспектората.Въпреки това обаче заради неподадената и пред Сметната палата декларация, е задействана друга държавна институция, която често помага за укротяване на опърничавите на властта.НАП започва ревизияОт вчера сред отвратените вече има и шокирани затова, че съдия №1 предстои да съди България в Страсбург за отказ от правосъдие у нас, именно заради поръчково наложената му от Сметната палата глоба, която съдът услужливо на властта, потвърди на две инстанции. Повърхностният поглед на предприетата стъпка от Лозан Панов всява смут, но задълбоченият дава всъщност истинските отговори. Именно глобата на Сметната палата е причината за стартирането на пълна ревизия на съдия №1, която на 26.03.2019 г. приключва с извода, че Панов е укрил 100 000 лв., а основанието на НАП да направи този извод се базира единствено на скалъпеното доказателство, наречено експертиза на вещо лице. Според нея единствената недвижима вещ, която Панов е придобил през последните шест години – дървено бунгало на бетонова основа, покрито с ламаринен покрив и външна тоалетна в местността Прибой, Варненско, с размер 37 кв.м. е оценено на 1750 евро на кв.м., т.е. пет пъти над действително заплатената цена и три пъти по-скъпо от луксозния апартамент на Цветан Цетанов с личен асансьор. Вследствие единствено и само на тази експертиза данъчните органи констатират, че Лозан Панов е укрил 100 000 лв. Продавачът на бунгалото е физическо лице, а не фирма. Така в разгара на „Апартаментгейт“ и замитането на цифрите с оставки, от 26.03.2019 г. Лозан Панов вече е официално клиент на КПКОНПИ и прокуратурата. Ревизионният акт дава повод за стартиране на процедура по отнемане на „незаконно придобитото бунгало“, а наличието на „укрит доход“ от 100 000 лв., т.е. в особено големи размери, е основание за наказателно преследване, което може да приключи с отнемане на свобода. Малцина бяха тези, които разбраха горчиво изстраданата ирония на съдия №1, с която той се пошегува, че от „от всички участници в скандала аз съм най-минат“.Напоследък все по-често се убеждавам, че да си здравомислещ в България изглежда някаква задача с повишена трудност. Иначе нямаше да могат така успешно да потапят всеки почтен човек, застрашаващ режима, с помощта на философията “всички са маскари”. Институциите вече неприкрито се държат като бригади на групировката СИК от средата на 90-те години, но с една единствена разлика- главатарят им вече е международно признат. Поведението на Бойко Борисов, разбира се, има своето обяснение. Ако успее да унищожи един от малкото авторитети оцелели по време на неговото управление по върховете на държавата, то това би му осигурило царуване до гроб. Седмица след старта на активното мероприятие, премиерът ни за първи път прояви дързот и излезе открито, за да поиска в прав текст оставката на Лозан Панов. Нещо, което силно желае от първия смс…..Бих искала да поздравя тримата, които пред погледите ни овладяха държавата, за добрата организация, която върви в удивителен синхрон. Съзнавам след казаното вчера и написаното днес, колко искания ще получа в настоящата седмица от НАП. През последната получавах по четири на ден и така е от две години. Но страхливци няма как да ме уплашат. Агресията им ми носи спокойствие, защото тя само показва колко много ги е страх. А на другите искам да извикам силно: хора, има ли останала жива душа по тези ширини, която все още има очи и уши?!Текстът е публикуван без редакторска намеса.", "date": "2019.04.09", "title": "Скандал във ВСС заради думи на Елисавета Панова, шефът на ВКС напусна заседанието"}
{"url": "https://offnews.bg/interviu/slava-ivanova-sled-svetlin-rusev-natcionalnata-galeria-shte-postrada-700875.html", "text": "Конкурсът за директор на Националната галерия - една от най-важните и мащабни държавни културни институции с огромен бюджет - все още тече. Макар че Министерството на културата (МК) все още не е обявило официално кандидатите, то и не отрече информацията с имената на четирима души, борещи се за поста, . Както обикновено, скандалът не подмина държавния конкурс, който бе обсаден от съмнения за връзкарство и корупция. В основата на вълнението на културните среди е , която лично я обвини в медийна атака от ръководения от Бубнова Институт за съвременно изкуство (ИСИ) с цел да я измести.Затова OFFNews се срещна за интервю със Слава Иванова, бившата директорка на Националната галерия (НГ), която напусна поста си 2 години по-рано от предвиденото и която в момента е начело на Националния дарителски фонд \"13 века България\". С нея разговаряхме за влиянието, което Бубнова ще окаже на галерията, ако заеме поста, за това кой от четиримата кандидати е най-подходящ да стане директор, за комунистическото връзкарство в художествените среди, за Светлин Русев, който е попречил на излагането на временно и съвременно изкуство в \"Квадрат 500\", налагайки своето лично мнение за постоянна изложба в галерията, и за огромните проблеми пред НГ, които тепърва трябва да бъдат решени.Защо напуснахте преждевременно позицията си на директор на Националната галерия?От една страна, имах чисто лични причини. От друга, беше се задало Венецианското биенале (ВБ) и аз, докато все още бях директор, участвах много активно, макар и непряко, в създаването на статута как да се провежда това Венецианско биенале и как България да участва в него. Истината е, че като директор на НГ, а и като специалист преди това, винаги съм поддържала тезата, че НГ не би трябвало да участва в организирането на ВБ. Музеят има други цели, той се занимава със собствената си колекция и представя нея в България и навън. ВБ е друг тип представяне. Да, на национално ниво, но няма пряко отношение към музейната работа. В този смисъл винаги съм поддържала тезата, че НГ не е институцията, която трябва да участва. За съжаление, не можах да я прокарам и не исках да участвам. Освен това си давах сметка след всичко това, което се случи през 2017 г. – атаката срещу мен, а и срещу галерията чрез мен – щеше да бъде страшно. Затова не исках да го причиня нито на колегите си, нито на себе си и предпочетох да се оттегля.Значи сте се оттеглили поради лични причини и принципната Ви позиция, че не смятате, че НГ трябва да организира българското участие във ВБ? И е нямало никакъв вътрешен или външен натиск от министри и арт средите за оставката Ви?Ние водихме разговор с министър Боил Банов, разбира се, и мненията ни не се срещнаха. В такива случаи административната система е много ясно структурирана: ти не си съгласен, значи ти трябва да се оттеглиш, защото си подчинен. Иначе не сме имали драматични спорове или конфликти.В интервюто си пред  от 2017 г. посочвате, че атаката срещу Вас е станала, след като министър Вежди Рашидов е подал оставката си. В публичното пространство имаше спекулации, че сте били негов човек.Аз съм поддържала едни много ясни и точни административни и професионални отношения с всички министри. В чисто личен план нямаше как с господин Рашидов да не споделяме професионални мнения просто защото той е скулптор, а аз като уредник винаги съм се занимавала с българска скулптура. В този смисъл вероятно е имало много допирни точки. Но това кой на кого е протеже – администрацията не търпи протежета по начина, по който се представят обикновено нещата. Или работиш, или не. И като не работиш, си отиваш.Мисля, че е пълно с примери в български музеи и галерии – да не отваряме дума за останалите държавни институции – където хората са спуснати, не работят, но въпреки това си стоят на позициите.Добре, съгласна съм, но аз не съм била такъв тип протеже, повярвайте ми.Все пак Вие бяхте единствената, която се явихте на конкурса за директор тогава?С нищо не съм дала повод на никого да се мисли, че е трябвало да бъда единственият кандидат. Готвила съм се много сериозно за конкурса, и сега мога да Ви отворя една огромна папка с всичко, което съм извадила от сайтовете на редица големи музеи по света и всички европейски и световни конвенции. Изчела съм достатъчно и съм се готвила много сериозно за конкурса. Концепцията, която изготвих за НГ тогава, зная, че е съобразена с историята на музея и със световната практика. Аз не съм калинка, много Ви моля.Да се върнем към атаките срещу Вас, за които говорите, от Недко Солаков и Яра Бубнова.Те бяха инсценирани пред очите ми.За да я сложат нея на поста?Да.Това чисто тяхна идея ли е била, или има и други хора замесени?Този въпрос би трябвало да го зададете на тях. За мен това беше повече от ясно като процес, който се разви пред очите ми. Драматичният проблем, според тях, с  се случи февруари месец, когато г-жа Бубнова беше в отпуска. Тя не разбра за него, никой не разбра, включително госпожите реставраторки. Те разбраха доста по-късно. Тоест ние се бяхме справили с този проблем, когато послужи като повод за атаката срещу мен.Преди това имали ли сте сблъсъци с нея?Ние сме все пак достатъчно добре възпитани, за да не си създаваме излишно напрежение, но такова все пак имаше. Не мога да кажа, че сме работили заедно, уви.Не сте се разбирали или направо сте избягвали контакта с нея, тъй като все пак тогава тя е била на една от ръководните позиции в НГ?За съжаление, с Яра имаме принципно различни виждания за това какво представлява НГ и как тя трябва да бъде развивана.Може ли да поясните?Мисля, че си пролича.Аз не мисля, че си пролича.Имам предвид, че си е проличало по начина, по който двете управлявахме.Не искам да слагам думи в устата Ви, но все пак ще го направя, а Вие ще ме поправите, ако греша. Може би имате предвид, че веднага щом тя е поела контрола на галерията, е организирала един доста спорен пърформанс по непрозрачен начин – говоря за . За едно събитие, което по-скоро подхожда на частна галерия, отколкото на държавна.Да и това. Аз не бих разрешила, защото това е частно парти. Нека да бъдем точни. Това беше частно парти вместо коктейла, който беше заложен в договора. Защото договора съм го подписала аз и много добре зная какво има в него. А що се отнася до самата Ода Жон, идеята беше да се представят автори, които работят извън България, за да може родната публика да се запознае с тях. Не твърдя, че Ода Жон е най-великият автор, но тя заслужава внимание.Това е основната разлика във възгледите Ви значи, че Вие никога не бихте си позволили да използвате НГ за частни прояви, докато Бубнова би го сторила и го прави.Да, така е. Освен това за мен НГ продължава да бъде кауза и аз бих препоръчала за директор на НГ да бъде избран човек, който ще я приема като кауза, а не като средство.Дали бихте се се съгласили с твърдението, че ако г-жа Бубнова застане на поста директор, тя ще използва НГ за средство на промотиране на нейни приближени артисти от Института за съвременно изкуство (ИСИ). Защото това е една от основните критики в арт средите, че те се подкрепят взаимно.Безспорно те са една група, която е много дълбоко свързана. През годините са го доказвали многократно и това не е тайна за никого. Очевидно споделят не само общи възгледи, но и общи проекти. Това е важно и в никакъв случай не е негативно. Дали тя ще използва НГ – това е бъдеще време, а аз не съм врачка. Може да се предположи, но не мога да го твърдя, докато не се е случило.Но е силно вероятно?Но е силно вероятно.Като си говорим за общи проекти и ВБ, не изглежда ли силно подозрително, че Бубнова организира българското участие на ВБ, куратор на спечелилия проект е Вера Млечевска, която е жена на члена на ИСИ Правдолюб Иванов, а председателят на журито, избрало печелившия проект, е Аделина Филева от Софийска градска художествена галерия (СГХГ), където лобито на ИСИ е изключително силно. Това струва ли Ви се подозрително?Аз не работя с подозрения. В нашите среди всички се знаят, аз също се познавам и с Аделина Фелива, и с Правдолюб Иванов, и с Яра Бубнова. Така че за да може да се направи подобно твърдение, трябва да има доказателства, а аз нямам такива. Вие подлагате на съмнение конкурса, а дали е имало и друга възможност, и друг избор – не мога да отговоря. Първо, защото нямам нищо общо с ВБ вече, и, второ, защото напълно съзнателно дори не отидох да видя проектите. Така че ми е много трудно да дам такава преценка. Аз мога да си мисля всякакви неща, но трябва да го докажа, а аз не мога. Като един поне на времето сравнително добър историк на изкуството аз работя с факти и документи, не с предположения и догадки.Все пак това интервю е основано на догадки. Аз съм го инициирал, за да обсъдим с Вас конкретно кандидатурата на г-жа Бубнова, а не на някой от другите трима кандидати, именно поради обоснованите подозрения, че Бубнова ще заеме поста на директор и тя ще злоупотреби с властта си там. Да, нищо не може да бъде доказано с факти от миналото ѝ, но въпреки това в арт средите не се говорят същите отрицателни неща за другите трима кандидати както за нея. Няма съмнения в тяхната неподкупност или в това, че те биха си послужили с един вид шуробаджанащина, ако те поемат поста. Да, няма факти за много от обвиненията, които се хвърлят срещу г-жа Бубнова. Включително изразеното от Вас, че медийната атака от 2017 г. на Солаков и Бубнова е била с цел тя да Ви отстрани от поста и да го заеме. Това е твърдение, което не е доказано, но е подкрепено от Вашите дума и реноме. Така че да, не може да говорим с факти черно на бяло, но много от нещата, които са се случили, хората ги виждат и правят връзка между тях.Що се отнася до моите твърдения във вестник „Труд“, те всъщност не са неподкрепени, защото си спомняте, че тогава беше организирана кампания в медиите. Много от тези хора казваха пред медиите открито какво искат да се случи. Визирам Недко. Той го говореше това в прав текст (). В този смисъл съм се базирала на неговите думи.Сама казахте, че всеки се познава в тези среди. Г-н Солаков може би не е воден от лични интереси и мотиви, а това да е само Ваше предположение, въпреки че всеки знае, че са близки приятели с Бубнова?Не само, те са част от ИСИ.Значи на тази база, че те са част от ИСИ, може да се хвърли и сянка на съмнение върху резултатите от конкурса за Биеналето, където са замесени доста хора с връзки с ИСИ. Даже г-жа Бубнова в момента е проверявана от Министерството на културата за конфликт на интереси заради това, че е заемала едновременно ръководни длъжности в НГ и в частния ИСИ.Аз съм ѝ го казвала това, докато беше заместник-директор, въпреки че тогава не беше в конфликт на интереси. Законът за закрила и развитие на културата визира само директорите. Така или иначе съществуваше този проблем. Искате да Ви кажа дали ИСИ е повлияло върху резултата от конкурса? Няма как да кажа, не знам.Искам Вашето обосновано предположение като човек, който е от малкото такива в последните години, които са работили с г-жа Бубнова, поне на теория, които я познават и знаят как се действа. Вашето мнение дали се съмнявате в честността на конкурса е важно. Защото ако не Вие, кой друг може да направи по-обосновано предположение?Казах Ви, че нямам отношение към конкурса. Дори не съм сигурна, че съм запозната с имената на всички членове на журито. Но се сещам за едно име – професор Чавдар Попов. За него със сигурност мога да твърдя, че винаги е давал честно и откровено мнение. В този смисъл не мога да хвърля съмнение върху работата на журито, това е колективна работа. Журито едва ли някой му е спуснал кой да бъде избраният проект. Защо точно този проект са избрали – не мога да кажа, дори не зная кои са били останалите проекти, тъй като не съм ги видяла.Да се върнем на сегашния конкурс за директор на НГ. Кой от четиримата кандидати бихте подкрепили?За Пламен Петров ми е трудно да дам преценка, защото все пак той е уредник в СГХГ. Зная какви изложби е правил – много амбициозни проекти. Най-близко съм работила с Надежда Джакова, зная за нея, че определено има качества. Млад и перспективен човек е, трябва да ѝ се даде шанс. Филип Зидаров беше директор на СГХГ преди много години, той има голям опит и познания, добър куратор и организатор е, но аз все пак бих дала път на по-младото поколение. Ние вече трябва да отстъпваме назад. И го казвам съвсем искрено. Както виждате, аз вече го направих, не е толкова страшно. Човек трябва да знае докога да отстоява и кога да се оттегли. Редно е да се оттегли, когато е дал всичко, което е могъл, и преди да е досадил на всички останали.Значи от тези четирима кандидати кой би бил Вашият личен избор?Аз бих искала да видя начело на НГ човек, който е част от екипа на галерията. Това би означавало по-малко сътресения за галерията, по-ясна визия какво представлява институцията и по-безболезнено преминаване към следващ етап. Галерията има нужда от спокойствие, а тепърва има много задачи пред нея, които да бъдат решение. Човек от нейния екип ги познава по-добре и знае кои са приоритетни. Не, че е невъзможно на човек извън екипа на галерията да се запознае, но ще изисква повече време, а в момента НГ има нужда от вземане на бързи решения.Значи това ни оставя с избор между г-жа Бубнова и г-жа Джакова?Аз бих дала превес на такова решение.И предполагам, че не бихте казали, че г-жа Бубнова е по-добрият от двата избора?Не, не бих казала.Значи подкрепяте госпожа Джакова за директор?Да, бих я подкрепила, ако имах тази власт. Морално я подкрепям. Това е не просто плод на лични взаимоотношения, аз достатъчно дълго съм работила с Надя, помня я още когато постъпи в НГ. Виждам нейното развитие, качествата, с които разполага. Да, няма идеални хора на този свят, когато работим с други хора влизаме в конфликти и смятам, че Надя също ще се сблъска с много проблеми – свързани включително и с личните ѝ достойнства или липсата на такива в характера, в начина на поведение. Но тя е млад човек и има възможността тепърва да се развива.През годините , която беше изготвена от Светлин Русев, какво е Вашето мнението за концепцията, с която все още оперира галерията?Вижте, това не е концепция за галерията, това беше едно виждане на академик Русев за създаване на постоянна експозиция. Ако си спомняте и Вие, беше назначена комисия от МК, която да разработи такава концепция. Председател на тази комисия беше академик Русев. Аз бях назначена в нея доста по-късно, на етап, при който тя трябваше да започне да се прилага. Така че не съм имала и никаква възможност да се намесвам в нея.Нито пък някой от другите членове на комисията. Петко Дурмана, който беше част от тази комисия, „наду свирката“, така да се каже, че никой няма думата в комисията освен Светлин Русев. Че в крайна сметка, точно както Вие казахте, това е било лично виждане на Русев за композицията в галерията, вместо цялостна стратегия.Да, това беше негова авторска визия и съм го подчертавала винаги. Смятам, че тази експозиция, която продължавам да наричам представителна извадка от колекцията на НГ с българско и чуждестранно изкуство, подлежи на промяна. Минаха достатъчно години и всяка експозиция, която строи прекалено дълго на показ, остарява и престава да бъде интересна на публиката. Що се отнася до това дали подобна концепция трябва да бъде разработвана от комисия, която е извън галерията, моето мнение е, че всяка постоянна експозиция трябва да бъде разработвана от екипа на съотвения музей. Разбира се, могат да бъдат привлечени външни специалисти, които да дават своето мнение, а и общественото мнение също е редно да се зачита.Значи когато бъде избран новият директор, ще е хубаво галерията да изготви нова постоянна изложба? И да изготви нова концепция, тъй като в момента НГ няма концепция.Имате предвид експозицията няма концепция или галерията?И двете, защото не беше изготвена такава от комисията, която трябваше да го направи.Факт. Така е, но само за експозиционната концепция. Що се отнася до концепцията за галерията, такава има и тя е публикувана на сайта, това е моята концепция. Следващият директор има право да смени визията, да промени приоритетите, ако прецени, че това е необходимо. Но все пак тя трябва да е плод на колективните усилия на екипа. В моя случай това не се случи. Надявам се следващият директор да успее да си подбере екип, с който да може да работи.НГ обаче има доста проблеми от откриването си – говоря за „Квадрат 500“ в случая – които години след това още съществуват. Последният етаж на сградата, например, беше обявен, че ще е кафене с изглед около града. Такова и досега обаче няма и помещението не се използва.Проблемът там е, че помещението е проектирано за кафене, но поради факта, че ремонтът и реконструкцията са правени с европейско финансиране едно от изискванията е да не се генерират приходи. Поради тази причина се е наложило в крачка това помещение да е с променено предназначение. В момента пространството се използва активно за събития и като образователен център.Някой ден това помещение ще бъде ли използвано по предназначение за кафе? Може би 5 години след изтичането на финансирането на ЕС?Точно така, 2014 година юни месец, ако не се лъжа, бе издаден акт 16, така че бъдещият директор трябва да види какво ще прави с помещението. Това беше причината там да няма кафе, каквото беше обявено и е редно да има, но няма.Защо досега  не е актуализиран по модерен начин?Моля? Не е вярно това, нека Ви покажа, че е актуализиран. Повече от година, аз съм се борила за този сайт, а Вие ми казвате, че няма сайт.Нямам представа как съм го пропуснал, признавам, че това е моя срамна грешка. Но поне дълги години го нямаше.А знаете ли каква дълга битка водих за него – и за финансиране, и за да бъде намерена фирма, която за не много пари да ни направи съвременен сайт, колко труд сме хвърлили в галерията. 2016 г. спечелихме финансиране от МК и от началото на 2017 г. започна работа новият сайт. Даже получих поздравления от австрийци, унгарци, англичани. Сега ще ми кажете, че не знаете, че галерията е била номинирана за EMYA (Награда на годината за европейски музей / European Museum of the Year Award). Не знаете и това, че галерията е първият художествен музей, който разкри своя секция за незрящи, нарекохме я „Докосни галерията“. Миналата година галерията стана първият художествен музей, който качи на арт платформата на Гугъл своята първа онлайн колекция. И това не Ви е известно.Явно не са добре комуникирани тези неща с журналистите и с публиката. Това е другият момент, че липсва адекватна стратегия за медийна комуникация. А сувенирните магазини, за които бяха предвидени две пространства в „Квадрат 500“, какво се случва с тях?Нито едното, нито другото е наето. За съжаление, производството на сувенири за галерията е финансов проблем, защото струват много скъпо. Не успяхме да създадем необходимия асортимент сувенири. Има и в „Квадрата“, и в Двореца, но не са достатъчно като бройка и като разнообразие. Но дайте малко време.Имаше достатъчно време. Освен сайтът, чиято направа е отнела доста време, друго не е решено от проблемите. Освен това още при откриването си, когато Вие бяхте директор, посещаемостта в галериите и музеите беше плачевна и дори откриването на НГ не можа да вдигне бройката, както .Това са данни за всички музеи в страната, не мога да отговарям за тях, но конкретно нашите посетители по мое време бяха доста голяма бройка. Разбира се, не може да се сравняваме с „Лувъра“, но ние особено първата година имахме достатъчно посетители ().Ако се върнем на дочуванията, хора, които работят в „Квадрат 500“, казват, че там на ден са идвали по 20 души.Вече да, със сигурност е така. Тази експозиция вече остаря. За съжаление, тя беше така измислена, че не остави възможност да се правят временни изложби, от които се нуждае всеки музей, за да съживява пространствата си. Аз имах някакво виждане по въпроса, но не успях да го реализирам.Друга критика към „Квадрат 500“ беше именно тази, че няма място за съвременно изкуство и временни изложби. Южното крило, което все още не е построено, трябваше да служи за тази функция.Да, там имаше зали, които трябваше да бъдат построение, но не се случи. Те останаха само като хипотеза.Въпреки това не сте успели да се преборите по време на Вашето директорство за зали за временни изложби и съвременно изкуство?Не, не успях. Имаше една-единствена зала, която е залата с гробницата в сутерена, но не е достатъчна.Откъде идваше съпротивата?Не говоря за съпротива. Това, че академик Русев нямаше да бъде очарован със сигурност е така, но не беше точно съпротива. Говоря за това, че тъй като Дворецът беше сградата, в която правихме непрекъснато временни изложби, моята идея беше там да се създаде по-трайна експозиция, за да може част от временните изложби да се изтеглят към „Квадрат“-а и имах визия за това кои пространства да се освободят. Но да оставим на бъдещия директор да се занимае с това. Не е моя работа сега, имах визията, но не я реализирах.Кои са проблемите на НГ, които мислите, че могат да бъдат решени от директора?Бъдещият директор трябва да се погрижи за колекциите, бих се радвала, ако продължи да работи в посока реализирането на нашата консервационно-реставрационна програма, която разписахме още 2017 г. Това е много важно, защото ще гарантира процеса на съхранение на произведенията. Разбира се, крайно време е да се започне по-сериозна работа по усвояване на  от 1,7 милиона лева. Това ще даде възможност на НГ, ако бъде усвоено с мисъл за галерията, колекцията да бъде попълнена и то тъкмо онези части, в които има най-големи празнини. Особено в съвременното изкуство.По Ваше време още беше обявено, че първата откупка, която ще бъде направена, .Тогава Валентин Старчев направи една прекрасна изложба и смятам, че тя беше най-доброто за годината. Имахме желание да направим дарителска кампания, за да можем да откупим тази работа. За съжаление, не успяхме и той да си я взе.Тази новина тогава предизвика бурни реакции сред хората и творците, защото беше обявено, че първата откупка на реновираната НГ няма да е от съвременен български автор, а ще е на артист, който е бил част от придворните комунистически скулптори.Вие влагате политически контекст. Аз винаги съм била абсолютно чужда на това в историята на изкуството да се влага политика, макар че тя винаги присъства. Аз никога не съм възприемала Валентин Старчев като придворен... както и да го нарекохте.Не може да се отрече близостта му с режима.Не я отричам, това са негови взаимоотношения. Аз говоря за творчеството му, не за човека Валентин Старчев. А и, честно казано, всички са били в някакви отношения с властта, които са работили по онова време. Всички са се старали да бъдат. А и нима не се стараят и сега да бъдат?Проблемът си има и продължение. Той беше един от участниците в комисията за изготвяне на концепцията на „Квадрат 500“. Освен това той беше сред най-близките хора на Светлин Русев, председателя на комисията с огромно влияние върху галерията. Сама признахте по-рано как един от хората, които са щели да бъдат против промяната на изложбата в галерията е бил именно Светлин Русев, който всъщност е нямал никаква законова власт в НГ. Все пак Вие сте била директорът, а не той. Зависело е от Вас, не от него.Той винаги е влияел на художествените процеси в България. Това е факт, нито Вие, нито аз можем да го отречем. Дори тогава, когато не е разполагал с административна власт, той е имал винаги други средства на влияние.Какви средства?От факта, че познаваше всички нас, той знаеше най-добре всичко, което се е случвало в България като развитие на художествените процеси, тъй като самият той е участвал в тях. . Така че той имаше много канали да влияе.Може би дори поставянето на дъщеря му като ръководител на Криптата, част от НГ, е донякъде под негово влияние станало.Не. Вижте как тълкувате нещата превратно. Истината е, че Ралица Русева винаги е била свързвана с името на баща си, което сигурно ѝ е тежало, защото тя е човек, който се е стремял сам да се развива професионално. Тя е просто добър професионалист. Хайде да не поставяме етикети.Задавам тези въпроси, за да изясним как хората виждат нещата отстрани. Ето какво се получава в един момент: България вече не е комунистическа държава, но на най-модерната културна институция и сграда – „Квадрат 500“ – като председател на комисията по изготвянето на изложбената концепция е сложено бивше комунистическо светило – Светлин Русев. Оттам за първа откупка е обявена творба на автор, който е приближен до това светило и също е известен със своите политически обвързани паметници от комунизма. Оттам управник на филиал в същата тази галерия е дъщерята на г-н Русев. Отстрани цялата ситуация изглежда изключително съмнителна. Как да не си каже после някой: „Ето това е шуробаджанащина, ето това е връзкарство, ето това е комунистическото наследство“. Точно както в момента има обвинения срещу ИСИ, за които и Вие се съгласихте, че те имат доста силно влияние и си помагат едни на други.Да, връзките между хората, особено когато са на някакви позиции, винаги будят съмнение. Така изглежда отстрани, съгласна съм.Но Вие гарантирате, че нито едно от тези съмнения за връзкарство, наследени от комунизма, не са обосновани? Господин Солаков също е бил в тесни отношения с г-н Русев, той също е бил агент на комунистическата Държавна сигурност.В крайна сметка всички сме в един кюп.Да, но надали Вие бихте могла да бъдете обвинена във връзкарство. Въпреки че всички сме в един кюп, някои са по в кюпа от други. И именно за това говорим.Това, ако непрекъснато бива отчитано, нито една творба повече няма да постъпи в НГ. Но очевидно трябва да се внимава. Надявам се бъдещият директор да Ви убеди, че не е част от кюпа.Имаше обвинения, че изкуството, което е представено в „Квадрат 500“, особено рисуваното през периода на комунизма, е представено като част от модернизма, а то всъщност е тоталитарно такова. Цитирам , според които музеят подменя комунистическата история.Позволете ми да не се съглася с тези думи. В тази експозиция има ограничения, които се дължат на липси в самата колекция. Нито една колекция в България не изчерпва всички теми и процеси, развивали се в периода 1946 – 1990 г. Освен това не забравяйте, че всяка колекция отразява процеса на развитие на самата институция. Ето Ви субективното начало – какъв е бил екипът, кои са били хората, вземали решенията за откупуване на творби на определени автори. Това е едната причина. Втората е, че в крайна сметка идеята и визията за тази експозиция не беше дело на екип, а беше дело на академик Русев. На един човек. И неизбежно неговото субективно виждане и мнение няма как да не се е отразило. Не бих вложила идеология. Дори тогава, когато изкуството носи идеология, то трябва да бъде оценявано по друга скала, защото все пак има качества и извън идеологията.", "date": "2019.04.09", "title": "Слава Иванова: След Светлин Русев Националната галерия ще пострада от Яра Бубнова"}
{"url": "https://offnews.bg/kultura/majstori-na-fotografiata-vivian-majer-700921.html", "text": "След Лос Анджелис, Париж и Сао Пауло, над 100 цветни и черно бели фотографии на една от най-забележителните жени в световната фотография - Вивиан Майер, ще бъдат показани за първи път и в София с изложбата “В нейните ръце”. Изложбата ще се състои между 23 април и 2 юни в Софийска градска художествена галерия.Творчеството на Вивиан Майер е открито случайно през 2007 г. и бързо се превръща в сензация. През 2015 г. документалния филм “Да откриеш Вивиан Майер”, посветен на живота и работата й като фотограф, печели номинация за “Оскар”.Новината, че “В нейните ръце” с куратор Ан Морен, ще можем да видим и в София, дойде преди броени дни от фондация МУСИЗ, създател на платформа за представяне на световнопризнати фотографи в България - “Майстори на фотографията”.Изложбата на Вивиан Майер е 11-а поред за “Майстори на фотографията” и ще се случи в партньорство между МУСИЗ, Столична oбщина, Посолство на САЩ, VIVACOM и Samsung, със съдействието на diChroma photography и с благодарност към Колекция Maloof и галерия Howard Greenberg, Ню Йорк.Вивиан Майер (1926 - 2009) е смятана за един от най-емблематичните автори на street фотографията. Името й се нарежда до тези на Даян Арбъс, Робърт Франк, Хелън Левит, Гари Уиногранд, Мери Елън Марк, Джоел Мейровиц, а историята й е също толкова забележителна, колкото и нейните снимки.Творчеството на Вивиан Майер, открито в последния възможен момент и чиято съдба вероятно е била да се разпръсне или дори изчезне, сега се разкрива пред нас, а тази „обикновена гувернантка”, безименно лице, посмъртно се превръща в това, което е днес фотографът Вивиан Майер.В края на 2007 г. Джон Малуф, агент на недвижими имоти, купува няколко кашона, пълни с черно-бели непроявени филми от 50-те и 60-те. Пред очите му се разкрили забележителни кадри: всевъзможни градски сюжети и истински истории от живота в Чикаго, Ню Йорк и Париж през 50-те. Aрхивирайки ги, с всеки нов кадър се убеждавал, че е попаднал на “нещо голямо”. И все повече се питал коя е тази тайнствена и талантлива жена зад камерата. Повече от година след покупката си попада на следа, намира плик от фотолаборатория с името на получателя: Вивиан Майер. Феминист, кинокритик, човек с мнение. В спомените на семействата, с които е живяла, тя е затворена и ексцентрична, но дисциплинирана и безпощадно смела в мнението си.Интересът към личността на Вивиан Майер започва да расте лавинообразно – не само заради невероятната й история, а и заради забележителните кадри с всевъзможни градски сюжети и истински истории, в които тя улавя пулса на Ню Йорк, Чикаго, Маями, Париж през 50-те. След успешните изложби в Чикаго и Лондон холивудският актьор Тим Рот открива експозицията й в Лос Анджелис, статии за нея се появяват в The New York Times, Time, The Wall Street Journal, The Independent, The Guardian, телевизиите гръмват с репортажи за Майер. През 2015 г. биографичният филм “Да откриеш Вивиан Майер” (Finding Vivian Maier) е номиниран за Оскар.Внушителното творчество на Вивиан Майер включва истинска съкровищница от над 120 000 негатива и филми. В снимките й присъстват множество портрети в различни вариации и ракурси, нейни двойници, събрани един в друг като матрьошки. Вплетен в тези ленти е и автопортретът, който днес се възприема като нейна запазена марка.", "date": "2019.04.09", "title": "Майстори на фотографията: Вивиан Майер"}
{"url": "https://offnews.bg/futbol/levski-ostana-bez-kapitana-si-sreshtu-ludogoretc-700934.html", "text": "Дисциплинарната комисия към Българския футболен съюз обяви всички наказания след изиграния 28 кръг в Първа лига.От тях става ясно, че Дисципът не е подминал грозното поведение на капитана на Левски Живко Миланов след победата над Черно море (1:0). Припомняме, че таранът размаха средни пръсти към феновете на \"моряците\" и направи неприличен жест, сочейки към слабините си.Заради тези свои действия, Миланов няма да бъде на разположение на Георги Дерменджиев в предстоящия двубой с Лудогорец, който е в неделя, тъй като правата му са спрени за една среща. Той ще трябва да плати и глоба в размер на 4000 лева.Ето и всички останали наказания:За нерегламентирано използване на бомбичка, на основание чл.37, ал.1, т.22.2, б. Б от ДП /2018/2019/ - ДК наказва ПФК \"Локомотив\" гр. Пловдив с имуществена санкция в размер на 1000 лева.ДК задължава ПФК \"ЦСКА-София\" София да възстанови щетите на стадион \"Лудогорец арена\" гр. Разград съгласно чл.38, ал.1.За хвърлен предмет, на основание чл.37, ал.1, т.4, б. А, предложение 1 от ДП /2018-2019/ ДК наказва ПФК \"Черно море\" гр. Варна с имуществена санкция в размер на 500 лева.За нанесена обида, на основание чл.22, ал.2, б. Й, колонка 4 от ДП /2018/2019/ - ДК наказва Радослав Василев - състезател на ПФК \"Черно море\" гр. Варна със спиране на състезателни права за 1 среща и с глоба в размер на 1000 лева.За нанесена обида, на основание чл.22, ал.2, б. Й, колонка 4 от ДП /2018/2019/ - ДК наказва Живко Миланов - състезател на ПФК \"Левски\" гр. София със спиране на състезателни права за 1 среща и с глоба в размер на 1000 лева.За неприличен жест без форма на дискриминация, на основание чл. 22, ал. 4 от ДП /2018/2019/ - ДК наказва Живко Миланов - състезател на ПФК \"Левски\" гр. София с глоба в размер на 3000 лева.За обидни и нецензурни скандирания, на основание чл.37, ал.1, т.26 от ДП /2018/2019/ - ДК наказва ПФК \"Берое\" гр. Стара Загора с имуществена санкция в размер на 1000 лева.За обидни и нецензурни скандирания, на основание чл.37, ал.1, т.26 от ДП /2018/2019/ - ДК наказва ПФК \"Ботев\" гр. Пловдив с имуществена санкция в размер на 1000 лева.", "date": "2019.04.09", "title": "Левски остана без капитана си срещу Лудогорец"}
{"url": "https://offnews.bg/koloezdene/prenarediha-pavetata-za-parizh-rube-700927.html", "text": "Част от прочутото павирано трасе на еднодневната колоездачна класика Париж - Рубе, която ще се проведе за 117-и път тази еделя, 14 април, беше пренаредено и почистено.Става въпрос за участък от близо 500 метра, като работниците са вадили всяко гранитно блокче, почиствали са го, след което са го връщали на мястото му. В първите дни на ден са били пренареждани по 40 метра, а в края дистанцията се е увеличила на 55.Ремонтът ще продължи само ден след състезанието, а цялото трасе от над 2 км, ще бъде напълно обновено за 2021 година.\"Класиката на класиките\", \"Адът на севера\", \"Най-престижното еднодневно състезание в колоездачния календар\" – етикетите на това ежегодно събитие са много и колкото и да звучат помпозно и по френски претенциозно, то наистина ги заслужава.Преди година победата грабна словашката мегазвезда Петер Саган, като това беше първи негов успех в надпреварата. Така той добави към отличията си и прочуто френско паве, което се връчва на победителя в Париж - Рубе вместо банална купа.", "date": "2019.04.09", "title": "Пренаредиха паветата за Париж - Рубе"}
{"url": "https://offnews.bg/sviat/domashniat-arest-na-navalni-e-bil-politicheski-motiviran-reshi-sadat-700923.html", "text": "Държането на опозиционера Алексей Навални под домашен арест по делото \"Ив Роше\" е било политически мотивирано и е ограничило правата му. Това реши Европейският съд по правата на човека по жалба на Навални, съобщи руската служба на Би Би Си. Съдът в Страсбург постанови, че Русия трябва да плати на Навални обезщетение в размер на 20 000 евро и 2500 евро за съдебни разходи.Според съда арестът на Навални не е преследвал законна цел, а е бил нужен, за да бъде изолиран опозиционерът. Алексей Навални беше под домашен арест в рамките на 10 месеца през 2014 г., докато течеше делото \"Ив Роше\", в което той получи условна присъда, а брат му Олег беше осъден на 3,5 години затвор. Според съда обаче руското законодателство е позволявало в случая да се наложат и други мерки за неотклонение и в този случай са нарушени чл. 5 и 10 от Европейската конвенция за защита на правата на човека - \"Право на свобода и лична неприкосновеност\" и \"Свобода на изразяване на мнение\". ЕСПЧ допълва, че ограничаването на правата на Навални е било с цел \"подтискане на политическия плурализъм\".Решението може да бъде обжалвано. Навални нарече в Инстаграм решението на съда \"победа\". От Кремъл пък обявиха решението за \"доста неочаквано\" и допълниха, че не могат да се съгласят с него.Това е второто решение на ЕСПЧ в полза на Навални срещу действия на руските власти в рамките на половин година. През ноември миналата година Съдът в Страсбург се произнесе по делото \"Навални срещу Русия\" и постанови, че опозиционерът е бил преследван по политически причини. Делото беше за седем ареста на Навални между 2012 и 2014 г.", "date": "2019.04.09", "title": "Домашният арест на Навални е бил политически мотивиран, реши Съдът в Страсбург"}
{"url": "https://offnews.bg/obshtestvo/250-bezrabotni-s-preferentcii-za-trudova-mobilnost-prez-2019-700928.html", "text": "Нови 250 безработни ще могат да се възползват и през 2019 г. от мерките на Агенцията по заетостта за насърчаване на трудовата мобилност, регламентирани в чл. 42 от Закона за насърчаване на заетостта (ЗНЗ). Те дават възможност за финансова подкрепа и стимулиране на насочени от бюрата по труда лица, които започват работа в друго населено място, различно от местоживеенето им.От мерките могат да се възползват безработни, регистрирани в бюрата по труда, включително и младежи, ползвали социални или интегрирани здравно-социални услуги за резидентна грижа. Целта е да се стимулират и насърчат безработните, особено живеещите в отдалечени от икономическите центрове населени места, към по-голяма мобилност и активност. Успоредно с това се създават условия за пренасочване на неработещи професионално подготвени кадри към работодатели, изпитващи нужда от квалифицирана работна сила.Средства за покриване на разходите за обществен междуселищен транспорт безработните могат да получат още при насочването им от бюрото по труда за среща с работодател за наемането им на работа в друго населено място (чл.42, ал. 2 от ЗНЗ). За целта те трябва само да подадат в бюрото по труда заявление, да представят попълнения от работодателя отрязък от насочващото писмо и билетите за ползвания междуселищен транспорт за явяване на уговореното интервю.Освен това, по тази мярка на безработните, които след насочване от бюрото по труда започнат работа и пътуват ежедневно до друго населено място, могат да се поемат половината от разходите за обществен транспорт за период до 12 месеца. С тези лица се сключва договор, съгласно който бюрото по труда ежемесечно възстановява 50% от реално направените транспортни разходи въз основа на представени от лицето превозни документи за ползвания обществен транспорт.Финансова подкрепа се предоставя от края на 2017 г. и на безработните, които са насочени от бюрото по труда и сменят адреса си, за да работят на повече от 50 км от дома си (чл.42, ал. 3 от ЗНЗ). Те могат за период до 12 месеца да получават до 200 лв. месечно за възстановяване на част от разходите им за наем квартира, такса за ясла/детска градина и интернет услуги.Мерките за мобилност се реализират в рамките на планирания за 2019 г. финансов ресурс и определените максимални размери на предоставяната подкрепа. Все още в голяма част от бюрата по труда са налични свободни средства за сключване на нови договори.През предходната година общо 130 безработни са ползвали преференция за мобилност. От тях на 40 са възстановени 50% от разходите за ежедневен транспорт, а на 87 са предоставени до 200 лв. месечно за наем, интернет, детска ясла или градина.Подробна информация за свободните средства и възможностите за ползване на някоя от описаните преференции за стимулиране на мобилността на безработни лица може да бъде намерена на официалната електронна страница на Агенция по заетостта, в рубриката , а консултации могат да бъдат получени във всички бюра по труда в страната.", "date": "2019.04.09", "title": "250 безработни с преференции за трудова мобилност през 2019"}
{"url": "https://offnews.bg/leka-atletika/obshtoto-sabranie-na-bfla-se-provede-v-petrich-700922.html", "text": "Годишното общо събрание на Българска федерация лека атлетика се проведе в Петрич на 9 април 2019-а година. На събранието, което бе ръководено от президента на БФЛА Добромир Карамаринов, бе приет годишният финансов отчет на организацията.Ръководството на БФЛА отчете и успехите на българската атлетика през 2018-а и началото на 2019-а година. Карамаринов насочи вниманието на делегатите към тежкия летен сезон на 2019-а година, където едно от най-важните състезания за годината ще бъде Европейското отборно първенство във Вараждин, Хърватия.Делегатите гласуваха и запазване на на системата за разпределение на точките, с които клубовете кандидатстват пред Министерството на младежта и спорта с проекти за финансиране.Събранието завърши с изказвания на делегатите, които засегнаха актуални проблеми, най-вече по организацията на националните шампионати. Предишната вечер (8 април) БФЛА награди заслужили деятели, треньори и атлети.", "date": "2019.04.09", "title": "Общото събрание на БФЛА се проведе в Петрич"}
{"url": "https://offnews.bg/futbol/zadalzhitelno-s-lichna-karta-na-macha-levski-ludogoretc-700929.html", "text": "Билетите за предстоящия домакински мач на Левски срещу Лудогорец от трети кръг на плейофите на Първа лига вече са пуснати в предварителна продажба.Пропуски ще се продават във феншопа на сектор \"STRABAG\" на стадион \"Виваком Арена Георги Аспарухов\" всеки ден от 10:00 до 19:14 часа. Желаещите ще могат да си закупят билет също така от касите на Еventim, както и в партньорските каси: бензиностанции OMV, Technopolis, Български пощи, книжарници Orange, билетен център НДК. В деня на мача (14.04.) билети ще се продават на касите пред Сектор \"STRABAG\" и на тези на ул. Тодорини кукли 47 от 12:00 до края на първото полувреме. За удобството на всички Вас напомняме, че може да се възползвате от закупуването на пропуск онлайн . Можете да избегнете ходенето до касите, като платите пропуска си онлайн, веднага след това можете да го разпечатате, като всеки билет има указани вход, блок, ред и място.В сила остава кампанията на ПФК Левски, целяща да привлече все повече семейства и деца на стадиона. В мача срещу Лудогорец отново ще бъде отворен блок 3 в Сектор \"STRABAG\" – редове от 1 до 22 вкл. /места от 16 до 30 вкл./, в който срещу билет от 12 лв. всеки родител ще може да заведе до две деца на възраст до 14 г. Двама възрастни с до две деца до 14 г. пък ще влизат на тези места срещу 18 лв. Пропуските са с фиксиран вход 3 на сектор \"STRABAG\".Цената за ВИП Семейния сектор \"Vivacom\" е 40 лева, като тя включва един възрастен с до две деца до 14 години. Ако двама възрастни придружават до две деца до 14 г., то цената е 60 лева. В сектора за малките фенове са предвидени редица забавления, като джаги, плейстейшън 4, безплатни пуканки, среща с талисмана \"Лъвски\" и едни от най-добрите места на стадиона. Към семейния сектор \"Vivacom\" се влиза през ВИП входа на Сектор \"STRABAG\".За улеснение на придружителите, които ще посетят срещата с деца, прилагаме декларация, която трябва да бъде попълнена преди влизането в спортното съоръжение. .Левски и Лудогорец се изправят един срещу друг на стадион \"Виваком Арена Георги Аспарухов\" на 14.04.2019 г. (неделя) от 19:00 часа.Сектор \"STRABAG\" - 18 лв. (Блок 5 и 6), 21 лв. (Блок 3 и 4), 23 лв. (Блок 1,2 и Прес ложа), 35 лв. (Ложа 2 и 3), 70 лв. (VIР -достъп до VIР салона с кетъринг).Сектор \"В\" - 12 лв.Сектор \"Б\" - 9 лв.Сектор \"Г\" - 9 лв. (гости)", "date": "2019.04.09", "title": "Задължително с лична карта на мача Левски - Лудогорец"}
{"url": "https://offnews.bg/temida/spetcaktcia-v-chuprene-kmetat-prodaval-obshtinski-zemi-na-rodnini-do-700894.html", "text": "Спецакция се провежда в белоградчишкото село Чупрене срещу кмета Ваньо Костин, съобщиха от специализираната прокуратура. В операцията участват и КПКОНПИ, подпомогнати от служители на Дирекция „Жандармерия“. Досъдебното производство на Специализираната прокуратура е образувано през ноември 2018 г. въз основа на данни за незаконни действия на Костин по продажба на общински земи на дружества, свързани с негови родственици - баща, майка, брат, съпруга.Въпросните земи попадат в територията на бъдещия ски комплекс „Миджур“, чието изграждане в близост до Чупрене предстои. Извършват се претърсвания, изземвания и разпити на свидетели. ", "date": "2019.04.09", "title": "Спецакция в Чупрене, кметът продавал общински земи на роднини до бъдещ комплекс"}
{"url": "https://offnews.bg/obshtestvo/politciata-mozhe-da-vleze-v-doma-na-plamen-georgiev-za-da-stignat-ins-700895.html", "text": "Полицията може да окаже съдействие на инспекторите от столичния район \"Слатина\" да влязат на проверка в жилището на шефа на КПКОНПИ Пламен Георгиев, ако той не ги допусне доброволно.Това стана ясно от думите на вътрешния министър Младен Маринов в предаването  на Нова телевизия.Попитан дали би съдействал да се влезе на проверка в жилището на председателя на КПКОНПИ Пламен Георгиев, Маринов заяви: \"Ако поискат от нас съдействие, ние ще съдействаме на всеки компетентен държавен орган\".Преди дни стана ясно, че общината ще провери терасата-обща част над апартамента на Пламен Георгиев, само ако той допусне инспекторите да минат през апартамента му, тъй като до терасата се стига само през него.\"Всеки един сигнал се проверява, в това мога да ви уверя. С прокуратурата работим съвместно и резултатите са видими\", заяви Маринов относно скандала с апартаментите на властта.\"На вчерашния съвет запознах президента и присъстващите с това, което правим за борба с корупцията, а то не е малко. 182 сигнала са получени при нас. Знаете, МВР има компетентност по противодействие на корупцията в органите на държавна власт – както в държавната администрация, така и в местната власт\", добави Маринов.", "date": "2019.04.09", "title": "Полицията може да влезе в дома на Пламен Георгиев, за да стигнат инспектори до терасата"}
{"url": "https://offnews.bg/sviat/28-informatcionni-dni-za-pravata-na-balgarite-vav-velikobritania-sled-700917.html", "text": "Службата по трудови и социални въпроси на Министерството на труда и социалната политика към Посолството на България в Лондон е организирала 28 информационни дни за българската общност във Великобритания от началото на 2019 г. По време на събитията нашите сънародници получиха информация за стъпките, които трябва да предприемат, за да гарантират правата си след Брекзит.През март и април са проведени срещи в градовете Лондон, Оксфорд, Крю, Ковънтри, Нюкасъл, Глазгоу, Екситър, Труро, Плимът.На 30 март 2019 г. официално стартира британската Схема за уседналост, по която българските граждани и членовете на техните семейства могат да подават заявления за получаване на Статут за уседналост и Временен статут на уседналост. От същата дата кандидатстването може да се извърши и с лична карта.Подаването на заявления е безплатно и се извършва на адрес: . Схемата за уседналост ще се приложи от британските власти дори при напускане на ЕС без споразумение. При „твърд“ Брекзит българските граждани, пребиваващи в Обединеното кралство, ще могат да кандидатстват за статут на уседналост до 31.12.2020 г.Още информация за Брекзит -.", "date": "2019.04.09", "title": "28 информационни дни за правата на българите във Великобритания след Брекзит"}
{"url": "https://offnews.bg/temida/ot-deloto-ivancheva-tia-se-kandidatira-za-evrodeputat-biliana-petrov-700926.html", "text": "Временно остранения кмет на Младост Десислава Иванчева ще се кандидатира за евродепутат, а подсъдимата заедно с нея бивш зам.-кмет на района Биляна Петрова ще се бори за кмет на Младост. Това стана ясно на заседанието на спецсъда по делото за подкуп срещу двете и бившият управник на района Петко Дюлгеров. Днес е регистриран Инициативен комитет в ЦИК за издигането на Иванчева, нейната кандидатура трябва да бъде внесена до 32 дни преди датата на вота, уточниха от Централната избирателна комисия пред OFFNews.Бившият кмет на \"Младост\" Петко Дюлгеров, обвинен с Десислава Иванчева и Биляна Петрова за взимане на подкуп, се отрече от самопризнанията си, дадени пред разследващите, в съдебната зала днес. Дюлгеров бе задържан с 14 хил. евро в градината до Народния театър на 17 април. На следващия ден той разказва подробно как си е взел тези пари от общо 70 000 евро за тримата от бизнесмена Александър Ваклин. Дюлгеров в показанията си досега - давани три пъти, както стана ясно от протоколи в съда, обяснява как се е свързал с Ваклин и как е посредничил при подкупа, както и как е пуснал парите в плик на задната седалка в колата на Иванчева и Петрова. Днес Дюлгеров заяви, че е дал показания под натиск. \"Подписал съм протокола, но не подкрепям дадените от мен показания\". По думите му служителите на КОНПИ \"ми казаха, че ако дам правилните показания, дори мога да бъда освободен\", уточни Дюлгеров.\"Те ме караха да дам показания пред съд, но аз отказах\", каза още Дюлгеров. Пледоариите по делото започват в неделя, реши съдия Иво Хинов. Прокуратурата пък му поиска отвод, защото е отхвърлил искането да се чуят в открито съдебно заседание СРС-тата по делото, не е бил допуснат разпитът на свидетел, който е лежал в една килия с Петко Дюлгеров, и не е допуснато искането за нова графологична експертиза на тефтерчето на Иванчева. Съдия Хинов отказа да си даде отвод. ", "date": "2019.04.09", "title": "От делото Иванчева: Тя се кандидатира за евродепутат, Биляна Петрова - за кмет на Младост"}
{"url": "https://offnews.bg/zvezdi/opra-dariava-2-mln-dolara-na-puerto-riko-700931.html", "text": "Опра Уинфри дарява 2 милиона долара за подпомагане на възстановяването на Пуерто Рико след опустошителния ураган „Мария” през 2017 г.Една част ще отиде за нуждите на населението, а останалата - за подпомагане на културни програми. Опра обяви, че се е вдъхновила за решението си от композитора, текстописец, драматург и актьор Лин-Мануел Миранда, автор на хитовия мюзикъл „Хамилтън”.Ураганът „Мария” връхлетя Пуерто Рико през септември 2017 г. и отне живота на около 3000 души.Стихията унищожи домове и инфраструктура и остави хиляди хора без питейна вода и електричество в продължение на месеци.", "date": "2019.04.09", "title": "Опра дарява 2 млн. долара на Пуерто Рико"}
{"url": "https://offnews.bg/obshtestvo/bioproizvoditeli-na-protest-iskat-ostavkata-na-porozhanov-700892.html", "text": "Биопроизводители излизат на протест днес пред министерството на земеделието. От Асоциация Биопродукти искат оставката на министър Румен Порожанов. Причините за недоволството са напрежение в сектора, изчерпан финансов ресурс и блокирани средства по европейски програми.От бранша недоволстват срещу нова наредба, която предвижда налагане на големи санкции и дори отнемане на Сертификата на производители при минимални грешки.Часове преди протеста, агроминистерството публикува промени, смекчаващи значително заложените санкции. Въпреки това, протестът не беше отменен. ", "date": "2019.04.09", "title": "Биопроизводители на протест, искат оставката на Порожанов"}
{"url": "https://offnews.bg/tehnologii/badeshteto-na-elektronnata-targovia-shte-se-obsazhda-na-petoto-izdanie-700920.html", "text": "Как да продаваме зад граница и как да постигнем успех извън пределите на България ще разкаже в дискусионния панел на петото издание на eCommCongress Бен Маркс, евангелист на една от най-разпространените платформи за онлайн търговия - Magento. Той пристига специално на 19 април в Sofia Event Center, благодарение на българската компания Extensa, и заедно с Марсел Мейсан от хърватската е-commerce асоциация, Андрей Попеску, директор на eMag България, и Любомир Чалъков от Isobar Commerce ще коментира бъдещето на електронните продажби.В рамките на лекционната част на конгреса ще бъдат разгледани изключително важните последни промени в Наредба Н-18, особено в частта за електронната търговия, както и правните аспекти, които гарантират опазването на интересите на електронните търговци.Защо един бутон или един надпис в онлайн магазинът може да откаже потребителите от поръчка и какви действия да се предприемат, за се предотврати подобно потребителско поведение ще разкажат от първо лице някои от лекторите. За посетителите на eCommCongress са подготвени и историите и съветите на собственици на малък бизнес, които ще разкрият как собствен продукт може да бъде успешно позициониран на още 10 пазара освен българския. Препоръки защо да се използват чат ботове за маркетинг и интеракция с клиенти, както и как да се задържат и ангажират потребителите и купувачите също са част от уроците в семинарната програма.По време на конгреса ще се събират и автобиографии на хора, които търсят почасова или нова работа в един от най-бързо развиващите се отрасли на бизнеса в България. Целта на посредническата услуга на организаторите на eCommCongress е да помогнат на желаещите да се реализират в тази сфера, да увеличат шанса им да намерят предпочитана работа. Автобиографиите на кандидатите ще бъдат предоставени на конкретни компании, които оперират в областта на онлайн продажбите и имат нужда от служители.Събитието има безплатна експо част, където ще се представят конкретни услуги, които се ползват от електронните търговци в техния успешен бизнес. На щандовете ще има възможност посетителите да зададат своите въпроси, да сравнят цени на услуги и продукти, както и да получат оферта.Цената на билетите се покачва на 11 април. Местата са ограничени.Събитието се осъществява в партньорство с Isobar Commerce България, eMAG България и Wearepentagon България.", "date": "2019.04.09", "title": "Бъдещето на електронната търговия ще се обсъжда на петото издание на eCommCongress"}
{"url": "https://offnews.bg/sviat/britanskiat-parlament-zabrani-brekzit-bez-sdelka-700893.html", "text": "Британският парламент прие закон, който забранява Брекзит без сделка.Целта е премиерът Тереза Мей да поиска нова отсрочка от Брюксел, за да се избегне напускане без сделка на 12 април.Законът беше одобрен и от двете Камари в парламента. Днес ще се обсъжда с колко да бъде отложен разводът между Лондон и Брюксел. Мей иска отсрочка до 30 юни. Днес тя ще разговаря с канцлера на Германия - Ангела Меркел и с президента на Франция - Еманюел Макрон.Утре започва извънредна среща на върха на Европейския съюз, посветена на Брекзит.  ", "date": "2019.04.09", "title": "Британският парламент забрани Брекзит без сделка"}
{"url": "https://offnews.bg/sviat/protestirashti-v-sudan-iskat-ostavkata-na-prezidenta-omar-al-bashir-700896.html", "text": "Напрежението в Судан, предизвикано от неспирни протести от страна на суданските граждани, нараства. Причината е поисканата оставка на президента Омар ал-Башир и недоволство към лошото му управление на икономиката, което доведе до покачващите се цени на храните и редовния недостиг на горива и чуждестранна валута.Протестите разтърсиха източноафриканската страна още през декември, като към момента демонстрантите продължават да лагеруват, като се противопоставят на силите за сигурност.Хиляди хора организират заседание пред комплекс в столицата Хартум, където президентът има резиденция, предава Би Би Си.Във вторник силите за сигурност са изстреляли сълзотворен газ към протестиращите и е била открита стрелба. Според свидетели в събота са убити седем протестиращи.Министърът на вътрешните работи на страната заяви в понеделник пред парламента, че 15 протестиращи и 42-ма членове на силите за сигурност са били ранени, а задържаните са почти 2500 души.В понеделник демонстрантите получиха подкрепа и от опозиционните политици, които се присъединиха към тях и искат да разговарят с армията, за да достигнат до преходно правителство.Каква е причината за протестите?Протестите срещу Башир, който управлява Судан от 1989 г., са в ход от няколко месеца. Протестите първоначално бяха предизвикани от повишаване на разходите за живот, но демонстрантите сега призовават президента да подаде оставка.Протестиращите искат въоръжените сили да оттеглят подкрепата си за правителството, като представители на протестиращите твърдят, че търсят разговори с армията относно създаването на преходно правителство.Омар ел-Дигеир, висш представител на протестиращите, казва пред агенция АФП, че групата търси път, \"който преследва желанието за революцията\".На 22 февруари Башир наложи национално извънредно положение, за да потуши протестите, след като първоначалното премахване не успя да овладее протестиращите.След влизането в сила на извънредното положение протестите се ограничават до столицата и града-близнак Омдурман, но организаторите призоваха за масови митинги и поход към армията.В понеделник бе отбелязана третата нощ на безспирните протести, въпреки усилията на силите за сигурност да разпръснат демонстрантите.Какъв е отговорът?Докладите за действията на силите за сигурност и отговорът на армията досега са противоречиви.Според очевидци в понеделник военни от силите за сигурност са се преместили към демонстрантите и вече ги защитават.Пред Би Би Си един от протестиращите твърди, че членовете на силите за сигурност са използвали сълзотворен газ и боеприпаси, за да разпръснат хилядите демонстранти. Според него първоначално военните са били неутрални, но след това са взели мерки.Генералният секретар на ООН Антониу Гутериш призова всички страни да \"упражняват максимално сдържаност и да избягват насилието\".Правителствени служители признават, че 38 души са загинали след започването на размириците, но групата Human Rights Watch казва, че броят им е по-голям.Защо президентът е спорен?Правителството на Башир е пострадало от обвинения в нарушаване на човешките права.Той е обект на заповед за арест на Международния наказателен съд (МНС) за обвинения в геноцид, военни престъпления и престъпления срещу човечеството.САЩ наложиха санкции срещу страната преди повече от 20 години, обвинявайки столицата Хартум в спонсорирането на терористични групи.Миналата година стойността на суданския паунд падна бързо, докато инфлацията нарасна, което доведе до още по-голям натиск върху икономиката на страната. След това правителството обяви, че цената на горивата и хляба ще се повиши, предизвиквайки протести.През февруари дойде и извънредното положение.Последните протести отбелязват 34-та годишнина от преврата, който свали режима на бившия президент Яафар Нимири.", "date": "2019.04.09", "title": "Протестиращи в Судан искат оставката на президента Омар ал-Башир"}
{"url": "https://offnews.bg/politika/krum-zarkov-gerb-shte-prodalzhat-s-teatralno-hvarliane-na-ostavki-do-700898.html", "text": "ГЕРБ ще продължат с театралното хвърляне на оставка, но до кога? До следващия гейт.Това заяви зам.-председатрелят на ПГ на \"БСП за България\" и член на ИБ на НС на БСП Крум Зарков по Нова тв. По думите му България се намира в тежка политическа и институционална криза.Според него политическата криза трае вече години и се изразява в критично ниското доверие в ключови институции. и се е превърнала в институционална със серията оставки, включително с оттеглянето на човека, който трябва да проверява политиците за корупция. \"Апартаментгейт\"- капката, която преля чашата, е само върхът на айберга. Ясно е какъв проблем имаме - институциите по една или друга причина- законова, личностна- не успяват да се справят. Нежеланието на управляващите да признаят този проблем и да започнем реални мерки за противодействие е абсолютно необяснимо, особено след като са хора, включително премиерът Борисов, които са чувствителни към общественото мнение\", каза още той.Зарков попита не се ли разбира, че хората не издържат и не става въпрос за завист за апартамент или някаква шега, а за прекомерност, непоносимост и за чувство на несправедливост. \"Ако продължават така да мижат пред истината, никой българин няма да спечели от това. Президентът направи единственото възможно в такава ситуация - да свика партиите, отговорните лица, да ги постави пред своята отговорност и да ги накара да започнат да работят по нов начин\", коментира той и допълни, че за съжаление управляващите не са били на висотата на тази задача и са отказали да подпишат декларация, която огромна част от българските граждани биха подписали. Социалистът подчерта, че дори не се е стигнало до разговор за последващите мерки, тъй като те са блокирали процеса при поставяне на диагнозата. Той припомни, че Дариткова заявява, че декларацията е била пълна с внушения, а Борисов прави преразказ с елементи на раздразнение, защото другият не му харесал и казва: \"Вижте показатели, как щеше да е възможно това да се случи, ако имаше такава корупция\". \"Това е отказ да е види реалността - може и да има икономически растеж, но той не е достатъчен за да догоним нашите европейски партньори, именно защото има корупция. Този растеж не стига до голяма група от хора, а само до някои, именно защото има корупция\", каза още той.Зарков каза още, че скандалът с КПКОНПИ там е бил заложен преди година и половина в сбъркания като идея и като правомощия закон. По думите му през няколко години се създават органи, които не работят и само се сменят имената и шефовете на тези звена, а трябва да се смени начинът на конституиране и действие. БСП е направила свое предложение за такъв орган, но то е било отхвърлено. \"Стратегията да се прави скандал, за да се заглуши друг скандал, е вредна. При отсъствие на институции, към които имаме доверие, които да отсъдят- кой е крив и кой е прав , спорът е безкраен\", обясни Зарков. По думите му въпросът трябва да е каква реформа предлага всяка партия в институциите, в начина на избор и назначаване на съответните институции.", "date": "2019.04.09", "title": "Крум Зарков: ГЕРБ ще продължат с театрално хвърляне на оставки до следващия гейт"}
{"url": "https://offnews.bg/futbol/ronaldo-trenira-kielini-ne-700933.html", "text": "Добра и лоша новина за феновете на Ювентус ден преди сблъсъка с Аякс в Амстердам в първия двубой от 1/4-финалите на Шампионската лига.Мегазвездата Кристиано Роналдо тренира наравно със съотборниците си, след като пропусна последните четири мача от Серия А заради контузия, получена с националния отбор на Португалия.Очакванията са португалецът да поведе \"бианконерите\" от първата минута на \"Йохан Кройф Арена\". Това е добрата новина, а лошата е, че заниманието пропуснаха Емре Джан и Джорджо Киелини.Джан все още не е напълно възстановен, макар да игра 25 минути в последния мач на Ювентус. Киелини пък почувства болки в прасеца в края на заниманието. Ако се стигне до отпадането му за мача, то той ще бъде заменен от Даниеле Ругани.", "date": "2019.04.09", "title": "Роналдо тренира, Киелини - не"}
{"url": "https://offnews.bg/politika/patriotite-se-razvedoha-ofitcialno-v-tcik-700900.html", "text": "ВМРО ще се регистрира в ЦИК за участие в предстоящите избори за Европейски парламент днес. Документите ще бъдат внесени от председателя на националния предизборен щаб Юлиан Ангелов, народни представители и членове на младежката структура на партията, съобщиха от ВМРО. В Централната избирателна комисия внесоха вчера документи от Коалиция \"Патриоти за Валери Симеонов\", в която са Национален фронт за спасение на България и Средна Европейска класа. Водач на листата е Валери Симеонов. Имаме около 5 200 подписа и мисля, че са предостатъчни, коментира Симеонов. Сагата как ще отидат Обединени патриоти на евроизборите започна още миналата година. Окончателното решение става ясно с отделното регистриране на трите партии. Волен Сидеров пък още прави кастинг за млади политици, които да бъдат част от листата на Атака за евровота.", "date": "2019.04.09", "title": "Патриотите се разведоха официално в ЦИК"}
{"url": "https://offnews.bg/futbol/pochina-administratorat-na-lokomotiv-sofia-nikolaj-iankulov-700905.html", "text": "В понеделник вечерта на 64-годишна възраст си отиде внезапно след масивен инфаркт Николай Янкулов, администратор на Локомотив София.Той беше доайенът в този специфичен бранш. Работил е още за Септември, Славия, Пирин, както и в столичния съвет на Българския футболен съюз. До последно Янкулов е бил на поста си на стадион \"Локомотив\".Поклонението ще бъде в сряда от 11:30 часа в храма \"Света София\", а погребението - в родния му град Сандански.Екипът на OFFNews.bg изказва своите съболезнования на семейството и близките на големия Николай Янкулов.", "date": "2019.04.09", "title": "Почина администраторът на Локомотив София Николай Янкулов"}
{"url": "https://offnews.bg/obshtestvo/trend-1-milion-balgari-misliat-vaksinite-za-chast-ot-svetovna-konspir-700904.html", "text": "Малко над един милион българи смятат, че ваксините не са безопасни. Около милион българи мислят, че ваксините са част от световна конспирация. В същото време, близо три-четвърти от всички пълнолетни българи са на мнение, че родителите, които не имунизират децата си, постъпват безотговорно. Това са част от изводите от национално представително проучване на изследователски център \"Тренд\", направено по повод избухналата зараза от морбили в страната.За 80% от българите имунизацията с ваксини е важна, а едва 7% са на обратното мнение. Малко над две-трети от населението се чувства по-сигурно за своето здраве с развитието на ваксините. Прави впечатление, че делът на жените, които отговарят положително, е по-висок от този на мъжете (67% на 58%). Най-младите на възраст 18-29 г. в най-малък дял се чувстват сигурни в сравнение с останалите възрастови категории – 54%.За 82% от българите е по-скоро важно или изключително важно родителите да имунизират с ваксини децата си. А 73% са на мнение, че родители, които не имунизират децата си, постъпват безотговорно. Данните показват, че сред хората с висше образование в най-голям дял се определя липсата на имунизация като безотговорно за сметка на хората с основно или по-ниско образование.Сред отговорилите, че не е важно да се ваксинират децата, 1/4 смятат, че ваксините всъщност не са безопасни и може да носят риск за здравето. 23% от същата група посочва, че имунизацията има странични ефекти, за които лекарите не знаят - като алергии, усложнения, други заболявания.В проучването са тествани и няколко твърдения. 85% от анкетираните посочват, че имунизацията чрез ваксини е важна за децата. 5% от българите са на противоположно мнение, а 10% не могат да преценят. Близо 2/3 са на мнение, че имунизациите чрез ваксини е безопасна. 19% са на обратното мнение. (1% от извадката отговаря на 55 хил. души, което означава, че малко над 1 млн. българи смятат, че имунизацията с ваксини не е безопасна.) 72% са на мнение, че имунизацията е ефективна, а 9% са на обратното мнение.67% от българите са мнение, че държавата трябва да прилага по-строг и стриктен контрол върху редовната имунизация, докато 14% са на обратното мнение. Близо половината от пълнолетните българските граждани (48%) са на мнение, че трябва да бъдат санкционирани родителите, които не поставят ваксини на децата си. Една-четвърт са на противоположното мнение. На този въпрос прави впечатление, че в селата за сметка на столицата се налага по-консервативно мнение спрямо темата – малко над половината от живеещите в селата смятат, че трябва да се наложат санкции, докато в столицата делът е близо една-трета.В проучването е тестван въпрос с конкретни санкции, които да бъдат налагани при липса на имунизация. В най-голям дял, 32%, хората смятат, че това е техен избор и не трябва да бъдат санкционирани. 18% са на мнение, че трябва да бъдат наложени парични санкции, 15% комбинирано наказание от наказателна отговорност и парични санкции. 9% смятат, че е необходима само наказателна отговорност.Основен акцент в проучването е свързан с тестване на нагласите на българите по отношение на популярни конспирации и митове по отношение на темата с ваксините. 14% от анкетираните са на мнение, че ваксините могат да причинят/отключат аутизъм, когато означава, че 770 000 българи споделят това мнение. Близо половината от българите обаче не знаят или не могат да преценят. Още по-висок е делът на българите, които смятат, че ваксините могат да доведат до алергии – 35%, което в числово изражение се равнява на близо 2 млн. Делът на несъгласните с това твърдение е по-нисък от съгласните – 28%.Прави впечатление и високият дял на българи, които приемат, че задължителната ваксинация е част от световна конспирация – 18% (близо 1 млн. българи). Близо половината от пълнолетното население са на обратната позиция. И на това твърдение се запазва висок делът на тези, които посочват, че „не знаят/ не могат да преценят\" (34%).29% са на мнение, че многото ваксини претоварват имунната система на децата, докато 34% са на обратното мнение.Една от важните теми свързани с имунизацията с ваксини е свързана с набавянето на информация. Малко над две-трети от българите търсят такава информация от лекари, 39% се информират от телевизията. На трета позиция с 22% е съответно събирането на информация от приятели/семейство. Интернет медиите, форуми, както и социалните мрежи също остават канали за информация с дялове под 10%.", "date": "2019.04.09", "title": "Тренд: 1 милион българи мислят ваксините за част от световна конспирация"}
{"url": "https://offnews.bg/ikonomika/zapochva-remont-na-garite-poduiane-i-iskar-po-kasno-i-na-kazichene-700897.html", "text": "Започва Цялостна реконструкция на гара Подуяне, каквато не е правена от създаването ѝ. Сега там пейките са стари, работи само едно гише и в момента само една от вратите може да се отваря. В допълнение има проблеми с осветлението и с течове, съобщава БНТ.Ремонтите на гарата в Подуяне и на гара Искър ще започнат в началото на май. Сроковете за гара Подуяне са 15 месеца за изпълнение, за гара Искър - 1 година, обяснява инж. Ивайло Дженев от Националната компания „Железопътна инфраструктура“.Предвидено е да се ремонтира и гара Казичене, но там ще има забавяне заради обжалване на процедурата в Комисията за защита на конкуренцията.Реконструкциите в гара Подуяне ще включват конструктивно укрепване, подобряване на енергийната ефективност, достъп за лица в неравностойно положение, озеленяване. ВиК и електроинсталациите също ще бъдат подновени.Дървените врати в гарата ще бъдат реставрирани. Гарата ще работи без прекъсване по време на ремонта, въпреки че ще има известни затруднения в отделни етапи на ремонтните дейности.Строителните стойности на ремонтите на трите гари са около 5,4 милиона лева - 2,9 милиона за Подуяне, 1,2 милиона за Искър и 1,1 милиона за Казичене.", "date": "2019.04.09", "title": "Започва ремонт на гарите Подуяне и Искър, по-късно - и на Казичене"}
{"url": "https://offnews.bg/politika/kmetat-na-sozopol-se-sreshtna-s-borisov-podava-ostavka-700907.html", "text": "Кметът на Созопол Панайот Рейзи подава оставка. Той е съобщил решението си в присъствието на председателя на ГЕРБ и министър-председател на България Бойко Борисов и на зам.-председателя на ГЕРБ и член на ИК на партията Димитър Николов. Освен от кметския пост, Рейзи подава оставка и като член на ПП ГЕРБ. Той се аргументира с желанието си да не остават съмнения, че по някакъв начин може да бъде възпрепятствано разследването срещу него.Панайот Рейзи посочи, че с този свой личен акт иска отново да покаже високия морален стандарт в ПП ГЕРБ, според който представителите на партията в законодателната, изпълнителната и местната власт напускат своите постове дори само заради съмнения за нарушения на закона, съобщиха от пресцентъра на ГЕРБ. Специализираният наказателен съд отстрани вчера от длъжност кмета на Созопол Панайот Рейзи и главната счетоводителка на общината Златка Мусева.Спрямо двамата са повдигнати обвинения за длъжностно присвояване в особено големи размери. ", "date": "2019.04.09", "title": "Кметът на Созопол се срещна с Борисов, подава оставка"}
{"url": "https://offnews.bg/112/vtoro-rpu-v-stolitcata-izdirva-sobstvenika-na-namereni-pari-700909.html", "text": "На 6 април на тротоара на ул. „Ген. Столетов“ в ж.к. „Банишора“ са намерени разпилени банкноти. Сумата е предадена във Второ районно, съобщиха от столичната полиция.Тъй като до настоящия момент в управлението не е постъпил сигнал за изгубените пари, от полицията съобщават, че те са на съхранение и собственикът им може да отиде и да ги получи, след като удостовери подробности – сума, купюри и други необходими детайли.Вчера столичната полиция обяви друг аналогичен случай - пари, намерени в Студентски град, за които няма подаден сигнал.Те са открити на 18 февруари в магазин \"Фантастико\". Сумата е намерена от служител на веригата в близост до касата.Управителят на магазина е сигнализирал на полицията и с протокол сумата е предадена на униформените. Парите в момента са на съхранение в Седмо РУ-СДВР.", "date": "2019.04.09", "title": "Второ РПУ в столицата издирва собственика на намерени пари"}
{"url": "https://offnews.bg/obshtestvo/sv-evpsihij-razrushil-kapishteto-na-fortuna-sled-mnogo-machenia-bil-700882.html", "text": "Църквата почита днес Свети мъченик Евпсихий. Той се родил в Кесария Кападокийска и бил възпитан от малък в християнската вяра. Оженил се в деня, в който бил годишният празник в чест на езическия идол Фортуна.По това време управлявал император Юлиан Отстъпник (361–363 г.). Когато посещавал града, той всеки път извършвал тържествено жертвоприношение в капището на Фортуна. На неговия пример подражавали всички езичници. Те търсели различни поводи да извършват тържества в чест на този бог. През време на сватбеното угощение Евпсихий забелязал големи тълпи от езичници, които отивали към капището за жертвоприношение. В сърцето му пламнала свещена ревност за Бога. Той взел със себе си няколко християни, отишъл и счупил идола и разрушил капището.За тази му постъпка веднага съобщили на императора. Евпсихий знаел какво го очаква. Затова раздал имота си на бедните и чрез пост и молитви започнал да се подготвя за предстоящия му мъченически подвиг. Като узнал за станалото в Кесария Кападокийска, Юлиан бил обхванат от гняв и решил да отмъсти не само на Евпсихий, но и на всички християни в целия град.Жителите на Кесария той обложил с големи данъци, лишил града от привилегиите, които имал като главен град на областта, и поискал незабавно да бъде възобновено разрушеното капище.Евпсихий бил подложен на страшни мъчения. Окован във вериги, той бил хвърлен в тъмница. Често го извеждали и жестоко го мъчели по различни начини. Той обаче мъжествено понасял всички страдания и твърдо изповядал вярата си в Христа. Дълго време продължили тези изтезания, но мъченикът останал непоколебим в своите християнски убеждения. Най-после той бил посечен с меч. Идолското капище обаче не било въстановено, защото император Юлиан заминал на война с персите и повече не се върнал в Кесария Кападокийска, а по-късно върху гроба на мъченика бил издигнат великолепен храм.", "date": "2019.04.09", "title": "Св. Евпсихий разрушил капището на Фортуна, след много мъчения бил посечен с меч"}
{"url": "https://offnews.bg/obshtestvo/oblachno-i-dazhdovno-zhalt-kod-za-valezhi-v-16-oblasti-700881.html", "text": "Облачно и дъждовно ще е вемето днес, на места ще има и гръмотевици. Ще духа до умерен севериозточен вятър.Жълт код за валежи е в сила за Видин, Враца, Монтана, Ловеч, Габрово, София-област, София-град, Перник, Кюстендил, Благоевград, Смолян, Пазарджик, Пловдив, Стара Загора, Хасково и Кърджали. Прогнозираните количества на валежите за денонощието е около 25 до 35 л/кв.м., като в отделни, главно планински райони са възможни и повече. Максималните температури ще са между 12 и 17 градуса, според прогнозата на НИМХ. В планините над 2000 м ще превали сняг. Край морето ще вали през целия ден, но слабо. Сред вълните от 2-3 бала и на брега термометрите ще се качат до около 12 градуса. ", "date": "2019.04.09", "title": "Облачно и дъждовно, жълт код за валежи в 16 области"}
{"url": "https://offnews.bg/sviat/parlamentarni-izbori-v-izrael-premierat-netaniahu-tarsi-rekorden-peti-700901.html", "text": "Днес Израел провежда парламентарни избори, като секциите са отворили врати в 7 часа и ще затворят в 22 часа вечерта.Да гласуват имат право 6,3 млн. души, като се твърди, че представителите на малцинствата могат да окажат голямо влияние. Право на глас имат всички лица над 18-годишна възраст.На изборите изпъкват две партии – „Ликуд“, която се бори за победа и от която е част сегашният премиер Бенямин Нетаняху, и центристката партия „Синьо и бяло“ с лидер Бени Ганц, която според проучвания водеше пред партията на премиера.Нетаняху се бори за преизбиране и пети мандат на поста си.Гласът на младите израелци обаче ще покаже одобряват ли те по-твърдата политика спрямо палестинците. Вотът се провежда на фона на насилие в палестинските територии и израелски удари в Газа.Проучванията също така твърдят, че въпреки преднината на Ганц Нетаняху е в по-добра позиция да сформира правителство.На митинг в Ерусалим в понеделник той каза на привържениците на „Ликуд“ да не бъдат \"самодоволни\" и ги призова да се появят в избирателни секции. Премиерът предупреди, че неговите съперници все още могат да спечелят.Според кореспондент на Би Би Си Нетаняху е изправен пред неудобна избирателна надпревара, преследвана от обвинения за корупция и разгорещена от конфликта с палестинските бойци.Премиерът отрича обвиненията срещу него за корупция и казва, че е жертва на политически „лов на вещици“, който цели да повлияе на изборите.Според неговия опонент Ганц пък министър-председателят иска да промени закона, за да се предпази от съдебно преследване.\"Целта е да се създаде правна крепост, която да гарантира имунитета му пред сериозните обвинения, пред които е изправен\", казва той.", "date": "2019.04.09", "title": "Парламентарни избори в Израел: премиерът Нетаняху търси рекорден пети мандат"}
{"url": "https://offnews.bg/politika/14-tata-v-listata-liliana-radeva-vliza-v-parlamenta-na-miastoto-na-dan-700899.html", "text": "Лиляна Друмева Радева, 14-та в листата на ГЕРБ в софийския 23 избирателен район, става народен представител на мястото на назначения за министър на правосъдието Данаил Кирилов, обяви ЦИК.Досегашният председател на правната комисия пое Министерството на правосъдието, след като Цецка Цачева подаде оставка заради скандала с имотите на властта.Лиляна Радева досега беше директор на Националния център за повишаване квалификацията на педагогическите специалисти - звено под шапката на МОН.Съгласно Конституцията народен представител, избран за министър, прекъсва пълномощията си за времето, през което е министър, като се замества от следващия в листата.След Данаил Кирилов и преди Лиляна Радева в листата на ГЕРБ са няколко души, които не могат или не желаят да станат депутати. Това са Емануела Спасова, под номер 10, е декларирала още през 2017 г., че не желае да бъде избрана за народен представител.Под номер 11 в листата на 23 МИР е Зорница Русинова, която е заместник-министър на труда и социалната политика.Номер 12 и 13 в листата са Кръстьо Кривов и Пламен Църноречки (бивш кмет на столичния район \"Красно село\", сега е директор на отдел в Центъра за градска мобилност в столицата), които също след изборите са декларирали, че не желаят да бъдат депутати.", "date": "2019.04.09", "title": "14-тата в листата Лиляна Радева влиза в парламента на мястото на Данаил Кирилов"}
{"url": "https://offnews.bg/futbol/stalb-v-zashtitata-na-levski-mozhe-da-e-gotov-za-macha-s-ludogoretc-700903.html", "text": "Защитникът на Левски Седрик Унтонджи има шанс да се появи в игра срещу Лудогорец, пише \"Меридиан мач\".Припомняме, че бранителят получи травма в рамото по време на срещата с Черна море след сблъсък с вратаря на \"моряците\" Иван Дюлгеров.Добрата новина е, че няма счупване или изваждане, което дава надежда на спортно-техническия щаб, че ще може да го използва в предстоящия мач.Очаква се на линия да бъде и талантът Еркебулан Сейдахмет, който пропусна гостуването във Варна заради мускулен проблем, но изглежда вече всичко е наред и ще може да се появи в игра.", "date": "2019.04.09", "title": "Стълб в защитата на Левски може да е готов за мача с Лудогорец"}
{"url": "https://offnews.bg/temida/delo-sreshtu-ivancheva-dnes-kazvat-pisal-li-e-posrednikat-diulgerov-v-700890.html", "text": "Отговорът на въпроса  \"Кой е написал \"40 000\" в тефтерчето на Десислава Иванчева\" трябва да стане ясен днес. Графологичната експертиза по делото за подкуп срещу отстранената кметица на \"Младост\" Иванчева, бившата й заместничка Биляна Петрова и предишният управник на района Петко Дюлгеров тябва да отговори дали чуждият почерк сред записките е на третия подсъдим, сочен като посредник при уреждането и взимането на рушвета от строителния предприемач Александър Ваклин.Според прокуратурата в тефтерчето на Иванчева са водени записки, свързани с подкупа – сметки за квадратурата на проектите на Ваклин и евнетуалните суми, които да му се поискат. Разследващите посочиха:В – 12.500х15I 12 500 х 15 – 187 50040 000 х 10 – 400 000 ….\"Според назначената експертиза обаче цифрата 40 000 не е писана от Иванчева, затова на миналото заседание на 15 март съдия Иво Хинов възложи допълнителна задача на експертите. ", "date": "2019.04.09", "title": "Дело срещу Иванчева днес, казват писал ли е посредникът Дюлгеров в тефтерчето  с цените"}
{"url": "https://offnews.bg/izvan-terena/shefat-na-septemvri-zashtiti-kristian-dobrev-ne-bil-pobojnik-700906.html", "text": "Благодетелят на Септември София Румен Чандъров защити спортния директор на клуба Кристиян Добрев. Той беше обвинен в побой над младежи по време на футболен мач от Аматьорската мини лига.Мелето започнало след размяна на реплики между играчи на Good Fellas, част от който е Кичо Добрев, и ФК Изток.\"Няма побой. Това са интерпретации. Млади хора са тръгнали да се доказват. Кристиян Добрев не е такъв човек. Те първи са им налетели на бой. Аз затова не ходя да играя вече футбол на малки врати, защото стават такива грозни неща. Идват недоказани футболисти да се правят на играчи\", сподели Чандъров пред „Труд”.\"Ако е инициатор на боя, разбира се, ще го накажем. Но доколкото знам е бил провокиран\", каза още босът на Септември София.Адвокатът на Кристиян Добрев Радостин Василев също заяви, че клиентът му е невинен, а истината е друга и ще бъде разкрита скоро.\"Във връзка с излъчен репортаж в сутрешния блок на \"Нова телевизия\" относно инцидент на футболна среща от аматьорска лига и твърдения от няколко лица за побой на младеж, с участието на Кристиян Добрев, в качеството ми на негов адвокат ви информирам, че действителните събития по време на споменатата футболна среща сериозно се различават от предоставената пред медията версия.В следващите дни ще ви информираме за позицията на Кристиян Добрев относно инцидента и ще предприемем необходимите действия пред компетентните органи\".адв. Радостин Василев\", се казва в публикацията.", "date": "2019.04.09", "title": "Шефът на Септември защити Кристиян Добрев, не бил побойник"}
{"url": "https://offnews.bg/obshtestvo/kolcheta-ili-kabari-na-grafa-probata-e-dnes-700883.html", "text": "Новите ограничители по Графа ще бъдат тествани днес. Експертният съвет на НАГ ще разгледа на място различните варианти за смяна на перките в участъка на \"Граф Игнатиев\" между „Шишман“ и „Шести Септември“ - пред градинката \"Св. Седмочисленици\", в 13,30 часа. Ще присъстват още зам.-началникът на отдел „Пътна полиция“ Любомир Костадинов, зам.-ректорът на УАСГ проф. Валери Иванов, арх. Пламен Братков от „Група ГРАД“, зам.-кметът Дончо Барбалов и главният архитект на София арх. Здравко Здравков. Веднага след това Експертният съвет ще се събере на работно заседание, на което се очаква да излезе с единно становище, съобщиха от Столична община. На 2 април стана ясно, че , които ще бъдат монтирани на столичната улица пробно, преди да се вземе окончателното решение.След заседание на експертния съвет към НАГ на 2 април стана ясно, че вариантите, които ще бъдат монтирани на столичната улици пробна, са колчета и кабъри. Специалистите поискаха и \"Зелени система\" да предложат вариант за кашпи с зеленина, като евентуален допълнителен елемент между ограничителите. ", "date": "2019.04.09", "title": "Колчета или кабъри на Графа - пробата е днес"}
{"url": "https://offnews.bg/obshtestvo/vodata-spira-v-chasti-ot-pet-stolichni-rajona-700880.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Галичица“ в жк „Лозенец“ налага спиране на водоподаването от 9:30 до 21:30 ч. на ул. „Якубица“ от ул. „Кораб планина“ до бул. „Джеймс Баучър“.Подмяна на спирателен кран на ул. „Васил Левски“ в с. Яна налага спиране на водоподаването от 9:00 до 19:00 ч. на ул. „Васил Левски“, ул. „Юрий Гагарин“, ул. „Стефан Стамболов“, ул. „Миньорска“.Във връзка с подмяна на сградно водопроводно отклонение на ул. „Борова гора“ в с. Бистрица, се налага спиране на водоподаването от 9:30 до 19:30 ч. на yл. „Борова гора“.Прекъсване на сградно водопроводно отклонение на ул. „Евлоги Тодоров“ в с. Локорско налага спиране на водоподаването от 9:30 до 14:30 ч.в района на ул. „Кирил Банов“, ул. „Евлоги Тодоров“, ул. „Георги Зозов“, ул. „Илия Манов“. Заради подмяна на сградно водопроводно отклонение на ул. „Клен“ във вилна зона „Малинова долина“ се налага спиране на водоподаването от 10:00 до 16:00 ч. на ул. „Клен“.", "date": "2019.04.09", "title": "Водата спира в части от пет столични района"}
{"url": "https://offnews.bg/obshtestvo/arteks-shte-obzhalva-spiraneto-na-stroezha-na-zlaten-vek-700910.html", "text": "\"Артекс\" ще обжалва решението за спиране на строежа на небостъргача \"Златен век\", съобщи пред БНР управителят на фирмата арх. Пламен Мирянов-младши.„Ние сме уверени в нашата правота и в това, че имаме законни строителни книжа, както и действащо разрешение за строеж. Старо римско правило е – когато общественото мнение влезе през вратата на съда, правосъдието излиза през прозореца на съдебната зала. Общественото мнение не бива да диктува законните решения на органите на България“, посочи Мирянов.„Оказа се, че улицата, протестите диктуват решенията, които взема Министерският съвет и министър-председателят. Това е единственият начин да си обясня факта, че и ние не бяхме поканени на срещата вчера. Втори ден чакам отговор от тях“, коментира той. Според него е имал натиск от страна на кабинета върху ДНСК за спирането на строежа. Вчера стана ясно, че ДНСК ще връчи официално другия понеделник протокол за спиране на строителството на \"Златен век\". Основна причина за спирането е заради това, че фирмата не е подновила до ноември миналата година разрешителното си за строеж, обясни регионалният министър Петя Аврамова. До ноември 2018-та година е бил гратисният период, в който фирма „Артекс“ е можела да внесе такова искане за презаверка на разрешението за строеж. Видно е от всички документи, които и арх. Здравков притежава, и ДНСК. Такова искане липсва“, подчерта тя.От \"Артекс\" обаче са категорични, че издаденото на сградата строително разрешително е валидно и изтича през 2020 г.Мирянов изпрати и отворено писмо до Борисов с искане за среща във връзка със строителството на небостъргача. Пред БНР представител на строителния надзор - Ива Милова, твърди, че няма как в днешно време една такава сграда от такова естество, с такива размери и инвестиции да бъде незаконна. Според нея в последните 2 години, откакто е започнал строежът на \"Златен век\", това е един от най-проверяваните строителни обекти в София.\"Когато \"Артекс\" внесе молбата за презаверка на разрешението за строеж, в този момент в Народното събрание вече беше внесен проектозакон за изменение. В тази поправка тези изменения са неблагоприятни както за \"Артекс\", така може би за всички разрешителни режими в София, тъй като се въвежда рестрикция в броя на презаверките. В тази поправка попадат всички заварени случаи. Ние не сме с ретроактивно действие\", обяснява Мирянов.Поправките в Закона за устройство на територията нямат обратно действие, освен ако не е упоменато изрично в преходните и заключителни разпоредби, посочва архитект Борислав Игнатов - председател на Камарата на архитектите в България.Според него трябва да се разгледа и възможността, която е абсолютно реална, че това е заварен случай, който в момента действа, т.е. не е старо разрешение, което изведнъж се подновява. При този проект прави впечатление, че на няколко места във времето назад сроковете се хващат за 1-2 дни, обясни той.По думите му в момента по българското законодателство не е ясно кой носи отговорност за нанесени щети, когато са издадени неправомерни актове и има нарушения.Арх. Игнатов подчерта, че нарушенията, констатирани от ДНСК при небостъргача, са технологични: „Тези неща се отстраняват за няколко дни и са обща практика в строителството и проектирането. Те не са нещо фатално. Сега цялата сграда се обявява за незаконна“.„Такъв тип казуси произтичат от неуредиците в законодателството“, смята той.", "date": "2019.04.09", "title": "Артекс ще обжалва спирането на строежа на Златен век"}
{"url": "https://offnews.bg/politika/kak-shte-se-urezhdat-mobilnite-sektcii-za-hora-s-uvrezhdania-700908.html", "text": "ЦИК утвърди реда, по който избирателите с трайни увреждания, които не могат да напуснат дома си, могат да гласуват в изборите за Европейски парламент с подвижна избирателна кутия.Според правилата секция за гласуване с подвижна избирателна кутия се образува на територията на всяко населено място не по-късно от 11.05.2019 г. (14 дни преди изборния ден), ако има подадени не по-малко от 10 заявления от лица с трайни увреждания. За целта избирателите трябва да имат постоянен адрес в съответното населено място или ако адресът е настоя, да са подали заявление и да са били вписани в избирателния списък по настоящия им адрес.Заявленията за вписване в списъка за гласуване с подвижна избирателна кутия се подават до кмета на общината/кметството/кметския наместник. Заявленията са саморъчно подписани и може да бъдат подадени от упълномощено лице или изпратени по пощата, факс или електронно заявление със същото съдържание през интернет страницата на общината. Към тях се прилагат: копие от документи от ТЕЛК, НЕЛК или медицинска епикриза за здравословното им състояние, които установяват, че заболяването на избирателя е причинило такива увреждания, които не му позволяват да напусне дома си и да се придвижи до избирателната секция самостоятелно или с друго помощно средство.Когато до 11.05.2019 г. са подадени поне 10 заявления, кметът на общината в същия срок уведомява РИК за броя на подадените заявления. Районната избирателна комисия със свое решение определя броя на секциите за гласуване с подвижна избирателна кутия.Една секция за гласуване с подвижна избирателна кутия може да обхваща територията на едно или повече от едно населено място в рамките на общината.", "date": "2019.04.09", "title": "Как ще се уреждат мобилните секции за хора с увреждания?"}
{"url": "https://offnews.bg/obshtestvo/prezidentat-radev-zamina-na-poseshtenia-v-livan-i-katar-700891.html", "text": "Президентът Румен Радев замина на две поредни посещения в Ливан и в Катар, съобщиха от пресскертариата на държавния глава.Днес и утре той ще бъде в Бейрут по покана на своя ливански колега Мишел Аун. Възможностите за увеличаване на стокообмена между България и Ливан, задълбочаване на сътрудничеството между двете страни в областта на инфраструктурата, енергетиката, земеделието, образованието, туризма, както и справянето с миграционния натиск ще бъдат сред темите на разговорите по време на визитата.Румен Радев и съпругата му Десислава Радева ще бъдат посрещнати с официална церемония в президентския дворец. Президентите Радев и Аун ще проведат среща \"на четири очи\", след което ще се състоят пленарни разговори между водените от тях делегации. Двамата президенти ще дадат съвместна пресконференция. В Бейрут държавният глава Румен Радев ще открие Ливанско-български бизнес форум. Президентът ще се срещне и с българи, които живеят в Ливан, и с ливански граждани, които са учили у нас. Предвидени са срещи с министър-председателя на Ливан Саад Харири и с председателя на Камарата на депутатите Набих Бери.Утре, в Бейрут, държавният глава ще поднесе венец пред Мемориала на мъчениците, където ливанската общественост почита своите герои от борбите за независимост.По покана на емира на Катар шейх Тамим бин Хамад Ал Тани, от 10 до 12 април, българският президент Румен Радев ще бъде на официално посещение в Катар. Сред темите на разговорите в Доха ще са съвместни проекти във високотехнологични сектори, задълбочаване на партньорството между България и Катар в сферата на енергетиката, иновациите, инфраструктурата, земеделието, увеличаване на инвестициите в български индустриални зони.", "date": "2019.04.09", "title": "Президентът Радев замина на посещения в Ливан и Катар"}
{"url": "https://offnews.bg/izvan-terena/kristiano-ronaldo-razpia-semejstvoto-700872.html", "text": "Мегазвездата на Ювентус Кристиано Роналдо се разпя в колата, докато пътуваше заедно със сина си Кристианито и приятелката Джорджина Родригес. Португалецът качи клипа в Инстаграм и бързо събра стотици хиляди харесвания.В интерес на истината Роналдо се проявява като буфосинхронист, тъй като само си отваря устата, а музиката звучи от стереоуредбата в неговия Ролс Ройс.В друго видео Джорджина показва вече певчески умения, като изпълнява парчи от любимия на Роналдо регетон. За финал и Кристианито се включва с рап. Настроението на Роналдо зареди с оптимизъм феновете на Ювентус преди гостуването на Аякс в сряда в първи мач от 1/4-финалите на Шампионската лига.", "date": "2019.04.09", "title": "Кристиано Роналдо разпя семейството"}
{"url": "https://offnews.bg/obshtestvo/bivshiat-ministar-na-obrazovanieto-daniel-valchev-stana-dekan-na-iurid-700902.html", "text": "Вицепремиерът и министър на образованието в периода август 2005 - юли 2009 г. проф. Даниел Вълчев е новият декан на Юридическия факултет (ЮФ), потвърдиха за OFFNews от отдела за връзки с обществеността на Софийския университет.Той е избран за декан от Общото събрание на факултета измежду трима кандидати. За поста се бориха още ръководителят на катедра \"Административноправни науки\" в ЮФ проф. д-р Цветан Сивков и досегашният зам.-декан по учебната дейност доц. Анета Антонова.Проф. Вълчев наследява досегашния декан проф. Сашо Пенов, чийто максимално допустим втори четиригодишен мандат изтече, и ще управлява факултета в периода април 2019 - април 2023 г.Кой е Даниел ВълчевДаниел Вълчев е роден на 10 август 1962 г. в Бургас. Завършва Четвърта езикова гимназия във Варна. Магистър е по право в Софийския университет от 1987 г. Специализира в Международния институт по публична администрация в Париж (1991 г.) и Военния колеж на НАТО в Рим през 1992 г. Същата година става асистент в Юридическия факултет на Софийския университет, катедра \"Теория и история на държавата и правото\". Впоследствие става старши и главен асистент. Доктор е по право от 1995 г. Дисертацията му е на тема \"Държавна власт и народен суверенитет\". През 2004 г. става доцент в Юридическия факултет и чете Обща теория на правото, Обща теория на държавата, Политически и правни учения, Защита на правата на човека и др. Професор става през 2013 г. От 1996 до 2005 г. е секретар на Българската асоциация по философия на правото и социална философия. Докато е вицепремиер и министър, става почетен доктор на Soka University, Токио, Япония (2007 г.) и почетен професор на Шанхайския университет в Китай (2008 г.)Политическа кариераПрез мандата на президента Желю Желев (22 януари 1992 г. – 22 януари 1997 г.) е юридически съветник в президентството. Депутат е в 39-то Народно събрание, където председателства и Постоянната комисия по европейска интеграция и членува в правната комисия. Съпредседател е на Съвместния парламентарен комитет България – Европейски съюз, представител е на Народното събрание на Република България в Конвента за бъдещето на Европа, който изготвя проект на Европейска конституция (март 2002 – юли 2003 г.). Получава депутатски мандат и в 40-ия Парламент (2005-2009), където е избран от листата на НДСВ.Като министър въвежда делегираните бюджети на училищата и външното оценяване. В неговия мандат (2007 г.) се провежда най-голямата и продължителна учителска стачка в България досега.БизнесПрез 1997 г. Вълчев е вписан като член на надзорния съвет на \"Филимко\" АД, председателстван от ген. Любен Гоцев - външен министър (септември-декември 1990 г.) във второто правителство на убития през октомври 1996 г. премиер Андрей Луканов; първи зам.-министър на вътрешните работи (1989 – 1990), зам.-министър на външните работи (1982 – 1989). Зам.-началник на Първо главно управление на Държавна сигурност (1974 – 1982).Работил е и с Емил Кюлев. Бил е в ръководството на фирми като \"Златни пясъци\", ЗАД \"Булстрад-живот\", \"Ривиера ИН\" АД, \"Сигма\" ООД, \"Ривиера мениджмънт\" АД, \"Албин Корпорейшън\", \"Росексимбанк\", „Албин Корпорейшън“.В момента, по данни на \"Дакси\", Вълчев е съсобственик на адвокатско дружество \"Плочева, Вълчев и съдружници\" заедно с дъщерята на бившия управител на НЗОК и началник на инфекциозната клиника във ВМА д-р Камен Плочев - Милена Плочева. Управлява и фондацията \"Мениджмънт, бизнес, администрация\". Участва като съсобственик в \"Дрийм Кетчър Студиос\" ООД.Регистрациите му в \"ЕВРОКОНСУЛТ - 2010\" ДЗЗД и \"НАЛКО\" АД са заличени.", "date": "2019.04.09", "title": "Бившият министър на образованието Даниел Вълчев стана декан на Юридическия факултет в СУ"}
{"url": "https://offnews.bg/dw/ivan-krastev-gerb-se-chuvstvashe-dosta-komfortno-tova-gi-napravi-nec-700889.html", "text": "\"Апартаментгейт\" е онази точка, в която се пресичат малката и голямата корупция. И вече няма да бъдат толерирани неща, които хората доскоро приемаха. Това ми се вижда много важно развитие, казва политологът Иван Кръстев в интервю за .Защо скандалът с недвижимите имоти в България вдигна такава огромна вълна от недоволство, дискусии и критики?Иван Кръстев: Три са обясненията, според мен. Едното е, че има изтощаване на политическото управление на ГЕРБ, което беше видяно и преди това, но всеки тип недоволство винаги ескалира и търси израз през конкретен скандал. 10 години са дълго време в политиката, а последните 10 години в България безспорно бяха доминирани от ГЕРБ - дори когато партията не беше във властта. В този смисъл свършва някакъв цикъл в българската политика - и това беше една от структурните причини.Втората е свързана с факта, че хората особено се вбесяват от онази корупция, която могат да си представят. Да откраднеш 10 милиона долара - това много малко българи могат да си го представят, те изобщо не могат да си представят как изглеждат 10 милиона долара. Но апартамент, кола – това са неща, които хората си представят.Третата и най-важна причина, която ще има най-силен ефект върху бъдещето, е свързана с факта, че проблемът с апартаментите е онази точка, в която се пресичат малката и голямата корупция. Макар и не в такива пропорции, много българи в личния си живот са заобикаляли закона при покупката на апартаменти. Но за тях това е било „допустима\" корупция. То е нормализирано, те го мислят не като корупция, а като оптимизация на собствените си доходи и възможности. И изведнъж сега разбират, че същото това нещо, обаче извършено от властта на съвсем друго равнище, всъщност е търговия с власт. Става дума за големи суми пари. И усещането им, че между малката и голяма корупция няма никаква връзка, изведнъж се оказва разрушено.Сега обществото ще започна да се вглежда в имотите на хората във властта, а в резултат, между другото, ще стане много трудно да се излъчва каквото и да било следващо поколение от политически лидери. Всеки, който иска да влезе в политиката, ще трябва да си зададе въпроса: Как изглежда положението с моите апартаменти? Дали пък и аз не съм декларирал много по-ниска цена, за да платя по-ниски данъци? И занапред все по-трудно ще се намират хора, готови да влизат в политиката. Особено когато знаем, че сега по този начин ще бъдат преглеждани доходите не само на депутатите, но и на общинските съветници. И това дългосрочно ми се вижда и много важно развитие. Защото обикновено в повечето страни, когато хората искат да се занимават с политика, те живеят от първия ден на съзнателния си живот така, че да могат да участват в политиката.Тоест, търсенето на министри и на депутати ще става все по-трудно, както видяхме с министъра на правосъдието?Иван Кръстев: Много трудно. Защото вече няма да бъдат толерирани неща, които хората доскоро приемаха и толерираха. Просто те изведнъж разбраха, че върху основата на малката корупция, в която те самите участват, управляващите практикуват една много по-голяма корупция. Това е отговорът и на въпроса защо мнозина от атакуваните с обвинения, че са злоупотребили с позицията си на власт, отказваха да разберат къде е проблемът и през цялото време настояваха на законността на сключените сделки.С две думи: един от големите проблеми на България е, че хората са чувствителни към корупцията, която води и до социални неравенства и до усещане за несправедливост, но всъщност са чувствителни предимно към корупцията на другите - и са супер толерантни към собствената си корупция, която е на ниско равнище и не е непременно свързана с власт. Те не се разпознават като корумпирани. Корупция - това са другите. И в този смисъл си мисля, че „Апартментгейт“ е много важен момент в кризата на политическата ни система. Особено интересен е и фактът, че ГЕРБ се чувстваше доста комфортно по отношение както на съдебната власт, така и на медиите, че нямаше напрежение между различните власти и изпълнителната власт до голяма степен доминираше. А това ги направи нечувствителни – и ето какво се случи.А обозрими ли са последствията за ГЕРБ и за г-н Борисов?Иван Кръстев: Много е трудно да се прецени. По няколко причини. Първо: не е ясно кога и как ще се изразят тези последствия. Второ: не е ясно дали през следващите няколко месеца няма да се появят друг тип скандали. Защото скандален потенциал винаги съществува, но в зависимост от това какъв е скандалът, една или друга политическа сила печели. Например, ако изведнъж възникне нова криза с миграционен натиск по границата, „Апартаментгейт“ ще изглежда по друг начин. Затова ми е много трудно да кажа какъв ще е ефектът, а и колегите социолози, които следят по-отблизо данните, са много предпазливи. Но има ефект, който е дългосрочен, независимо от това, как ще завършат изборите. В някакъв смисъл формулата на сегашното управление ще трябва да бъде сменена: или ще бъде сменена от опозицията, или ще бъде сменена от ГЕРБ. Защото има някакво изчерпване и аз мисля, че поне що се отнася до министър-председателя, на него това му е пределно ясно. И още: много се повтаря, че в страната няма алтернатива, че БСП не може да бъде алтернатива. Но това не е вярно. В страната има алтернатива. Въпросът е дали е добра тази алтернатива.През последните година-две, особено след избирането на г-жа Нинова, БСП се препозиционира. Те търсят друга политическа идентичност. Неслучайно се появиха и всички тези приказки за излизане от ПЕС. БСП вече търси своята позиция като национално-консервативна политическа формация, която обаче в икономически план е готова да следва много по-леви политики. И тя е в момента много по-евроскептичната партия в България – нещо, което не беше характерно за социалистическата партия в предишен период. Тоест, проблемът не е, че няма алтернативи на управлението на ГЕРБ. Проблемът е, че алтернативата на ГЕРБ, поне за момента, изглежда много по-евроскептична от сегашната управляваща партия.Какво означава всичко това точно преди Европейските избори?Иван Кръстев: През последната седмица имах възможност да наблюдавам внимателно данните от голямото социологическо изследване, поръчано от Европейския съвет за външна политика и осъществено от британската агенция you.gov. По отношение на европейските избори има няколко мита, които човек си заслужава да огледа по-внимателно. Единият е, че когато се говори за Европа, почти всички коментатори си представят процесите в Европа по аналогия с онова, което се случва в САЩ и Великобритания: голяма поляризация, всеки си стои в неговата медийна среда, никой не е готов да чуе другия, гласоподавателят не е готов да смени вота си, независимо от това какво върши неговата политическа сила. В момента, в който човек анализира данните, този тип описание се оказва донякъде вярно за страни като Полша, но като цяло в Европа наблюдаваме нещо напълно различно. Спомням си от една книжка, която съм чел като дете, как Лорд Не-знам-си-кой-си скочил на коня и бясно препуснал… във всички посоки едновременно. Така изглежда европейският гласоподавател в повечето страни днес. Почти половината от хората, които са решили да гласуват, още не знаят за кого ще гласуват. Изведнъж се оказва, че най-лошо пазената граница в Европа е тази между популистките партии и системните партии.Тоест, не географска, а политическа граница.Иван Кръстев: Точно така: политически граници. Което е много интересно. Хората непрекъснато ги прескачат и в двете посоки. Така че всъщност една от особеностите на тези европейски избори е, че до последния момент ние не можем да прогнозираме как ще изглеждат резултатите, имено поради тази особена обърканост. Избирателят от една страна е объркан, от друга иска промяна, но не е знае къде ще намери тази промяна. Заблуда е и друго: че изборите са разделителна линия между проевропейски настроените полици, от една страна, и националистите, от друга. И че тези два блока са много ясно очертани, че проевропейските политици харесват ЕС, а националистите не го харесват. Във Франция привържениците на Макрон са с най-голяма степен на недоволство от ЕС. Те не харесват ЕС такъв, какъвто е – искат го такъв, какъвто би могъл да бъде, или поне какъвто Макрон им обещава, че може да го направи.На въпросите: „Мислите ли че ЕС работи? Мислите ли, че националната държава работи?\" най-голямата група отговаря, че и двете не работят. Според мен, нещо много важно се е променило в Европа. ЕС е проект, създаден от общества, които се страхуват от своето минало: фашизъм, комунизъм, световните войни… В основата на всичко е съзнанието, че има едно страшно минало, което не бива да се повтаря и затова ние сме обединени от едно бъдеще, което можем да изградим заедно.А сега?Иван Кръстев: През последните 10 години все повече общества се страхуват от бъдещето. Те се страхуват от бъдещето по различни причини. Демографска: Европа застарява, в света ще има все по-малко европейци. Технологическа: Хората много трудно могат да си представят един свят, населен с роботи. Екологическа: Как ще изглежда Земята след 15 или 20 години? Тоест, възниква един избирател, който мечтае не за бъдещето, а за миналото. Парадоксално, но единственият голям въпрос сякаш гласи: Къде точно да се върнем, в кое минало? Кой е най-прекрасният период, в който сме живели преди? За мен това са трите характеристики на днешния избирател: той е объркан, той пробва различни опции, защото иска промяна, но когато мисли за тази промяна, той мисли много повече за миналото, отколкото за бъдещето.Вие бяхте член на делегацията на германския президент, която беше в България два дни. Ако трябва да извадим най-важното пред скоби – кое ще бъде то?Иван Кръстев: Самият факт, че германският президент решава да посети България два месеца преди изборите, е много силен сигнал: Германия си дава сметка, че отношенията между центъра и периферията са променени, че има криза и част от тази криза е свързана с голямото движение на хора, със загубата на население в част от периферните страни, че икономическият модел, който действаше в тези страни, до голяма степен е изчерпан. Според моето усещане, тези политически лидери за първи път идват с усещането, че не разбират какво се случва в нашите страни. Досега те обикновено идваха в Източна Европа с идеята, че добре знаят какво трябва да се случи – и логично не бяха особено любопитни какво всъщност се случва. Може би това е персонална характеристика на германския президент, но на мен ми направи впечатление огромното му любопитство и интерес да разбере какво се случва, да си представи защо българите мислят за Европа, преживяват Европа по един или друг начин. По време на срещите доминираше и въпросът дали новият завод на Фолксваген ще дойде в България. Това също е многозначително, защото илюстрира една от илюзиите на българското общество: че германските президенти решават къде ще бъдат заводите на германските компании…Може би българите го мислят по някаква аналогия…", "date": "2019.04.09", "title": "Иван Кръстев: ГЕРБ се чувстваше доста комфортно. Това ги направи нечувствителни"}
{"url": "https://offnews.bg/ikonomika/slagame-tcais-ite-700888.html", "text": "Централизираната автоматизирана информационна система (\"ЦАИС\") за провеждане на електронни обществени поръчки е готова от миналата година. С част от последните промени в ЗОП от този месец законодателят довърши и нормотворческата си работа по е-поръчките. Очаква се преминаването към изцяло електронно възлагане да стартира през ноември тази година. Някои организации дори вече провеждат обучения по темата, така че да запознаят възложителите с новата платформа и нейното използване. Бизнесът обаче сякаш отново остава по-скоро извън фокуса на тази предварителна подготовка, което може да се окаже проблем пред успешното начало на е-възлагането. Въпреки това, добре е, преди за пореден път да наблюдаваме типичното за всеки старт на електронна платформа у нас \"кресчендо\" по отношение евентуални технически проблеми или неразбиране на отделните елементи на ЦАИС, да поговорим спокойно за плюсовете и минусите на това нововъведение.Разбира се, електронното възлагане отдавна не е чуждо на голяма част от другите европейски държави, които прилагат както централизиран, така и децентрализиран модел на е-обществени поръчки. В крайна сметка държавата е най-големият купувач и е нормално да се търсят начини за по-ефикасен и бърз начин за осъществяване на тези покупки.За да коментираме електронното възлагане обаче първо трябва да е ясно какво представлява понятието \"обществена поръчка\". Легалното определение в Закона за обществените поръчки (\"ЗОП\") не е достатъчно, за да се разбере разликата между обикновената търговска сделка и обществената поръчка. Накратко, обществените поръчки представляват един изкуствен механизъм на взаимодействие между бизнеса и държавата (business-to-government) и в него свободата на договаряне между независими търговци (business-to-business) по правило липсва. Този механизъм е създаден с цел данъкоплатците да могат да проследяват за какво се изразходват сериозни суми от техните пари. Тъй като той е изкуствен (противоречи на нормалните търговски практики), той, разбира се, е и несъвършен. Като основен недостатък на този механизъм се сочи корупцията, защото много по-лесно се харчат чужди (държавни) средства, от колкото приходи от собствен бизнес. Обществените поръчки освен това не целят печалба или друг тип изгода и за двете страни по договора. Тук фокусът е върху удовлетворяването на нуждите на държавния апарат. А обемът и действителната необходимост от тези нужди често остават непроследими за хората, независимо от строгите правила за прозрачност.И тук на помощ идва електронното възлагане.Казано по-просто, това е възлагане, което се извършва по електронен път, на цифрова платформа, и до голяма степен замества човешката намеса в провеждането на процедурата. От публикуването на обявление за обществена поръчка през процедурата и евентуалното сключване на договор, всичко се случва по електронен път, по напълно проследим начин. Времето и средствата, които един такъв ефикасен процес спестява са безпрецедентни. Въпреки това, като се има предвид състоянието на държавните институции в страната и обичайната съпротива срещу промените, това може да се окаже по-лесно на теория, отколкото на практика.ПреимуществатаСред по-очевидните предимства на електронните обществени поръчки, са повишената производителност, по-кратко време за избор на изпълнител, централизираната информация и спестените средства, както за държавния апарат, така и за частния сектор. Освен това по този начин значително намалява административната тежест на процедурите. Начинът на провеждане на поръчки става много по-хармоничен и достъпен за всички видове кандидати и участници, тъй като не зависи от различното тълкуване на приложимите норми от страна на отделните възложители.Практиката по използването на електронни обществени поръчки свидетелства и за увеличаване на справедливостта и прозрачността в тяхното провеждане в различни части на света, дори и извън ЕС.В допълнение, броят на договорите, възложени на малки и средни предприятия (МСП) нараства значително, а тръжните манипулации от всякакво естество намаляват.И в действителност, основният потенциал на е-възлагането се състои именно в премахването в значителна степен на човешкия фактор при избора на изпълнител, което автоматично води до наличието на силен антикорупционен ефект върху обществените поръчки в цялост. Това показват анализите на държави-членки на ЕС като Германия, Холандия, Австрия, които отдавна са запознати с преимуществата на електронното възлагане.СлабоститеКъм днешна дата над 100 държави по света имат платформи за електронни обществени поръчки. Съществуват, разбира се и пречки пред използването на такива платформи, пред които и ЦАИС ще се изправи най-вероятно.На първо място, в публичния сектор въвеждането на платформата може да се окаже особено трудно на административно ниво. Независимо от факта, че последните няколко промени в ЗОП и правилника по прилагането му включиха всички правила за електронно възлагане, техническото осъществяване и използването на платформата от служителите на възложителите, особено в по-малките населени места, би било сериозно предизвикателство.Освен това, други държави-членки системно съобщават за опити (не рядко и успешни) за пробив в киберсигурността на платформите си и манипулиране на оферти и търгове по електронен път. От тази гледна точка поддържането на сигурността на ЦАИС със сигурност ще изисква внимание и средства не само при стартирането й, а и по принцип – с натежаване на софтуера с информация и обема на използващите нейните функционалности.Въвеждането на ЦАИС може да доведе и до качествено нови промени в организацията на подаване на оферти, обжалване на процедури и преразпределяне на конкуренти, като за момента е още рано да се прогнозира дали това ще се отрази положително или отрицателно на процеса по възлагане на поръчки.ИзводиМакар преминаването към електронно възлагане от сега да загатва, че вероятно няма да е безоблачно, изглежда очевидно, че въвеждането на платформа за електронни обществени поръчки може значително да подобри прозрачността, справедливостта и ефективността на пазара на обществените поръчки в страната. И ако нивото на корупционни манипулации спадне, както в повечето европейски държави, то тогава всички останали трудности и тяхното преодоляване ще са си стрували. Така че не остава друго освен да слагаме ЦАИС-ите и да се надяваме да прогледнем към светлото бъдеще на обществените поръчки у нас!Б. ред. - Адвокат д-р Ирена Георгиева е управляващ съдружник в PPG Lawyers.", "date": "2019.04.09", "title": "Слагаме ЦАИС-ите!"}
