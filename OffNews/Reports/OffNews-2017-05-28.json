{"url": "https://m.offnews.bg/news/Obshtestvo_4/Mahat-pametnika-pred-NDK-prez-liatoto-zapochva-stroezhat-na-metroto-k_656682.html", "text": "Паметникът пред НДК ще бъде премахнат през лятото, предстои и ремонт в района на монумента, създаден от проф. Валентин Старчев. Това стана ясно от думите на столичния кмет Йорданка Фандъкова по БНТ. От следващата седмица започва отварянето на платната на бул. \"Патриарх Евтимий\", както и локалните платна на бул. \"Гоце Делчев\", допълни Фандъкова. До дни стартира и подготовката за строежа на следващите 4 станции от третия лъч на метрото в \"Овча купел\" и \"Горна баня\". Същинската строителна дейност ще започне през юни, а до септември 2019 г. се очаква столицата да има още 12 км метро, добави Фандъкова.  Тя заяви още се подготвят и промени, които да ограничат височината на сградите в София. Инвестиционният климат в София е добър и се развива, но това не означава да се строи безконтролно навсякъде, коментира столичният кмет. ", "date": "2017.05.28", "title": " Махат паметника пред НДК през лятото, започва строежът на метрото към Горна баня"}
{"url": "https://m.offnews.bg/news/Obshtestvo_4/Jordan-Vasilev-pochina-v-pravitelstvena-bolnitca_656686.html", "text": "Йордан Василев почина днес в правителствена болница на 81 години. Литераторът и политик бе първият главен редактор на вестник \"Демокрация\". Той е роден на 26 септември 1935 г. Семейството му е изселено от София през март 1948 г. - първо в Радомир, после в Троян. Софийското им жителство е възстановено през 1964 г. Завършва българска филология в Софийския университет, изключен е от университета след въстанието в Унгария през 1956 г. От 1966 г. започва работа в отдел „Критика“ на сп. „Септември“. През 1967 г. го уволняват заради ръкопис на статия и остава 2 години без работа. Започва като уредник в сп. „Литературна мисъл“, но и оттам е уволнен. Специалист в Института за литература на БАН. Защитава дисертация за Иван Хаджийски. Хабилитира се през 1990 г.Активен деец на Клуба за подкрепа на гласността и преустройството, както и в СДС. През януари 1990 г. е натоварен от ръководството на СДС да бъде главен редактор на новия в. „Демокрация“, първият брой на който излиза на 12 февруари. На този пост остава до края на август 1990 г. Избран е за председател на Националния клуб за демокрация. През юли 1991 г., заедно с част от клубовете, напуска Федерацията на клубовете за демокрация и остава в СДС-национално движение.Депутат в 7 Велико Народно събрание, член на „групата на 39-те“. Отказва да подпише новата конституция.Депутат в 36 Народно събрание. Председател на комисията за национална сигурност в 36 НС. По неговите думи се отказва от председателското място в комисията, поради факта, че е трябвало да участва в заседания на Консултативния съвет за национална сигурност към Президента, в който по право участва и съпругата му Блага Димитрова, която е вицепрезидент.", "date": "2017.05.28", "title": " Йордан Василев почина в правителствена болница"}
{"url": "https://m.offnews.bg/news/Dom_18814/IApontci-sazdadoha-naj-luksozniia-vlak-na-sveta-galeriia_656683.html", "text": "Японските инженери и дизайнери за пореден път впечатлиха света. Последното им постижение е „Шики-Шима” – най-луксозният влак на света. Компанията JR East, построила невероятната машина, я определи като „традиционна японска естетика с футуристичен дух\".Влакът разполага със 17 луксозни апартамента, един от които е двуетажен. И всички те са по-просторни от някои жилища в Токио. Освен тях, има ресторант, бар и места със стъклени стени, за по-добра гледка.Менюто в ресторанта е създадено от главния готвач Кацухиро Накамура (първият японски шеф, получил отличието на ”Мишлен”) и ястията отразяват съставките и кулинарния стил на районите, през които преминава влакът.Цените започват от 4500 долара за апартамент с двойно настаняване. А новата платформа 13 1/2 в стил \"Хари Потър\" е построена само за Шики-Шима в железопътната галерия \"Уено\", Токио.Благодарение на популярността на новата услуга, тези, които искат да закупят билет, трябва първо да попълнят заявление. След това късметлиите се избират на лотариен принцип.", "date": "2017.05.28", "title": " Японци създадоха най-луксозния влак на света (галерия)"}
{"url": "https://m.offnews.bg/news/Tenis_18788/Svetovnata-nomer-1-otpadna-na-starta-na-Rolan-Garos_656687.html", "text": "Световната №1 в тениса при жените - Анжелик Кербер, отпадна още в първия кръг на турнира \"Ролан Гарос\" в Париж. Германката вече е аут след 2:6, 2:6 срещу Екатерина Макарова.Нищо в играта на Кербер сякаш не се получаваше и съвсем закономерно тя допусна поредно разочарование от началото на сезона.В първия сет Макарова на два пъти успя да пробие подаването на съперничката си и след 34 минути игра бе напред с 6:2.Втората част бе с една идея по-оспорвана.Кербер даде всичко до последно, но играта ѝ не бе на нужното ниво. Тя така и не успя да спечели подаването си и след ново 2:6 приключи участието си във втория турнир от Големия шлем.Във втория кръг Макарова очаква победителката от мача между Леся Цуренко и Катерина Козлова.", "date": "2017.05.28", "title": " Световната номер 1 отпадна на старта на \"Ролан Гарос\""}
{"url": "https://m.offnews.bg/news/Sviat-_12/Motorist-razsipa-9000-evro-na-magistrala-viatar-otnese-1500_656689.html", "text": "9000 евро разсипа моторист на магистрала в Южна Германия. Пътят бил покрит с банкноти, а вятърът отвял поне 1500 евро, съобщи АП, цитирана от Дарик. Мотоциклетистът изпуснал чанта, от която се разлетели парите. Той спрял и се опитал да събере банкнотите, а свидетели на случващото се повикали полиция. Униформените спрели движението в района и помогнали на 36-годишния моторист да прибере парите си. Той успял да докаже, че банкнотите са негови, но 1500 еври отлетели в различни посоки. ", "date": "2017.05.28", "title": " Моторист разсипа 9000 евро на магистрала, вятър отнесе 1500"}
{"url": "https://m.offnews.bg/news/Tenis_18788/Grigor-Dimitrov-tragna-moshtno-na-Rolan-Garos_656688.html", "text": "Най-добрият ни тенисист Григор Димитров започна участието си на \"Ролан Гарос\" с убедителна победа над французина Стефан Робер.Българинът спечели срещу 37-годишния представител на домакините с 6:2, 6:3, 6:4 и за първи път от 2013 г. преодоля първия кръг на Откритото първенство на Франция. Следващият му съперник ще е победителят от мача между испанския ветеран Томи Робредо и Даниел Еванс (Великобритания).Българинът започна тежко и трябваше да спасява три възможности за пробив още в първия гейм. Той стартира мача  с двойна грешка, а след това се стигна до 15:40. Той се справи със ситуацията, но последва още една възможност за пробив, която неутрализира с отлично излизане на мрежата.Първият сервис на Григор не влизаше и това даваше шансове на французина. Все пак първата ни ракета измъкна гейма, който продължи 9 минути. Българинът постепенно влезе в отличен ритъм, началният удар започна да влиза и той направи серия от осем поредни точки, след които поведе с 4:1. Отличната му игра продължи и след нов пробив той затвори първия сет при 6:2 след 37 минути игра.Григор започна втората част с третия пореден гейм на нула при свой сервис. При следващото си сервиране обаче се стигна до две възможности за пробив за Робер, които той пропусна. Превъзходството на Димитров ставаше все по-голямо с всяка изминала минута, а това накара 37-годишния французин да прави по-често грешки. Нещата се развиваха толкова гладко, че българинът се отпусна, допусна пробив и съперникът му запази някакви надежди. При следващото си подаване Григор сложи край на сета, печелейки го с 6:3.Първата ни ракета започна с пробив третата част, а Робер все по-трудно взимаше точки. Французинът почти се бе предал, но Григор го върна в мача с няколко грешки и от 4:0, резултатът стана 4:3.Полуфиналистът от Откритото първенство на Австралия обаче запази концентрация и успя да спечели третия сет с 6:4 и след 1 час и 49 минути игра.", "date": "2017.05.28", "title": " Григор Димитров тръгна мощно на \"Ролан Гарос\""}
{"url": "https://m.offnews.bg/news/Politika_8/BSP-Praviat-se-mnogo-kompromisi-v-imeto-na-vlastta_656684.html", "text": "Трябва да влезем в председателството на Съвета на ЕС с конкретни политически приоритети.Това заяви зам.-председателят на БСП Деница Златева по БНР, цитирана от партийния пресцентър. Тя каза още, че очаква да бъде структурирано новото министерство, което ще отговаря за Българското председателство на ЕС. Според нея ефективното стартиране на това министерство ще отпуши процеса по стартиране на обществените поръчки и дейностите, свързани с председателството.„Улисани в ремонтни дейности и обществени поръчки, не акцентираме на най-важното – политическите приоритети и обществения дебат за дефиниране на националните приоритети”, подчерта бившият служебен вицепремиер по подготовката на Българското председателство на Съвета на ЕС-2018. Тя коментира, че дефинирането на тези приоритети трябва да стане в тесен диалог между отделните институции, НПО-та и гражданите.„Ние се постарахме, с помощта на ПЕС и неправителствени организации от целия политически спектър, този диалог да бъде стартиран – за бъдещето на Европа, накъде да върви тя, каква да бъде ролята на България, за социалното измерение на Европа. До старта на българското председателство, този дебат трябва да бъде много активен”, обясни Златева.По думите й е важно как ще посрещнем гостите, но по-важно е ние, политически като страна, как влизаме и как ще излезем от председателството. Тя заяви, че като страна от региона, трябва да бъдем активни по отношение на европейската перспектива за развитието на Западните Балкани и припомни, че Юнкер е заявил, че до 2019г. няма да има ефективно разширяване на ЕС.Зам.-председателят на левицата заяви, че от интерес за България е да се сложи край на нестабилността в Македония и страната да тръгне по пътя на ЕС.По повод коментара на президента Путин за азбуката ни, Деница Златева коментира, че исторически е доказано от къде произлиза азбуката, на която пишат славянските народи. Тя припомни, че преди години президентът Путин е заявил, че Русия е получила азбуката от България. „Няма исторически спор по въпроса, трябва да гледаме прагматично на отношенията си както с Русия, така и с Македония”, категорична бе тя. По думите й България, като страна, която има традиционни отношения с Руската федерация, понася сериозни последствия от санкциите срещу нея, но подчерта обаче, че сме член на ЕС и като такива, носим солидарна отговорност за решенията, които се взимат от него. По повод отношението на БСП към Обединени патриоти, Деница Златева заяви, че оценките преди изборите са правени на база на предизборни програми и тогава не е имало използване на нацистки символи, нито е имало очаквания за бърз отказ от предизборните обещания. „Не сме очаквали, че в рамките на правителството ще бъдат назначавани зам.-министри, срещу които протестират цели браншове - на транспорта, на енергетиката. Не е допустимо и назначаване на Илиян Тодоров за областен управител на Софийска област. Това едва ли би било цена на компромис”, коментира зам.-председателят на БСП.Тя попита и каква би била оценката от партньорите ни по темата за интеграцията на етносите и малцинствата, когато начело на Националния съвет за сътрудничеството по етническите въпроси се назначава вицепремиер Валери Симеонов, който е известен с негативното си говорене по тази тема. „Правят се много компромиси в името на упражняването на власт. Въпросът е - какви компромиси могат да се понесат и от обществото. Трябва да има коалиционна култура, не само за назначенията, а по конкретни политики, и всеки да носи политическа отговорност”, подчерта тя.Помолена да коментира отношенията на левицата с ДПС, Деница Златева заяви, че за защита на национални интереси на определени групи от българското население, на принципна основа, може да има близки позиции между две опозиционни партии. По думите й това не означава, че може да се говори за коалиции.", "date": "2017.05.28", "title": " БСП: Правят се много компромиси в името на властта"}
{"url": "https://m.offnews.bg/news/Intcidenti_6/Zadarzhaha-19-chuzhdentci-bez-dokumenti-kraj-Traianovi-vrata_656685.html", "text": "19 чужденци без документи за самоличност са задържани днес в района на тунел „Траянови врата”. Пристигналите на място полицаи от Костенец са арестували мъжете, съобщи МВР. Задържаните са заявили, че са от Афганистан.Чужденците са отведени в районното управление, където ще се установяват техните произход и самоличност, след което групата ще бъде предадена на компетентните служби.", "date": "2017.05.28", "title": " Задържаха 19 чужденци без документи край \"Траянови врата\""}
{"url": "https://m.offnews.bg/news/Futbol_18793/Ludogoretc-poluchi-unikalen-shans-shte-e-postaven-v-bitkata-za-Shampi_656652.html", "text": "Страхотните игри на Лудогорец в Европа вдигнаха тима сред поредната елитна компания. Българският тим ще бъде поставен в плейофите за влизане в групите на Шампионската лига, твърди bTV. Това стана факт благодарение на победата на Славия Прага с 4:0 над Бърно в чешкото първенство. Така за първи път в своята история българският първенец ще бъде поставен във всички квалификационни кръгове на Шампионската лига.Коефициентът на  Лудогорец през този сезон достигна 34.175 точки, което им даваше сигурно място сред поставени във втори и трети кръг. Понеже Виктория Пилзен и Стяуа не станаха шампиони на своите страни, разградчани ще са поставени дори и в плейофите.Лудогорец ще започне новата кампания в Европа на 12 или 13 юли, когато са мачовете от втория квалификационен кръг. Жребият ще бъде теглен на 19 юни.Припомняме, тимът на Кирил Домусчиев успя да се класира два пъти в групите на Шампионската лига. През този сезон дсори ги прескочи и продължи в Лига Европа, но беше елиминиран от Копенхаген. ", "date": "2017.05.28", "title": " Лудогорец получи уникален шанс, ще е поставен в битката за Шампионската лига"}
{"url": "https://m.offnews.bg/news/Futbol_18793/Barselona-s-rekordna-Kupa-na-Kralia_656654.html", "text": "Барселона продължава да пише история в Купата на Краля! Каталунците победиха категорично с 3:1 Депортиво Алавес на финала и спечелиха отличието за рекордния 29-ти път.Това бе и идеалното сбогуване с треньора на гранда Луис Енрике и няма съмнение, че футболистите го изпратиха по възможно най-добрия начин.Освен със специалиста, привържениците ще се разделят и с \"Висенте Калдерон\", тъй като това бе последният мач на съоръжението на Атлетико Мадрид, което скоро ще бъде сринато до основи.Барса традиционно наложи огромно териториално превъзходство, а \"бяло-сините\" търсеха своите възможности на контри по фланговете.Великолепна комбинация между Неймар и Лионел Меси в 30-ата минуа завърши с перфектно изпълнение на арженинеца пред наказателното поле - 1:0.Отговорът на Алавес не закъсня. В 33-ата считаният за сигурно ново попълнение на Реал Мадрид Тео Ернандес реализира супергол от пряк свободен удар.Постепенна атака на каталунците, преминала през капитана Андрес Иниеста, Меси и Андре Гомеш, завърши с пас на последния към Неймар, който от голлинията вкара за 2:1 в 45-ата минута. Още в следващата атака Пако Алкасер оформи и крайния резутат в мача.", "date": "2017.05.28", "title": " Барселона с рекордна Купа на Краля"}
{"url": "https://m.offnews.bg/news/Obshtestvo_4/Valezhite-spirat-privecher-v-chetvartak-30-gradusa_656637.html", "text": "Облачно, но с по-малко валежи ще бъде времето днес. Дъждът спира следобед. Вятърът ще е умерен и ще разнесе облаците, сочи прогнозата на НИМХ към БАН. Максималните температури ще са между 18 и 23 градуса. По морето термометрите няма да показват повече от 19 градуса, слънцето ще се показва за кратко. В планините са възможни и гръмотевици. По високите върхове може да превали дори сняг, вятърът ще е силен. Най-студените места ще са над 2000 метри - там максималните температури ще са до 6 градуса. Времето обаче се оправя постепенно, според синоптиците в четвъртък лятото атакува с 28 - 30 градуса, валежите спират навсякъде. ", "date": "2017.05.28", "title": " Валежите спират привечер, в четвъртък 30 градуса"}
{"url": "https://m.offnews.bg/news/Sviat-_12/Razprostraniha-kadri-na-kamikadzeto-ot-Manchestar-predi-atakata_656657.html", "text": "Полицията в Манчестър разпространи кадри от охранителни камери, на които е заснет Салман Абеди преди да извърши самоубийствената атака, отнела живота на 22 души и ранила над 100. Изображенията показват 22-годишния Абеди облчен с черно яке и с раница на гърба, в която е била скрита самоделната бомба, детонирана след концерта на Ариана Гранде. Полицията смята, че той е изработил взривното устройство в нает апартамент в центъра на града, предава Гардиън. Жилището е сред 17 претърсени локации през изминалите дни. Засега властите знаят, че Абеди се е върнал от Либия във Великобритания на 18 май, четири дни преди атаката. Разследването напредва, обясняват от полицията. Засега са задържани 13 заподозрени. През последните пет дни е събрана значителна информация за Абеди, сътрудниците му, финансите му, местата, на които е бил и как е направено устройството, уточняват от полицията. Благодарени на арестите полицията има нови следи за разследване. ", "date": "2017.05.28", "title": " Разпространиха кадри на камикадзето от Манчестър преди атаката"}
{"url": "https://m.offnews.bg/news/Obshtestvo_4/Promeni-v-dvizhenieto-v-Sofiia-zaradi-macha-mezhdu-TcSKA-i-Levski_656656.html", "text": "Мачът между ЦСКА и \"Левски\" на Национален стадион \"Васил Левски\" променя движението в София днес, съобщиха от Столични община. Забранява се престоят и паркирането на пътни превозни средства от 14 до 20 часа на моста пред стадиона, както и на ул. „Ген. Гурко” между бул. „Васил Левски” и бул. „Евлоги и Христо Георгиеви” . От 17 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт, по:- ул. „Ген. Гурко” между бул. „Васил Левски” и бул. „Евлоги и Христо Георгиеви”;- бул. „Евлоги и Христо Георгиеви” между пл. „Орлов мост” и бул. „Черни връх”;- бул. „Драган Цанков” между бул. „Евлоги и Христо Георгиеви” и бул. „П.К. Яворов”.От 17.00 часа до приключване на мача се променя частично маршрута на автобусна линия № 75, като се скъсява маршрута ú до Военна академия.", "date": "2017.05.28", "title": " Промени в движението в София заради мача между ЦСКА и Левски"}
{"url": "https://m.offnews.bg/news/Sviat-_12/Nad-100-zaginali-i-400-000-razseleni-zaradi-navodneniia-i-svlachisht_656658.html", "text": "След три дни наводнения и свлачища в Шри Ланка загиналите са 122, още 97 са в неизвестност, а броят на разселените е над 400 000, съобщи местният Център за управление на бедствени ситуации, цитиран от ДПА и БТА.Над 2000 души, подпомогнати от екип от съседна Индия, участват в операциите по издирване на оцелели. Над 1700 жилищни сгради са напълно или частично разрушени, наред с електропроводи, водни станции, пътища и ниви.Силни дъждове в петък предизвикаха най-големите наводнения и свлачища в южната и западната част на острова от 14 години насам.", "date": "2017.05.28", "title": " Над 100 загинали и  400 000 разселени заради  наводнения и свлачища в Шри Ланка"}
{"url": "https://m.offnews.bg/news/Futbol_18793/Za-istoriiata-70-000-s-flanelki-na-Toti-izprashtat-legendata-dnes_656611.html", "text": "Един иначе обикновен мач ще се превърне в исторически. Рома изпраща своето любимо момче Франческо Тотиднес! 40-годишният италианец ще изиграе последния си мач с екипа на \"вълците\" срещу Дженоа.Всички зрители на митичния \"Олимпико\" ще бъдат облечени с фланелки на Тоти като част от хореографията. След мача символът на \"Рома\" ще направи обиколка, а пирошоу ще озари небето над Вечния град.Големи имена във футбола изразиха мнението си за Тоти:\"Той ползваше доста често своето тяло, така печелеше фаулове. Беше и все още е много здрав физически\", заяви легендарият защитник на \"Милан\" Паоло Малдини.\"Както с Кака бяхме на една вълна, така щеше да бъде ако бях в отбор с Тоти. Той е страхотен!\", коментира друг бивш играч на \"росонерите\" Кларънс Зеедорф.\"Можех да отида в \"Рома\", когато още бях в Щатите. Причината щеше да е Франческо Тоти, защото е специално да играеш с него\", разкри Дейвид Бекъм.\"Приличаме си с него по това, че играехме, за да правим щастливи нашите фенове и градове. Франческо черпеше енергия точно от това\", каза легендарният капитан на \"Ливърпул\" Стивън Джерард.", "date": "2017.05.28", "title": " За историята: 70 000 с фланелки на Тоти изпращат легендата днес"}
{"url": "https://m.offnews.bg/news/Leka-atletika_18783/Silen-start-na-Lalova-i-Demireva-v-Diamantenata-liga_656662.html", "text": "Само положителни оценки заслужава стартът на дамите ни в Диамантената лига. Звездите ни Ивет Лалова и Мирела Демирева участваха на първото състезание от веригата в Юджийн, САЩ.Ивет записа личен резултат за сезона в бягането на 200 метра. Софиянката бяга на втора пътека и спря хронометрите на 22,88 секунди. Това й отреди осмо място в изключително силната компания. Ще направим сравнение - в първия си старт за годината в Япония Ивет пробяга дистанцията за 22,98 сек, което й стигна за победа.Първото място в Юджийн грабна американката Тори Боуи с 21,77 секунди, най-добро постижение за сезона. Шони Милър от Бахамите финишира втора в по-късия за нея спринт с 21.91 сек. Олимпийската шампионка от Рио де Жанейро Илейн Томпсън от Ямайка остана трета 21.98 сек.Сребърната медалистка от Рио - Мирела Демирева, завърши на пето място в скока на височина. Българката скочи последователно 179, 184 и 188 см, но направи три неуспешни опита на 192 см и приключи участието си. Няма нужда да я оправдаваме, но Мирела пропусна зимния сезон поради контузия.Победата завоюва рускинята Мария Кучина-Ласицкене, която скача под неутрален флаг. Тя преодоля 203 см и даде силна заявка за страхотен сезон. Далеч зад нея останаха Камила Личвинко (Пол) и Ващи Кънингам (САЩ) - и двете с по 195 см.", "date": "2017.05.28", "title": " Силен старт на Лалова и Демирева в Диамантената лига"}
{"url": "https://m.offnews.bg/news/Sviat-_12/FBR-predupredilo-za-atentatora-ot-Manchestar-oshte-prez-ianuari_656661.html", "text": "Британските служби за сигурност са били предупредени от американското Федерално бюро за разузнаване през януари, че атентаторът от Манчестър готви атака във Великобритания, съобщава \"Дейли мейл\".ФБР е информирало контраразузнаването на Острова МИ5, че Салман Абеди е част от северноафриканска клетка на \"Ислямска държава\" и планира да извърши атака срещу политическа фигура, твърди източник от службите. Сведенията на Бюрото дошли от разследване срещу Абеди и връзките му с терористични групировки в Либия.Той бил добавен в списък за наблюдение в средата на 2016 г.След подадената информация МИ5 запознало да разследва Абеди, за когото се смятало, че планира да убие политик. То се оказало безрезултатно и така камикадзето се изплъзнал от полезрението на службите. От МИ5 не потвърждават за \"Дейли мейл\" достоверността на информацията, докато ФБР отказват коментар по въпроса. ", "date": "2017.05.28", "title": " ФБР предупредило за атентатора от Манчестър още през януари"}
{"url": "https://m.offnews.bg/news/Drugi_18773/Sar-Dzheki-Stiuart-se-izpoviada-za-naj-tezhkata-si-bitka_656663.html", "text": "Сър Джеки Стюарт има три спечелени шампионати във Формула 1, но сега води най-тежката битка в живота си. Съпругата му Хелън е диагностицирана с деменция и се нуждае от 24-часови грижи. Легендата основа своя фондация, която помага в търсенето на лек срещу страшната болест.\"Това е най-голямото предизвикателство в живота ми. С Хелън сме женени от 54 години, а преди това бяхме заедно още 5. Хелън засичаше времето ми на обиколка, така правеха всички момичета. Имаха хронометри, а Хелън беше доста добра.Можеше да запише без грешка времената на 26 болида във всяка една обиколка. А сега не може да си спомни домашния адрес\", изля си душата легендата на Формула 1.\"Това променя изцяло къщата ни. За радост, като пилот от Формула 1 аз имам възможностите да посрещам нуждите на Хелън. Тя има нужда от постоянни грижи. Но колко други могат да си го позволят? 850 милиона души по света страдат от деменция. Хората живеят, но мозъкът, също като част от болид, се износва\".\"Нещо трябва да бъде направено, за да се създаде лекарство, предпазващо от тази болест. Това е и цялата идея на моята фондация\", обясни Сър Джеки Стюарт.Двамата с Хелън не били наясно с проблема, когато тежката диагноза била поставена от лекари в САЩ преди 3,5 години. Тя се развила след катастрофа. Съпругата на легендата загубила временно своята памет.\"Това е шок. Различен шок. Имал съм тежки моменти, в които са умирали близки. Но не съм изпитвал подобно нещо\", завърши великият шампион, който е в Монако, за да събира пари за каузата на милиони по света.Помага му Соня Ървайн, изключително успешна бизнес дама, сестра на бившия пилот Еди Ървайн, чиято майка също страда от тежката болест.", "date": "2017.05.28", "title": " Сър Джеки Стюарт се изповяда за най-тежката си битка"}
{"url": "https://m.offnews.bg/news/Drugi_18773/Formula-1-i-dramata-v-Dzhiroto-priako-po-televiziite_656664.html", "text": "12,00 Тенис, Ролан Гарос Eurosport 1/ Eurosport 2 (пряко)14,00 Мотокрос, СП БНТ HD (пряко)14,30 Голф, турнир в Уентуърт Mtel sport 2 (пряко)15,00 Формула 1, Гран при на Монако Диема спорт 2 (пряко)15,00 Колоездене, обиколка на Италия Eurosport 1 (пряко)16,00 Волейбол, България - Китай БНТ HD (пряко)16,30 Голф, турнир в Уентуърт Mtel sport 2 (пряко)18,00 Баскетбол, „Баскония\" - „Гран Канария\" Нова спорт (пряко)18,30 Тенис, „Ролан Гарос\" Eurosport 1 (пряко)22,15 Тенис, „Гейм, сет и Матс\" Eurosport 1 (пряко)1,00 Автомобилизъм, НАСКАР Mtel sport 1 (пряко)", "date": "2017.05.28", "title": " Формула 1 и драмата в Джирото пряко по телевизиите"}
{"url": "https://m.offnews.bg/news/Psihologiia_18816/9-lazhi-koito-sa-ni-kazvali-kato-malki_656666.html", "text": "В детството ни са ни казвали много суеверия и сме вярвали в странни неща, доста от които идват от родителите, но голяма част от тях не са истина. Най-голямата лъжа, казана от родител, си остава тази за дядо Коледа, но има и други, които също са добри.Има плосък червей планария, който наистина ще оцелее, ако го нарежете на парчета. Но, за жалост, дъждовните червеи, на които основно се изпробва това твърдение, нямат тази способност.Това е твърдение на родителите, които не искат децата им да пият вода от чешмата. Впоследствие общественото съзнание превърна тази лъжа в истинска забрана. Някои хора все още не смесват минерална и чешмяна вода. Единственото обяснение, което няма да чуете при въпроса „Защо не?” всъщност е истинското: Тази смес предизвиква особено бърз растеж на бактерии в организма ни.Пълни глупости. Лъжа, която родителите ни казват, за да се държим нормално.Всъщност, родителите ни масово са вярвали в тези думи, но науката има друго мнение. Почти всеки чете на неподходяща светлина, но причината при едни деца да се развива късогледство, а при други - не, все още е неясна.Менингитът при децата е наистина опасно заболяване. Може да доведе до трайни негативни последствия. Но шапката няма да ни спаси от него.Никой не знае. Може би е истина, може би не.Всъщност това въобще не е вярно. Щраусите са опасни животни, които тичат изключително бързо, ритат по-силно от кон и са единствените, които имат динозавъроподобни крака.Факт е, че част от жабите са покрити с брадавици, но това е, за да се пазят от нападатели. Въпросните брадавици са пълни с токсични вещества. Това не значи, че и ние ще се уредим с такива израстъци. По-скоро ще си навлечем някое възпаление.Причината, поради която родителите ни го казват е, че апендиксът се запушва от несмилаеми храни. Но това значи, че ще се запуши от семки. За да стане, трябва да ядете и люспите на семките и то без особено много да ги дъвчете.", "date": "2017.05.28", "title": " 9 лъжи, които са ни казвали като малки"}
{"url": "https://m.offnews.bg/news/Sviat-_12/British-earuejz-vazstanoviava-poletite-na-Hijtrou-i-Getuik-dnes_656668.html", "text": "Британският авиопревозвач Бритиш еъруейз (British Airways) се готви днес да обслужва \"почти нормално\" полетите си на летище \"Гетуик\" и \"повечето\" полети от \"Хийтроу\" след тежкия компютърен срив, който предизвика хаос в трафика през уикенда, предаде ДПА. Ще има някои нарушения в разписанието ни за неделя, тъй като самолетите и екипажите ни по света не са на място, съобщи компанията в ранните часове на днешния ден в Туитър, извинявайки се сериозните нарушения вчера. Бритиш еъруейз призовава пътниците да не се отправят към летищата, освен ако полетът им не е потвърден. Вчера компанията отмени всички полети от двете лондонски летища заради \"мащабен компютърен срив\". Ръководителят на авиопревозвача Алекс Крус посочи във видео обръщение, че проблемът е причинил много тежки нарушения на полетите в целия свят. Били са засегнати всички операционни системи и системи за регистрация на пътниците. Няма обаче доказателства да е била извършена кибератака, допълни той. Сривът съвпадна с натоварен ден за трафика във Великобритания, тъй като вчера бе началото едновременно на дълъг уикенд и на ваканция за училищата. Закъснения и отмяна на полети на Бритиш еъруейз имаше на германските летища, засегнат бе и авиотрафикът в Белфаст, Рим, Малага и Париж. Проблемът се появи само ден, след като срив в системата за обработване на багажите на летище \"Гетуик\" причини хаос и дълги опашки, принуждавайки пътниците да се откажат от чекиран багаж и да пътуват само с ръчен.Заради хилядите засегнати пътници Бритиш еъруейз може да понесе огромни разходи за обезщетения, допълва ДПА. Според европейското законодателство пътниците, чиито полети са били забавени, могат да поискат обезщетения, освен ако причината не е била извън контрола на превозвача.", "date": "2017.05.28", "title": " Бритиш еъруейз възстановява полетите на Хийтроу и Гетуик днес"}
{"url": "https://m.offnews.bg/news/Izvan-terena_18817/Naj-skapata-hotelska-staia-v-Monte-Karlo-e-posvetena-na-Sena_656667.html", "text": "Добре дошли в най-скъпата хотелска стая в Монте Карло тази седмица. Тя струва скромните 69 000 паунда за една нощувка. Стая 3002 в хотел Fairmont, е истинска мечта за всеки един фен на Формула 1.Цената си струва, тъй като точно на това място легендата Аертон Сена е остядал по време на състезателната си кариера. Сега стаята в хотела се отдава под наем, за да събере средства за Института Сенна, който набира пари за деца в неравностойно положение в Бразилия.Сред най-любопитните предмети в помещението е шлема на Сена от победата на Гран при на Монако от 1987 г. и един от неговите състезателни костюми.Също така, в стаята има 10 снимки на легендарния състезател, селектирани лично от майка му, както и много други артефакти, които са част от спомените за бразилеца.Персоналът на хотела е в готовоност да посрещне гостите си този уикенд за Гран При на Монако, въпреки, че според слуховете в стаята вече се е настанил един от големите фенове на Формула 1 и режисьор на Междузвездни войни - Джордж Лукас.", "date": "2017.05.28", "title": " Най-скъпата хотелска стая в Монте Карло е посветена на Сена"}
{"url": "https://m.offnews.bg/news/Intcidenti_6/Trima-zaginaha-pri-katastrofa-v-Loveshko_656665.html", "text": "Трима души са загинали, а четирима са ранени при катастрофа край ловешкото село Малиново, съобщават от ОДМВР-Ловеч, цитирани от агенция Фокус. При катастрофата два автомобила са се сблъскали челно на пътя Коритна-Севлиево.Пътят е затворен, а движението е пренасочено по обходен маршрут. В посока Севлиево той е следният: п.в. Малиново - Прелом - Петко Славейково - Кормянско - път І-4. ", "date": "2017.05.28", "title": " Трима загинаха при катастрофа в Ловешко"}
{"url": "https://m.offnews.bg/news/Futbol_18793/TcSKA-Sofiia-Levski-i-mnogo-futbol-v-efira-dnes_656660.html", "text": "09,00 – Франция – Нова Зеландия, световно до 20 г., пряко Евроспорт 113,30 – Утрехт – A3 Алкмаар, Холандия, Ередивизие, финален плейоф за Лига Европа, реванш, пряко Мтел Спорт 116,00 - ЦСКА 1948 - Локо БДЖ, България, плейоф за влизане във В\"\" група, пряко по СПОРТАЛ ТВ16,00 – Каляри – Милан, Италия, Серия А, пряко RING17,00 – Блекпул – Екзитър, Англия, Лига 2, плейофи, финал, пряко Диема Спорт18,30 – ЦСКА-София – Левски, България, Първа лига, пряко Диема Спорт 219,00 – Рома – Дженоа, Италия, Серия А, пряко RING21,00 – Локо Пд – Дунав, България, Първа лига, пряко Диема Спорт21,00 – Черно море – Лудогорец, България, Първа лига, пряко Диема Спорт 221,45 – Кротоне – Лацио, Италия, Серия А, пряко RING22,00 – Лориен -Троа, франция, плейоф за Лига 1, реванш, пряко Нова Спорт", "date": "2017.05.28", "title": " ЦСКА-София - Левски и много футбол в ефира днес"}
{"url": "https://m.offnews.bg/news/Futbol_18793/TcSKA-Sofiia-sreshtu-Levski-v-direktna-bitka-za-vtoroto-miasto_656670.html", "text": "ЦСКА-София и Левски излизат в директна битка за ценното второ място в класирането на Първа лига. Днес от 18:30 на Националния стадион \"Васил Левски\" ще се разбере кой ще играе от първи кръг в Лига Европа и кой отива на баражи за турнира с Верея.\"Червените\" са единственият тим, който няма загуба в плейофната фаза на първенството – 5 победи и 3 равенства. В същия период след редовния сезон Левски пък натрупа цели три поражения.Теньорът на Левски Николай Митов по всяка вероятност ще предприеме доста промени в сравнение с последния двубой между двата тима. Добрите новини за него са свързани със защитата, където местата си ще заемат Давид Яблонски и капитанът Веселин Минев.Стамен Белчев пък ще заложи на почти същите титуляри от 29 април, като ще извърши само една принудителна смяна - вместо Рубен Пинто ще играе Петрус Бумал, който пропусна предишното издание на столичното дерби.ЦСКА-София: Китанов, Манолев, Чорбаджийски, Бодуров, Недялков, Бумал, Симао, Арсенио, Кулма, Каранга, Десподов.Левски: Кръстев, Минев, Яблонски, Ал. Александров, С. Александров, Нар, Прохазка, Найденов, Бурабия, Краев, Адениджи.", "date": "2017.05.28", "title": " ЦСКА-София срещу Левски в директна битка за второто място"}
{"url": "https://m.offnews.bg/news/Sviat-_12/Sled-kato-obshtinata-ne-reagira-koloezdachite-v-Riga-sami-si-nacherta_656669.html", "text": "Интересна форма на протест предприеха активисти в латвийската столица Рига, на които им омръзнало да чакат градската управа да създаде велоалеи по основна улица. Вместо да слушат оправданията на общината, неизвестни излязоха и сами начертаха широки ленти за колоездачи. От години местните власти обещавали да отделят платна за велосипедисти на централната улица Бривибас, но това така и не се случвало, като основното оправдание било, че пътят просто не е достатъчно широк за целта, предава Citylab.Вместо да чакат повече, активистите излезли и сами начертали широки алеи на улицата, за да докажат, че има място за такива. Някои колоездачи били толкова доволни, че дори писали на общината, за да благодарят, без да подозират, че столичната управа няма нищо общо с нововъведението. Реакцията на местните власти обаче била бързо да премахне добавената своеволно маркировка. Действието на протестиращите не е първото по рода си. Подобни мерки са предприемали активисти по цял свят, като има случаи в Канзас и Сан Франциско в Щатите, където положената маркировка бива официално призната и остава на асфалта.   ", "date": "2017.05.28", "title": " След като общината не реагира, колоездачите в Рига сами си начертаха велоалеи"}
{"url": "https://m.offnews.bg/news/DW_18800/Kakvo-stava-po-makedonskite-zemi_656676.html", "text": "\"Блатото\" на ГруевскиВижда ли се краят на дълбоката политическа и етническа криза, която наскоро до доведе дори до кървави сблъсъци в парламента в Скопие? Може ли кабинетът на социалдемократите и албанските им съюзници да подобри чувствително отношенията със съседите на Македония? Защото през десетгодишното управление на Никола Груевски и неговата ВМРО-ДПМНЕ тези отношения сериозно пострадаха. Ще се промени ли нещо за онези македонски граждани, които смятат себе си за българи и кога най-после ще бъде подписан прословутият българо-македонски договор за приятелство и добросъседство? На един публичен дебат по тези въпроси в София експертите изобщо не бяха оптимистично настроени.Евродепутатът Андрей Ковачев смята, че бъдещият македонски премиер Зоран Заев има волята да извади Македония от блатото, в което е била завлечена по време на управлението на Груевски. „Надявам се, че Заев, макар и представител на партия-наследница на комунистите на Тито, заедно с номинирания за външен министър опитен дипломат Никола Димитров ще изпълнят заявките си за изграждане на най-добри отношения с България. Но нека не вярваме само на думите, а да видим и делата“, каза Ковачев. Според него, работата по договора за добросъседство с Македония още буксува в създадените за изработването му двустранни работни групи.Бившата говорителка на МВнР Весела Чернева сподели впечатленията си от скорошни посещения в Скопие и Белград като представителка на Европейския съюз.Според нея Груевски и привържениците му са непримирими и ще продължат борбата срещу подготвяния от Заев кабинет. Чернева смята, че както Брюксел, така и българското европредседателство през 2018 г. не бива да дават напразни надежди за скорошно приемане на Македония в ЕС. Днешните сътресения и противопоставяне във всички държави от Западните Балкани, както и тежките поуки от приемането на България и Румъния обясняват защо процесът на разширение на ЕС в момента е напълно замрял, казва Чернева.Заместник-ръководителят на Българския културен клуб в Македония Мирослав Ризински смята, че няма особена разлика между идеологиите на социалдемократите на Заев и ВМРО-ДПМНЕ на Груевски. „Въпреки че Заев , който не членува в белградското лоби, прояви храброст при разбиването на политическия монопол на Груевски, не виждам нищо ново в подхода му към решаването на спора с Гърция за името и към подписването на договора за добросъседство с България. А това са основните препъни-камъни пред приобщаването на Македония към Евросъюза и НАТО. Страната още не е излязла от сферата на влияние на Белград. Доказателство е фактът, че високопоставен сръбски разузнавач е участвал в погрома над парламента и опозиционните депутати преди месец в Скопие.Политиката на Белград е да насажда сред македонските граждани страхова психоза, че техните врагове са Албания и България. В тази пропаганда се включи и руският външен министър Лавров, който заяви, че е налице опасността Македония да бъде поделена между София и Тирана. Тази атака несъмнено бе координирана между Москва и Белград\", смята Ризински.По негово мнение, Македония страда преди всичко от криза на идентичността, чиито последствия са политическите и етническите конфликти и разделения. Ризински се надява, че българската държава ще поднови усилията за подписването на многострадалния договор за добросъседство, с който да се решат и част от проблемите на хората с българско самосъзнание. Той закономерно поставя няколко въпроса, които не са от вчера: Защо в Македония няма български медии? Кой бави изграждането на съвременна транспортна връзка между двете страни? И бива ли културният обмен между България и Македония да е толкова вял?В обобщение: и на тази дискусия имаше повече въпроси, отколкото отговори. А едно такова съотношение никога не е оптимистично.", "date": "2017.05.28", "title": " Какво става по македонските земи?"}
{"url": "https://m.offnews.bg/news/Futbol_18793/Chicharito-veche-e-golmajstor-na-Meksiko-za-vsichki-vremena_656671.html", "text": "Мексиканският нападател на Байер Леверкузен и Мексико Хавиер Ернандес-Чичарито стана най-резултатният голмайстор на родината си за всички времена.28-годишният футболист отбеляза гола при загубата на \"ацтеките\" с 1:2 от Хърватия в контролна среща, която се игра в Лос Анджелис пред 63 000 зрители.Ернандес се разписа три минути преди края, отбелязвайки рекордния 47-и гол с националната фланелка и надмина резултата на сънародника си Харед Борхети, който приключи кариерата си през 2010 г.Чичарито има 25 гола в приятелски срещи, 7 в квалификации за Мондиали, 3 във финали на световни шампионати, 7 в Златната купа на КОНКАКАФ, 3 в Купата на Конфедерациите и по един в Купа КОНКАКАФ и Копа Америка.Клубният му отбор Байер Леверкузен от своя страна изпраща един от най-слабите си сезони в последно време и приключва на 12-а позиция с 41 точки, което е само на четири от мястото за плейоф за оставане.", "date": "2017.05.28", "title": " Чичарито вече е голмайстор на Мексико за всички времена"}
{"url": "https://m.offnews.bg/news/Bojni_18771/Klichko-Vsichki-specheliha-ot-macha-mi-s-Dzhoshua_656678.html", "text": "Бившият световен шампион по бокс в тежка категория Владимир Кличко сподели в телевизионното предаване “Великий бокс” по канал “Интер”, че въпреки загубата от Антъни Джошуа, е успял да спечели уважението на английската публика.“Двубоят на колоритния “Уембли“ беше много важен за мен. Когато вървях към ринга феновете ме освиркаха, но аз очаквах това, бях на 100% уверен в победата си над Антъни Джошуа и нищо не можеше да ме спре.Имах едно – единствено желание онази вечер – да победя! Какво се случи – всички знаят, има много детайли, за които можем да говорим.Аз съм доволен от това как протече боксовата вечер, освен от резултата. След срещата бих казал, че всички спечелиха от мача ми с Джошуа, дори и аз, въпреки резултата, и като се има предвид уважението от публиката, което получих.Моите приятели и роднини изразиха възхищението си от бокса. Както се казва, боксът е велик”, заяви Владимир Кличко, който така и не обяви решението си относно реванша с Антъни Джошуа.", "date": "2017.05.28", "title": " Кличко: Всички спечелиха от мача ми с Джошуа"}
{"url": "https://m.offnews.bg/news/Sviat-_12/Phenian-testva-nova-sistema-PVO-Kim-Chen-Un-iska-masovo-proizvodstvo_656681.html", "text": "Централната телевизия на Северна Корея разпространи кадри от проведено днес изпитание на нова система за противовъздушна отбрана, създадена от експерти в националната Академия за военни науки, предаде ТАСС, позовавайки се на японската телевизия Ен Ейч Кей. На видео записа от няколко ъгъла е показано изстрелване на ракета от мобилна установка. Части от материала са заснети от наблюдателен пункт, където е присъствал и севернокорейският лидер Ким Чен-ун, посочва Ен Ейч Кей.Той е поискал системата да влезе в масово производство, съобщава Ройтерс. Освен кадрите с демонстрацията на системата севернокорейската телевизия е излъчила и критики към плана на САЩ да проведат учение в района на Корейския полуостров с участието на два самолетоносача - \"Роналд Рейгън\" и \"Карл Винсън\". По-рано днес радио \"Гласът на Америка\" съобщи, че Вашингтон планира да изпрати в западната част на Тихия океан още един самолетоносач - \"Нимиц\", с цел да принуди Северна Корея да се откаже от ракетната и ядрената си програма.", "date": "2017.05.28", "title": " Пхенян тества нова система ПВО, Ким Чен Ун иска масово производство"}
{"url": "https://m.offnews.bg/news/Kultura_33/Pochina-Greg-Olman-ot-The-Allman-Brothers-Band_656680.html", "text": "Грег Олман - един от основателите на бандата The Allman Brothers Band и пионер в южняшкия рок - почина вчера в дома си в Джорджия на 69-годишна възраст, се съобщава на уебсайта на музиканта, предадоха ДПА и Ройтерс.The Allman Brothers Band е създадена в Мейкън, Джорджия, през '60-те години на миналия век от Грег и по-големия му брат Дуейн, който става движеща сила на бандата и един от най-почитаните рок китаристи, но умира при инцидент с мотор на 24 години.Тя е смятана за една от най-успешните рок банди на всички времена и през 1995 г. получава място в Залата на славата на рокендрола.Грег е фронтмен и основен автор на песните на групата, включително \"Whipping Post,\" \"It's Not My Cross to Bear,\" \"Midnight Rider,\" \"Ain't Wastin' Time No More\" и \"Melissa\", а други са интерпретации на стари блус песни, включително \"One Way Out\" и \"Statesboro Blues.\"", "date": "2017.05.28", "title": " Почина Грег Олман от The Allman Brothers Band"}
{"url": "https://m.offnews.bg/news/Futbol_18793/Dzhizasa-profuka-duzpa-timat-mu-v-Rusiia-izpadna_656691.html", "text": "Бившият футболен национал Благой Георгиев, популярен с прозвищата Джизъса и Колизеума, направи фатален пропуск от бялата точка и неговият Оренбург изпадна от Премиер лигата на Русия.Това се случи в реванша от плейофите срещу СКА-Харабовск. Българинът не успя да реализира в редовното време и мачът завърши 0:0, при какъвто резултат беше приключил и първият сблъсък в Харабовск преди три дни.В продълженията също не паднаха попадения и се стигна до дузпи.При тях гостите от СКА вкараха всичките си пет изстрела, докато тези на Оренбург направиха един пропуск, като не се стигне до ново изпълнение на Джизъса.С този мач изтече и договорът на 35-годишния Благой.Наскоро той заяви, че иска да преподпише, но не е ясно дали ще е склонен да рита и в долната дивизия. Българинът има добра репутация в Русия и вероятно ще получи интересни предложения.", "date": "2017.05.28", "title": " Джизъса профука дузпа, тимът му в Русия изпадна"}
{"url": "https://m.offnews.bg/news/Sviat-_12/Ukrainski-natcionalisti-prebiha-predstavitel-na-balgarskata-obshtnost_656692.html", "text": "Украински националисти са пребили и изхвърлили в кофа за боклук представител на българската общност в Украйна. Пострадалият е общинският съветник в Белгород Василий Кащи. Причина за побоя е фактът, че е гласувал срещу отдаването на парцел за строителство на православна църква, съобщи Дарик, като се позовава на президента на Асоциацията на българите в Украйна Антон Киссе. нападателите са активисти на партия Народен фронт. В резултат на това група активисти от една от местните управляващи партии - Народен фронт е нападнала Кащи, информира Дарик Антон Киссе, президент на Асоциацията на българите в Украйна.Киссе е информирал службите за сигурност и губернатора на Одеска област. Нападението над Василий Кащи е станало след заседание на съветниците, на излизане от което той бил залят със зелена боя след побоя. Реакции от българското посолство или от консулството ни в Одеса засега няма.", "date": "2017.05.28", "title": " Украински националисти пребиха представител на българската общност"}
{"url": "https://m.offnews.bg/news/Ikonomika_59/Tol-sistemata-shte-se-bori-i-s-dzhigitite-na-patia_656695.html", "text": "Тол системата да може да контролира и джигитите на пътя обсъждат от регионалното министерство, съобщи министър Николай Нанков пред бТВ. Идеята е камерите, които вече е ясно къде ще бъдат поставане, да се използват и срещу шофьорите нарушители. Системата ще е свързана с базата данни на МВР , Националната агенция по приходите (НАП) и митниците и така ще се бори с контрабандните канали и престъпленията по пътищата, обяснява министърът в тв интервю. Превозвачите са против тол системата, която според тях чрез тол таксите на второстепенни шосета ще оскъпят междуселищните пътувания. От Асоциацията на пострадалите при катастрофи обаче се надяват така да се повиши събираемостта на глобите, които в 95% от случаите чуждите граждани не плащат. Надеждите се да бъде сложен край и на практиката чужди тираджии да предават винетките си от ръка на ръка, и така да преминават по родните пътища безплатно. ", "date": "2017.05.28", "title": " Тол системата ще се бори и с джигитите на пътя"}
{"url": "https://m.offnews.bg/news/Futbol_18793/Bozhinov-shokira-tragva-si-ot-Kitaj_656679.html", "text": "Нападателят на втородивизионния китайски Мейджоу Хака Валери Божинов си тръгва от клуба, пише „Стандарт\".Българският футболист вече проведе разговор с треньорския щаб и обясни за намеренията си. Именно заради това Валери не игра в последния мач на „Мейджоу\" срещу „Баодинг\" (1:1). Съвсем скоро нападателят ще седне на масата и с ръководството на клуба ще изяснят двете страни по какъв начин ще се разделят.Причината Валери да иска да напусне, въпреки че има договор за 1 милион евро, е ниското ниво на футбола както в отбора, така и в първенството. Бившият нападател на „Ман Сити\", „Фиорентина\" и „Ювентус\" не се чувства щастлив в Китай.„Очаквах друго, когато ми говориха за Китай. Тук не изпитвам удоволствие от футбола, а това е водещото за мен, а не парите. Съвсем скоро ще стане ясно, къде ще играя\", разкри Божинов пред „Стандарт\".Към него вече има интерес от няколко европейски клуба, а също така и от арабски тимове, които също могат да извадят много пари за подписа му.Иначе 31-годишният български нападател има 3 гола и една асистенция откакто заигра за \"Мейджоу Хака\".", "date": "2017.05.28", "title": " Божинов шокира, тръгва си от Китай"}
{"url": "https://m.offnews.bg/news/Obshtestvo_4/Do-mesetc-shte-razberem-vtoro-kachestvo-li-sa-hranite-u-nas_656672.html", "text": "Между 15 и 22 юни ще бъдат готови резултатите от проверката на министерство на земеделието и храните за наличието на двоен стандарт при предлаганите у нас и на запад стоки. Това заяви пред бТВ министър Румен Порожанов ден , за да обсъдят темата. Набелязани за проверка са храни от пет групи: шоколадови, млечни, месни, безалкохолни напитки и сокове и детски храни. Порожанов обясни, че вече са закупени над 30 вида стоки от три различни супермаркета в Австрия и Германия, които ще бъдат сравнени с продавани у нас изделия. Внесените продукти са на производители от 7 или 8 страни, уточни министърът, а във всяка от изследваните групи има по 5 производителя и 5 вида стоки. Предстои да бъдат закупени и стоките за сравнение от български магазини. Ще  бъдат проверени три аспекта, каза Порожанов. Ще се сравняват етикетите, а при разлика в съдържанието ще се анализира причина за нея. Отделно  ще се обърне внимание и на ценовата разлика, но по думите на министъра това е по-деликатна тема, защото цената се определя от пазара. Според министъра изследванията ще се извършат в сертифицирани и акредитирани лаборатории, така че резултатите не подлежат на съмнения. По повод изказването на Бойко Борисов, че ниското качество уврежда здравето, Порожанов коментира, че досега няма сведения за опасни стоки. ", "date": "2017.05.28", "title": " До месец ще разберем второ качество ли са храните у нас"}
{"url": "https://m.offnews.bg/news/Komentari_65/Dumite-na-Putin-za-kirilitcata-napomniat-dve-vechni-kato-balgaro-ruska_656694.html", "text": "Трагедията в Манчeстър от тази седмица беше наречена, разбира се, поредният терористичен удар. Определениeто „пореден”, освен че предполага неясна свързаност на ударите помежду им, издава примирение.Поредицата се брои от 11 септември 2001 година, когато бяха струтени двете кули на Търговския център в Ню Йорк и включва и десетките последвали атаки в Европа. В началото имаше воля да се разбере какво се случва, да се открият корените на надигащия се тероризъм в глобален план, заговори се за Трета световна война. Опитите обаче врагът да бъде идентивициран и наказан с ответни военни действия само увеличиха усещането за хаос и опасност и предизвикаха бежанска вълна, която на свой ред породи трагедии и заплахи.Днес вече за терористичните удари (дали всички са такива, е отделен въпрос) никой не смее да говори „на едро”, реакциите се свеждат до декларации, които ги осъждат, до човешка солидарност и международни помощи. Мисленето за причините катастрофира. Но и по-лошо от това...Стигна се дотам, че либералната демокрация, като не успя по друг начин да обясни насилието срещу себе си, го обясни със себе си. Съгласи се, че сама си е виновна, защото е спазвала човешките права, защото е проявявала толерантност към малцинствата, защото е приемала търсещите убежище...Нищо че поредният терористичен удар е във Великобритания, след като гласува за излизането си от Евпопейския съюз, който се сочи за политическото лице на виновната либерална демокрация. Нищо че далеч не бяха пощадени Турция или Русия, режимите в които пък ни най-малко не са такова лице.Оказа се, че от онова, което тероризмът не може да ни отнеме, сме готови сами да се лишим. Политическите привърженици на подобна саморазправа от години нарастват. Вярно, по-бавно, отколкото се надяваха.Един от тях у нас оглави и Националния съвет за сътрудничество по етническите и интеграционните въпроси – вицепремиерът Валери Симеонов. Случаят е точно лисица в кокошарник, защото той отдавна настоява в различни роли, но с една и съща националистична реторика, че България трябва да е за българите. И лесно можем да си представим как при следващото преброяване под негова опека ще стане така, че малцинствата – къде с агитация, къде с принуда – се топят. Интеграция с молив и гума в ръка.Колкото повече спорим с изказването на Путин от тази седмица, че азбуката му е дошла от македонската земя, толкова повече влизаме в капана на двупосочното му пренебрежение – и към България, чиято историческа роля въобще не си направи труда да спомене, и към Македония, която сведе до географски ареал – все едно, че буквите като тикви растат от земята. Русията е важната, другите са подгласници, които трябва да се борят за одобрението й. Въобще, усложни им живота на путинистите у нас, които искат да минат за националисти.Изказването му е повод да не забравяме две вечни като българо-съветската дружба опасности. Първо, че обект на руските имперски претенции са славяните и руският език е изобретен като славянски тъкмо с тази цел. Православието може да върши по-добра пропагандна работа, но и общата азбука не е за изпускане. И второ, миналото ни се прекроява по кройката на геополитическото настояще и голямата ножица днес е днес в ръката на Путин. Така че спрете да се надявате, че Америка и Европа с тяхната латиница ще ви спасят, намеква той.Именно политическите злоупотреби с кирилицата са опасни за нейното бъдеще, а не това, че младите си пишат есемеси на латиница, както се опита да ни стресне „Жанет 45” с издаването на „Под игото” на шльокавица. За да се съхрани един език, не е достатъчно да се използва, въпросът е какво се казва на него. Така че съдбата на българския е в ръцете на писателите, на мислителите, на интелектуалците...В този смисъл опитите, все по-успешни за съжаление, младите да бъдат отказани от хуминитарното знание, защото не може да им гарантира успешна кариера, са посегателство върху езика и културата ни. Включително и върху шанса да разберем как да се противопоставим на насилието без да се отказваме от идентичността си.*", "date": "2017.05.28", "title": " Думите на Путин за кирилицата напомнят две вечни като българо-руската дружба опасности"}
{"url": "https://m.offnews.bg/news/Koloezdene_18819/Tom-Diumulen-specheli-Obikolkata-na-Italiia_656693.html", "text": "Том Дюмулен записа името си в историята, като стана първият холандец, който печели колоездачната обиколка на Италия.Това е и първа победа за 26-годишният състезател в Гран Тур, който зарадва Ниската земя след Йооп Зьотемелк, който триумфира в Тур дьо Франс през 1980 година.Състезателят на Сънуеб изкова победата си в юбилейното 100-о издание на Джирото в последния етап - бягането по часовник, което стартира от легендарната писта Монца и завърши в самия център на Милано. Холандецът финишира за 33,24 минути по дългото 29,3 км трасе и стопи дефицита от 53 секунди от довчерашния лидер Наиро Кинтана от Мовистар, който остана втори в генералното класиране на 31 секунди зад него. Трети се нареди местният състезател Винченцо Нибали от отбора на Бахрейн Мерида, който остана на 40 секунди зад Дюмулен. Четвърти, на 1,17 минути, остана французинът Тибо Пино, който вървеше трети преди днешния етап.Километър преди финала на Кинтана Дюмулен вече ликуваше като победител, а домакините гравираха името му върху купата, защото беше ясно, че колумбиецът няма как да измине тези 1000 метра под една минута.Победител в етапа стана друг холандец - Йос ван Емден, който единствен беше по-бърз от Дюмулен на часовника. Ван Емден беше съхранил силите си в предишните етапи, за да се съсредоточи върху последния часовник, докато фаворитите бяха изтощени, което особено пролича при Кинтана. Голямото разочарование в днешния етап беше за Пино, който беше по-бавен и от колумбиеца между Монца и Милано.\"Това е лудост, нямам думи да опиша емоцията. Бях нервен през целия ден, но вярвах в краката си\", коментира след победата си Дюмулен, който кара девет етапа в розово в юбилейното Джиро и мина през куп перипетии, преди да стигне до крайната победа.", "date": "2017.05.28", "title": " Том Дюмулен спечели Обиколката на Италия"}
{"url": "https://m.offnews.bg/news/Futbol_18793/Toti-se-sboguva-s-Roma-sled-drama-na-terena-i-salzi-na-tribunite_656701.html", "text": "Живата легенда на Рома Франческо Тоти се сбогува с клуба на сърцето си след изпълнен с много драма мач срещу Дженоа в последния кръг на Серия А.Рома спечели с 3:2 на \"Олимпико\" и завоюва второто място, за което водеше битка с Наполи, който по същото време победи с 4:2 като гост в Генуа Сампдория. Рома събра 87 точки - с една повече от Наполи, и попада директно в групите на Шампионската лига през новия сезон, докато неаполитанците ще играят в третия квалификационен кръг.Двубоят на \"Олимпико\" започна ужасно за домакините. Пиетро Пелегри даде аванс на \"грифоните\" в резултата още в 3-ата минута, а Един Джеко изравни в 10-ата.В 74-ата Даниеле Де Роси изведе \"джалоросите\" напред, но 5 минути по-късно Дарко Лазович направи резултата 2:2. Едва в последната минута резервата Диего Пероти вдигна на крака тифозите на Рома и донесе важната победа на клуба от Вечния град.След края на мача Тоти, придружен от съпругата си Илари Блази и трите им деца, направи почетна обиколка на стадиона, поздравявайки развълнуваните фенове на Рома, които в негова чест бяха облекли фланелки с номер 10 и името му. От очите на 40-годишния Тоти потекоха сълзи, плачеха и феновете на трибуните, които бяха щастливци да видят за последно своя капитан в игра.Тоти беше част от Рома от 1993 година и верността му към \"вълците\", макар и поставена на изпитание от треньора Лучано Спалети в последния сезон, си остава пословична. Тифозите изразиха отношението си към Спалети, като го освиркаха, въпреки второто място.", "date": "2017.05.28", "title": " Тоти се сбогува с Рома след драма на терена и сълзи на трибуните"}
{"url": "https://m.offnews.bg/news/Futbol_18793/Toti-na-proshtavane-kam-tifozite-Obicham-vi_656702.html", "text": "Капитанът на Рома Франческо Тоти слезе от сцената след 24 години с фланелката на \"вълците\". Емоционалното прощаване на Тоти с публиката на \"Олимпико\" разплака както присъстващите на трибуните над 60 000 зрители, така и милиони по целия свят.Разчувства се дори и треньорът Лучано Спалети, който посвети последния сезон на това да покаже на Тоти, че той е шефът. Освиркванията към него обаче показаха, че се е провалил в целта си. За разлика от Тоти, който остана верен на Рома през цялата си кариера, историята ще запомни Спалети просто като един наемник.През сълзи на \"Олимпико\" Тоти прочете собственоръчно написаното от него прощално обръщение към тифозите.\"Дойде моментът! Плача всеки ден. Това беше единствената ми фланелка в цялата кариера. Това решение го взех заедно с жена ми и семейството ми. Бих останал тук още 25 години. Благодаря ти, Рома! Благодаря на семейството ми, на майка и татко, на моя брат. Бих написал поезия или песен, но не съм способен да се изразявам другояче, освен с краката си. Пробвах да правя това всеки ден през всички тези години.Проклето време. Кожата ми настръхва всеки път, като си спомня за 17 юни 2001 година (денят на Скудетото на Рома). От утре вече ще трябва да порасна и да стана възрастен. Искам да посветя това писмо на вас. На всички тези, които пеят \"Тоти,гол\". Това наистина е краят. Не знам какво ме чака в бъдещето.Ще съблека фланелката за последен път, въпреки че не съм готов да го направя. Най-вероятно няма да бъда никога. Да изгася прожекторите не е лесно. Сега ме е страх, не е същото, като да бия дузпа. Позволете ми да ме е страх. Сега имам нужда от вас и от вашата любов. Нещо, което винаги сте ми давали. С ваша помощ ще мога да се хвърля в една нова авантюра. Благодаря на всички президенти, на \"Курва Суд\". Да се родиш римлянин и романист е привилегия. Да бъдеш капитан на този отбор е истинска чест.Вие сте и винаги ще бъдете моя живот. Моето сърце винаги ще бъде тук с вас. Сега отивам в съблекалнята, същата, в която влязох като хлапе, а си тръгвам като зрял мъж. Горд съм, че ви дадох 28 години любов. Обичам ви…”, написа Тоти, който дебютира за Рома през 1993 година и записа 768 мача и 307 гола за \"вълците\".", "date": "2017.05.28", "title": " Тоти на прощаване към тифозите: Обичам ви!"}
{"url": "https://m.offnews.bg/news/Tenis_18788/Bojko-Borisov-specheli-turnir-po-tenis-video_656698.html", "text": "Премиерът Бойко Борисов в тандем с Катина Симеонова спечели супер финала от 8-ото издание на тенис турнира за известни личности „Асикс Мастърс”, побеждавайки с 6:2 гейма заместник-председателя на парламентарната група на ГЕРБ Красимир Велчев и кмета на Банкя Рангел Марков.Министър-председателят, който е четирикратен победител в турнира и неговата партньорка получиха купите си от президента на Европейския съвет по борба – Цено Ценов и от представителя на „Асикс“ за България Любо Ганев, съобщи пресцентърът на Министерството на спорта и младежта.Купата за най-полезен играч на турнира заслужи Красимир Велчев, а еленските рога, предоставени от Христо Стоичков за най-атрактивен участник в надпреварата отидоха при Красимир Минев.", "date": "2017.05.28", "title": " Бойко Борисов спечели турнир по тенис (видео)"}
{"url": "https://m.offnews.bg/news/Futbol_18793/TcSKA-Sofiia-otnovo-bi-Levski-do-sinio-snimki_656696.html", "text": "ЦСКА-София нанесе втори звучен шамар на столичния си съперник Левски в рамките на месец, като постигна нова победа с 3:0 в двубой от предпоследния 35-и кръг на Първа лига.Така \"червените\" спечелиха второто място в шампионата и си осигуриха квота за Лига Европа, докато днешният им съперник остана трети и ще играе плейоф.\"Сините\" от \"Герена\" бяха безобразно слаби и разгневиха феновете си, част от които нахлуха на терена след мача и се опитаха да потърсят саморазправа с футболистите и да им свалят фланелките. На другия полюс бяха емоциите пред сектор \"Г\", където играчи и фенове празнуваха заедно и се снимаха за спомен.Двубоят започна по идентичен начин с този от 29 април, също спечелен с 3:0. ЦСКА-София стигна до ранен гол още в първата минута, след като Давид Симао се разписа от пряк свободен удар. До края на полувремето \"червените\" доминираха на терена, като пропуснаха да увеличат преднината си.След почивката \"сините\" се опитаха да се противопоставят и да върнат интригата, но тя бешеубита в 67-ата минута от Густаво Кулма, който довкара отбитата от стража на Левски Николай Кръстев топка след изстрел на Фернандо Каранга.В следващите минути Левски стигна до най-добрата си възможност за гол, след като далечен изстрел на Мехди Бурабия срещна гредата. В 82-ата минута Симао оформи своя дубл, като отново вкара директно от свободен удар и така оформи крайното 3:0.", "date": "2017.05.28", "title": " ЦСКА-София отново би Левски до синьо (снимки)"}
{"url": "https://m.offnews.bg/news/Sviat-_12/Strelba-v-Misisipi-osem-dushi-sa-zaginali_656690.html", "text": "Осем души са загинали при стрелби в американския щат Мисисипи, сред жертвите е и местен заместник-шериф. Задържан е един заподозрян мъж.Говорител на бюрото за разследване на Мисисипи Уорън Стрейн заяви, че стрелбите са станали в три различни населени места в окръг Линкълн.По случая тече разследване, мотивите на нападателя все още не са ясни.  ", "date": "2017.05.28", "title": " Стрелба в Мисисипи, осем души са загинали"}
{"url": "https://m.offnews.bg/news/Futbol_18793/Vratariat-na-TcSKA-Sofiia-se-prebi-ot-kef_656697.html", "text": "Вратарят на ЦСКА-София Георги Китанов беше откаран с линейка в \"Пирогов\" след мача с Левски, спечелен от \"червените\" с 3:0.Стражът е пострадал, докато е празнувал знаменитата победа, втора със същия резултат в рамките на месец.Репортер на OFFNews видя, че главата на Китанов е пострадала, тъй като тилът му беше облян в кръв. По-късно от щаба на ЦСКА-София обясниха, че стражът е паднал в банята.Китанов явно е имал много неизразходвана енергия, тъй като съперникът не успя да отправи нито един удар в очертанията на вратата, а единственото положение за гол беше един случаен изстрел отдалеч на Бурабия в средата на второто полувреме.", "date": "2017.05.28", "title": " Вратарят на ЦСКА-София се преби от кеф"}
