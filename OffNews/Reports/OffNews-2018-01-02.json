{"url": "https://offnews.bg/112/kola-padna-v-izkop-za-metroto-v-sofia-672206.html", "text": "Лек автомобил падна по таван в 10-метров изкоп за метрото на бул. \"Монтевидео\" в столичния квартал \"Овча купел\" във вторник, съобщава Нова тв.Колата била управлявана от жена. Придружавала я нейната майка. Очевидци посочват, че и двете са оцелели. Откарани са за прегледи във Военно-медицинска академия. Дъщерята е хоспитализирана с фрактура на ключицата.Майката е със счупена китка, но е освободена за домашно лечение.Автомобилът се движел по \"Монтевидео\" от Околовръстен път в посока булевард \"Линкълн\". Според свидетели спирачките най-вероятно са отказали. Колата преминала през металните ограждения на строителния обект и паднала по таван от около 10 метра височина в изкопа за трети метродиаметър.", "date": "2018.01.02", "title": "Кола падна в изкоп за метрото в София"}
{"url": "https://offnews.bg/112/politciata-izdirva-44-godishna-zhena-zaradi-tezhko-kriminalno-prestapl-672210.html", "text": "Полицията издирва 44-годишна жена заради тежко криминално престъпление.От пресцентъра на МВР съобщиха, че се издирва Кети Николова Кюхова, на 44 години.Повече подробности не се дават и към момента не е ясно дали жената е свързана с  в Нови Искър.Хората, които разполагат с информация за търсената жена, ще помогнат за издирването ѝ като позвънят на тел. 112 или в най-близкото поделение на МВР, а анонимността е гарантирана.", "date": "2018.01.02", "title": "Полицията издирва 44-годишна жена заради тежко криминално престъпление"}
{"url": "https://offnews.bg/112/vsichki-petima-v-novi-iskar-sa-bili-zastreliani-672212.html", "text": "Всички петима в Нови Искър са били застреляни. Това обяви пред журналисти главният прокурор Сотир Цацаров, който е на мястото на трагедията. Убито е и кучето на семейството - немска овчарка.По-рано днес пет тела бяха  на близък на жертвите, за това че не отговарят на позвънявания по телефона. След проверка на място екипи на полицията откриха мъж и жена на 60 години, момиче и момче на 18 и 20 години и малко 12-годишно дете.От Спешна помощ съобщиха, че по труповете е имало следи от насилие.По думите на главния прокурор убитите са възрастният мъж, който е баща е на 12-годишното дете. Убита е и дъщерята на втората му съпруга, приятелят на момичето и нейната баба. Според в. \"24 часа\" убитото момиче се казва Нанси, приятелят ѝ - Боби, а малкото момче е Георги. Цацаров потвърди, че обявената по-рано днес за  е свързана с убийството. Това е Кети Кюхова, която е втората съпруга на 60-годишния мъж. \"Касае се за семейство, което от около 1,5 година се е преселило от София. Жертвите са пет - баща, син, дъщеря на съпругата, младеж - неин приятел и възрастна жена – майка на съпругата, които, по първоначални данни, са открити застреляни с по един изстрел, заедно с кучето, вероятно в новогодишната нощ. Става въпрос безспорно тежко криминално престъпление, извършено хладнокръвно. Продължава активната работа за изясняване на евентуални криминални връзки, минало, регистрации и други данни. Работи целият капациет на столичната полиция\", каза главният прокурор на брифинг.За издирване е обявена жена, която е живяла на съпружески начала с един от убитите, обясни главният секретар на МВР Младен Маринов. За издирване е обявен и автомобил БМВ Х 5, собственост на семейството, който липсва от мястото на престъплението. Към момента все още не е намерено оръжие, но не е изключено това да се случи при продължаването на огледа в хода на процесуално - следствените действия. Тепърва ще се уточняват свидетели. На този етап не е изведена водеща версия и е преждевременно да се говори за убийство и самоубийство, обясни Маринов.Първоначално се появи версия, че става въпрос за убийства с последващо самоубийство, като деянието е извършено от възрастния мъж. ", "date": "2018.01.02", "title": "Всички петима в Нови Искър са били застреляни"}
{"url": "https://offnews.bg/drugi/iznenada-levski-stava-lukojl-levski-672196.html", "text": "Ръководството на Агенцията за мениджмънт и реклама в спорта (АМРС) съобщи, че от началото на 2018 г. влиза в сила договор за генерално спонсорство между Баскетболен клуб „Левски 2014” и „ЛУКОЙЛ-България” ЕООД, чиято цел е по-нататъшното развитие и поддържане на високопрофесионално ниво на българския клубен и национален баскетбол.Според постигнатите договорености, марката ЛУКОЙЛ ще присъства в името на отбора, в залата, официалните и тренировъчните екипи на баскетболистите, както и на други рекламни позиции и продукти.Старши треньор на отбора остава Константин Папазов, а един от най-успешните български баскетболисти в последните години – Тодор Стойков – поема президентския пост в клуба.\"ЛУКОЙЛ-България” продължава подкрепата си и за детско-юношеската школа и представителния състав на най-успешния български баскетболен клуб - „Академик”, без марката да присъства в названието на клуба.Административните отговорности по спортно-техническата подготовка на децата, младежите и мъжкия състав на „Академик” са възложени на легендата Петко Маринов, чиито дългогодишен опит и знания ще осигурят приемственост между баскетболните поколения и достойна млада смяна играчи.Старши треньор на представителния състав на „Академик” остава Георги Давидов. Повече подробности по темата ще бъдат представени на специална пресконференция, за датата и мястото на която ще ви информираме допълнително\", пише в прессъобщение, подписано от Сашо Везенков, изпълнителен директор на АМРС.", "date": "2018.01.02", "title": "Изненада - Левски става ЛУКОЙЛ-Левски"}
{"url": "https://offnews.bg/112/izdirvat-44-godishna-zhena-i-bmv-h5-za-petornoto-ubijstvo-v-novi-iskar-672214.html", "text": "44-годишната  и автомобил БМВ Х5 се издирват във връзка с  в Нови Искър.По неофициална информация жертвите са автомонтьорът Неделчо Юнаков, 18-годишният му син Георги, доведената дъщеря на Неделчо - 16-годишната Нанси и приятелят ѝ - 20-годишният Боби. Убита е и тъщата на Юнаков - майка на издирваната Кети Кюхова. 16-годишната Нанси е дъщеря на Кюхова от друг брак. Юнаков и Кюхова живеели на семейни начала отскоро. Първоначално беше разпространена информация, че сред жертвите е и 12-годишно дете, което за момента не се потвърждава.Застреляно е и куче порода немска овчарка, която вероятно е била собственост на Кети Кюхова.Синът на Неделчо Георги е работил като сантиар в психиатрично заведение. Семейството отскоро се нанесло в Нови Искър и живеели в къщата, която купили преди близо година и половина. Семейството било кротко и не е имало проблеми с тях, разказват съседи.Твърди се, че петимата са били видени за последно около 23:30 ч. на 31 декември.Първоначално беше разпространена версията, че убиецът е Неделчо Юнаков, който удушил всички в къщата в новогодишната нощ. Това станало, след като всички посрещнали Нова година и легнали да спят. След случилото се, Юнаков се самоубил.От изявление на главния прокурор Сотир Цацаров обаче става ясно, че всички . Това не изключва версията за четири убийства и едно самоубийство.Втората версия е свързана с това, че петимата са убити от друг. От мястото на инцидента отсъства издирваната Кети Кюхова, както и семейният автомобил. Засега не се знае дали тя е присъствала на убийството, но се смята, че изчезването ѝ има връзка с трагедията.Разследващите изясняват какъв е мотивът за убийствата, каква е връзката на Кети Кюхова с тях и кой е извършителят им.По непотвърдена информация Кюхова е напуснала къщата преди посрещането на Нова година. Ако тя е станала свидетел на трагедията, не е ясно защо до момента не се е свързала с полицията.Работи се и по версия самата тя да е била убита, а тялото ѝ да е отнесено от мястото на петорното убийство. ", "date": "2018.01.02", "title": "Издирват 44-годишна жена и БМВ Х5 за петорното убийство в Нови Искър (снимки)"}
{"url": "https://offnews.bg/zvezdi/sravniha-praznichnata-roklia-na-melania-tramp-sas-zavesa-za-bania-sni-672193.html", "text": "Първата дама на САЩ Мелания Тръмп отново попадна в вниманието заради избора си на тоалет за новогодишната нощ.Роклята, с която безупречната в стила си президентша бе облечена по време на празненството, бе в цвят розово злато, с пайети и цветя. Според медиите дрехата струва около 5500 долара.Наблюдателните последователи на Първата дама веднага намериха прилика между роклята ѝ и завеса за баня и създадоха не малко сравнителни колажи. Въпреки вълната от отрицателни оценки, мнозина  голяма част от тях гласяха, че каквото и да облече съпругата на Доналд Тръмп, тя винаги ще остави следа в модната индустрия.", "date": "2018.01.02", "title": "Сравниха празничната рокля на Мелания Тръмп със завеса за баня (снимка)"}
{"url": "https://offnews.bg/sviat/tramp-nareche-rezhima-v-iran-brutalen-i-obvini-obama-che-glupavo-go-f-672195.html", "text": "\"Иранският народ най-накрая предприе действия срещу бруталния и корумпиран ирански режим. Всички пари, които президентът Обама толкова глупаво им даде, отидоха за тероризъм и в техните \"джобове\". Хората имат малко храна, висока инфлация и нямат човешки права. САЩ наблюдава!\"Това написа американският президент в поредния си заплашителен туит срещу Иран тази нощ.Напрежението там ескалира, убитите вече са 22-ма, а арестуваните надхвърлят 400.Протестите започнаха миналата седмица с икономически искания, които се промениха в политически - с искането за оттегляне на върховния ръководител на страната - аятолах Али Хаменей.В анти иранската реторика преди дни се включи Великобритания, а днес - и Израел.\"Иран харчи стотици милиони долари годишно да подпомага съюзници, участващи във въоръжени конфликти в Близкия изток, и тези разноски, изглежда, се увеличават\", заяви днес началникът на генералния щаб на израелските въоръжени сили Гади Айзенкот, цитиран от Ройтерс.Айзенкот обвини Иран, че работи за изграждане на \"шиитски полумесец\" на влияние, включващ Ирак, Сирия, Ливан, Йемен, Бахрейн и ивицата Газа.\"Само погледнете мащаба на иранските инвестиции за постигане на регионална хегемония\", заяви най-висшият израелски военен в публична реч в университет в град Херцлия. По думите му Иран дава на ливанската групировка Хизбула между 700 милиона и 1 милиард долара всяка година, а на палестинските Хамас и \"Ислямски джихад\" - 100 милиона.И двете палестински групировки признаха миналия месец, че получават иранска подкрепа, което навежда на мисълта, че Техеран преориентира регионалните си усилия в момент, когато сирийската гражданска война върви към успешен край за президента Башар ал Асад, когото Иран подпомага, отбелязва Ройтерс. Според Айзенкот от 2012 г. Иран е изхарчил милиарди долари в Сирия. По негови данни в момента в Сирия има 2000 ирански военни съветници, 10 000 бойци на чуждестранни шиитски милиции и 8000 бойци на Хизбула. Иран харчи стотици милиони долари за съюзници в Ирак и Йемен, добави той.", "date": "2018.01.02", "title": "Тръмп нарече режима в Иран брутален и обвини Обама, че глупаво го финансирал"}
{"url": "https://offnews.bg/sviat/germanska-distciplina-izbiagal-zatvornik-se-varna-sam-v-kiliata-v-ber-672200.html", "text": "Затворник, който избяга от берлинския затвор Пльотцензее, се предаде пет дни след бягството с трима други затворници, съобщи в Туитър берлинският сенатор юрист от партията на Зелените Дирк Беренд, цитиран от БТА.Предалият се затворник е бил прехвърлен в по-строго охраняван затвор.През последните дни от затвора Пльотцензее избягаха общо седем души, петима от които още не са заловени.Четиримата избягали в четвъртък са на възраст между 27 и 38 години. Те успели да се измъкнат през стена с помощта на подръчни инструменти.На следващия ден бе съобщено, че още един затворник не се е върнал след еднодневен домашен отпуск. Още двама затворници не се върнаха след такъв отпуск в понеделник, но един от тях се завърна със закъснение по-късно същия ден вечерта.", "date": "2018.01.02", "title": "Германска дисциплина: избягал затворник се върна сам в килията в Берлин"}
{"url": "https://offnews.bg/stil/desislava-radeva-blagodari-na-dizajnerkata-sazdala-rokliata-%d1%9d-za-vie-672198.html", "text": "Десислава Радева благодари на дизайнерката Невена, създала роклята ѝ за  по лична покана на федералния президент Александър Ван дер Белен. \"Просто NEVENA! Благодаря ти!\", написа първата дама в профила си в социалната мрежа Facebook. Дизайнерката пък публикува снимки на първата дама и написа: „Рокля НЕВЕНА за Десислава Радева. Розово букле и десетки нюанси и видове кристали Сваровски в знак на уважение към Австрия. Честита Нова година на всички, които вярват в красотата и добротата”.Това не е първият път, в който Радева носи тоалет на работещата в Лондон българска моделиерка. Съпругата на президента носеше костюм на Невена Николова по време на срещата на НАТО през юни 2016 година.Десислава и Румен Радеви бяха почетни гости на Новогодишния концерт на Виенската филхармония в златната зала на „Музикферайн“, а произведението на Йохан Щраус-син – „Празничен марш” беше посветено на поемането на България на Председателството на Съвета на Европейския съюз.", "date": "2018.01.02", "title": "Десислава Радева благодари на дизайнерката, създала роклята ѝ за Виенската филхармония"}
{"url": "https://offnews.bg/ikonomika/kzk-skorostno-reshi-sluchaia-s-remonta-na-mig-ovete-kojto-vse-pak-se-672199.html", "text": "Комисията за защита на конкуренцията (КЗК) се е произнесла в последните дни на 2018 година по случая с ремонта на изтребителите МиГ-29 от състава на българските Военновъздушни сили.Произнасянето на КЗК е в рамките на близо две седмици след внасянето на жалбата срещу обществената поръчка на Министерството на отбраната за ремонт на изтребителите, която беше  от украинската държавна фирма „Украинмаш“. Практиката на КЗК показва, че подобни определения се правят в рамките на месец.Впечатление прави, че произнасянето е сходно с мотивите, с които Министерството на отбраната оспорва жалбата на украинците.Военният министър Красимир Каракачанов обяви обжалването на процедурата от украинците като саботаж и заяви, че „Украинмаш“ нямат лиценз за ремонт на съветските изтребители. В същото време на военното министерство бяха необходими месеци в корепсонденция с руската държавна компания „АД „Руска самолетостроителна компания „МиГ“ дали Чернишевските заводи са нейна собственост и дали имат лиценз за ремонт на двигатели за изтребителите МиГ-29. Това беше повод  да не могат да бъдат монтирани на бойните ни самолети. Проблемът с ремонта на руските двигатели идва на фона на отказа на Народното събрание да стартира процедурата за купуване на нови изтребители. Военният министър Каракачанов се съгласи с това решение, като заяви, че в надпреварата трябва да участват повече участници. Един от основните аргументи на КЗК за неоснователност на жалбата на украинците е, че не са предоставени доказателства за това, че руската РСК МиГ не може да извърши ремонта на двигателите и че с намерението на българското МО да подпише рамково споразумение с руснаците накърнява интересите и на други заинтересовани фирми, каквито в сучая са „Украинмаш“. Украинската фирма твърди, че РСК МиГ не притежава нито един лиценз за ремонтните дейности, които са посочени в техническата спецификация на Министерството на отбраната. КЗК е счела, че за това няма приложени доказателства. Друга основна критика на украинците е, че българското МО не може да докаже по какъв начин е определило стойността на поръчката и поставя под съмнение прозрачността при харченето на публични средства. Под съмнение се поставят и някои от изискванията в техническите иисквания, в които е фиксирана цена за един летателен час срещу осигуряването на живот на двигателите от 1450 часа, от които 1000 ч. на 12 бойни самолета, и 450 ч. на 3 учебни изтребителя. Според жалбоподателя това е едно \"неосъществимо пожелание\", тъй като не е посочено как е определена тази цена и не става ясно как по какъв начин ще бъде осигурен точно цитираният нальот. Украинците твърдят, че животът на двигателите на учебните изтребители трябва да бъде по-дълъг, тъй като на тях пилотите се обучават. Не на последно място украинците смятат, че българското МО не спазва решението за налагане на санкции срещу Русия.В писмено становище Министерството на отбраната оспорва жалбата като твърди, че в нея няма доказателства за изложените твърдения. МО отговаря и на въпроса за санкциите - ремонтът на двигателите влизал в хипотезата за изключение при предоставянето на услуги и резервни части, когато става въпрос за \"поддръжката и безопастността на наличния капацитет в рамките на Съюза\".От МО наблягат на факта, че възпрепятстването на поръчката ще има сериозни последици за сигурността на страната - затруднение в изпълнението на задачите по Air Policing, компрометиране на безопасността на полетите, заради което бойните пилоти няколко пъти вече отказаха да летят, както и физическо и психическо натоварване на личния състав от нерешаването на проблема с изтребителите. МО определя наложителността за сключване на рамково договор с факта, че през тази година изтича ресурсът на различни агрегати от системата катапултиране, което е критично за функционирането на бойната авиация.КЗК отхвърля жалбата на украинците с подобни на Министерството на отбраната мотиви - не са предоставени доказателства за твърденията:КЗК се съгласява и с мотивите, че спирането на поръчката би оказало негативно въздействие, \"както върху възложителя, така и върху особено важни държавни и обществени интереси\".Решението на КЗК може да бъде обжалвано пред съда, което засега спира провеждането на поръчката. В края на годината  заделените за ремонта на двигателите средства за други нужди на ВВС.", "date": "2018.01.02", "title": "КЗК скоростно реши случая с ремонта на МиГ-овете, който все пак се отлага"}
{"url": "https://offnews.bg/sviat/nov-trus-v-gartcia-beshe-useten-i-u-nas-672211.html", "text": "Ново земетресение в Гърция беше усетено и у нас - в Петрич, Сандански и Благоевград. Трусът е вторичен и не може да се предвиди дали ще бъде последван от нови. Няма данни за щети и пострадали.Земетресението е било със сила 4.1 по Рихтер и е регистрирано в 19.36 ч. българско време, съобщава Европейският сеизмологичен център.Епицентърът му бил на 10 км североизточно от границата на Гърция с Македония при Стар Дойран, на 8 км северно от село Патарос и на 144 км югоизточно от македонската столица Скопие.Земетресението е усетено силно по високите етажи на жилищните сгради в Благоевград, съобщава Нова тв.Рано във вторник сутрин южната ни съседка бе разлюляна от трус с магнитуд 5.2 по Рихтер. Епицентърът бе на около 160 км южно от София, на територията на Гърция, в района на Дойранското езеро.Това бе най-силният от серия от около 10 труса, които бяха регистрирани в нощта срещу вторник в южната ни съседка. Те бяха с магнитуд между 3.3 и 4 по Рихтер. Земетресението с най-голяма сила от 06.24 часа бе усетено и в Македония и в южната част на България.В късния следобед от Държавната агенция за метрологичен и технически надзор съобщиха, че ще бъдат извършени приоритетни проверки на язовирите на територия на нашата страна, където земетресението е било усетено.Сформирани са допълнителни екипи от София, които ще подпомогнат регионалния Югозападен отдел на ДАМТН. Екипите ще бъдат съсредоточени в общините Петрич, Сандански, Струмяни, Кресна и Гоце Делчев.Агенцията е информирала и собствениците по места да следят състоянието на управляваните от тях язовири и поддържа постоянен контакт с кметовете на населените места от региона.", "date": "2018.01.02", "title": "Нов трус в Гърция беше усетен и у нас"}
{"url": "https://offnews.bg/obshtestvo/balgaria-vdiga-shum-kolkoto-edno-sredno-evropejsko-selo-672194.html", "text": "Съседите на българина са тихи и кротки - сред отличниците в Европейския съюз сме. Това твърди Европейската статистическа служба Евростат в публикувана днес информация.Средно 17.9% от населението на ЕС се е оплакало от шумни съседи или шум от улицата. Не е изненадващо, че оплакванията в градовете са два пъти повече от тези в селата - 23.3%:10.4%.Съдейки по данните, можем да кажем, че България вдига толкова шум, колкото едно европейско село - при нас процентът е 10%. Все пак страната ни не е най-тихата в ЕС. Първото място заема Ирландия със 7.9%, следвана от Хърватия с 8.5%. Ние сме трети, а след нас е Естония (10.4%).Най-шумни са съседите и улиците на Малта - 26.2% от малтийците са се оплакали. На второ място е Германия с 25.1%, а трета е Холандия (24.9%). С други думи, във всяка от тези страни  приблизително един на всеки четирима се оплаква от шума. Четвърта с 23.1% е Португалия, а петицата допълва Румъния (20.3%).Колкото по-многолюдно е семейството, толкова по-голяма търпимост проявява към шума, показва проучването. Хората, които живеят сами, например, съвсем не проявяват разбиране - при тях процентите са близо 20.8%. При домакинства с трима и повече възрастни се оплакват 16.6%.При домакинствата с малки деца процентите са 18.4%, а при тези с по-големи - 17.5%.", "date": "2018.01.02", "title": "България вдига шум колкото едно средно европейско село"}
{"url": "https://offnews.bg/obshtestvo/sled-trusa-v-gartcia-proveriavat-balgarskite-iazoviri-672204.html", "text": "Държавната агенция за метрологичен и технически надзор е започнала проверки на язовирите на територията на страната, където  е било усетено.Сформирани са допълнителни екипи от София, които ще подпомогнат регионалния Югозападен отдел на ДАМТН. Ще бъдат извършени извънредни проверки на язовирните стени и съоръженията към тях. Екипите ще бъдат съсредоточени в общините Петрич, Сандански, Струмяни, Кресна и Гоце Делчев.Агенцията е информирала и собствениците по места да следят състоянието на управляваните от тях язовири и поддържа постоянен контакт с кметовете на населените места от региона.Магнитудът на земетресението е от пета степен, а епицентърът е бил на 10 км източно от Дойранското езеро, дълбочината също е 10 км.Станало е в 5:24 ч. местно време и са последвали още 10-ина вторични труса.У нас най-силно е усетено в Петрич (в 6:24 ч. българско време), който е на 50-ина километра от епицентъра. Няма данни за разрушения, нито за пострадали хора.", "date": "2018.01.02", "title": "След труса в Гърция проверяват българските язовири"}
{"url": "https://offnews.bg/112/tezhka-katastrofa-zatvori-patia-ruse-biala-672202.html", "text": "Тежка катастрофа след челен удар между два автомобила затвори пътя Русе – Бяла.Пострадали са двамата шофьори, които са откарани в русенската болница. Те са с множество травми, но засега в стабилно състояние, съобщава БНТ.Инцидентът е станал малко след 14 часа на Мойсевия баир, в трилентов участък, между лек автомобил „Фиат“ и БМВ. Малко преди това е започнало да вали и пътят е станал хлъзгав.По неизвестни засега причини едната от двете коли е навлязла в насрещното движение и се е ударила челно в движещия се срещу нея автомобил.На място бяха изпратени два реанимобила на „Спешна помощ“, заедно с екипи на пожарната и Гражданска защита. Наложи се колите да се режат, тъй като пострадалите бяха затиснати под смачканите ламарини.Първа помощ е оказала и лекарка, която е пътувала по пътя Русе-Бяла.Шофьори коментираха, че най-вероятно колите са се движили с висока скорост на хлъзгавия път. Движението бе пуснато в едната лента, причините за инцидента се изясняват.", "date": "2018.01.02", "title": "Тежка катастрофа затвори пътя Русе - Бяла"}
{"url": "https://offnews.bg/politika/neno-dimov-niama-investitcionno-namerenie-za-vtori-lift-poluchih-inf-672207.html", "text": "\"В МОСВ не е постъпвало инвестиционно намерение за изграждане на втори кабинков лифт над Банско. Получих информация за една черта, която е начертана. Това не може да бъде инвестиционно намерение\".Това заяви в ефира на bTV министърът на околната среда и водите Нено Димов по повод разпространения вчера от концесионера „Юлен” чрез вестник \"Труд\" идеен проект за трасе до Шилигарника.Нено Димов допълни още, че не може да се прогнозира кога може да се започне изграждането на втори лифт. Според него до една година няма да започне строежът, тъй като инвестиционният проект трябва да премине през редица административни процедури, екологична оценка, както и през съда.Министърът коментира думите на Волен Сидеров, който каза по-рано днес, че целта на властта не трябва да са \"плажове и лифтове\", а подобрявнаето на жизнения стандарт на хората. Нено Димов посочи развитието на зимния туризъм като елемент от подобряването на живота на гражданите. По повод протестите срещу решението на правителството за парк \"Пирин\" Нено Димов добави, че те са обект от демокрацията. ", "date": "2018.01.02", "title": "Нено Димов: Няма инвестиционно намерение за втори лифт, получих информация за една черта"}
{"url": "https://offnews.bg/obshtestvo/api-pazete-kasovata-belezhka-za-vinetkata-za-da-vazhi-tciala-godina-672192.html", "text": "Винетки се продават в над 3 000 разпространителски пункта в цялата страна. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове. В дистрибуторската мрежа в момента има над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. броя. На 31 януари изтича валидността на годишните винетки за 2017 г. До края на ноември м. г. са продадени 6 985 024 винетки. Начислените приходи са 338 619 953 лв. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона.През 2018 г. за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От следващата година за първи път ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. За първи път годишната винетка за всички превозни средства ще важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г.Необходимо е да се изиска и касова бележка с вписан регистрационен номер на превозното средство, която трябва да се пази. ", "date": "2018.01.02", "title": "АПИ: Пазете касовата бележка за винетката, за да важи цяла година"}
{"url": "https://offnews.bg/obshtestvo/silvia-cherpi-za-imen-den-na-sv-silvestar-chistim-doma-sled-praznitc-672167.html", "text": "Християните почитат днес свети Силвестър - папа Римски. Имен ден празнуват Силва, Силвана, Силвия и Серафим.Името Силвестър е от латински произход и означава \"горски\". Традицията повелява на 2 януари да се изчисти дома след празниците. Народът ни нарича този ден Карамановден и Волски празник - едрият рогат добитък и най-вече волът в миналото е било използван като основна впрегатна сила.Свети Силвестър се родил в Рим. Негов учител във вярата и науката бил благочестивият презвитер Кирин. В столицата на световната империя тогава идвали много странници, а младият Силвестър много обичал да ги подслонява в гостоприемния си дом. Когато станал на 30 години, Силвестър бил ръкоположен за дякон от папа Милтиад, а след неговата смърт бил избран за Римски епископ и станал тридесет и пети папа.През неговото светителство (314-335 г.) били проведени най-важните реформи на Константин Велики (306-337 г.) за прекратяване на гоненията и за тържеството на християнството и спокойствието на Църквата. Чрез своите пратеници Осий Кордубски и двама презвитери св. Силвестър подписал актовете на Първия вселенски събор в Никея от 325 година. Преименувал неделния ден от \"ден на слънцето\" в \"ден Господен\", понеже в неделния ден Господ Иисус Христос възкръснал от мъртвите. С думи и дела светителят надзиравал своите духовни чеда.След много и плодоносни трудове, с които привлякъл в Христовата вяра мнозина езичници и юдеи, св. Силвестър починал. Светите му мощи почиват в построената от него гробница върху катакомбата \"Св. Прискила\" и неговата гробница е една от най-старите на \"Вечния град\".", "date": "2018.01.02", "title": "Силвия черпи за имен ден, на св. Силвестър чистим дома след празниците"}
{"url": "https://offnews.bg/sviat/nova-revoliutcia-v-iran-zhenite-svaliat-zabradkite-snimki-video-672197.html", "text": "Ирански жени започнаха да публикуват в социалните мрежи снимки със свалени забрадки. Действията им бележат нов етап на протестите срещу официалната власт в страната, ескалирали в дните около Нова година. Размириците вече взеха десетки жертви, а арестуваните са стотици.По време на протестите в столицата Техеран жени демонстративно свалят забрадките, наречени хиджаб. В ислямската република представителките на слабия пол са задължени да покриват косите си с хиджаб - норма, която не е била отменяна през последните 40 години. Едва миналата седмица полицията обяви, че повече няма да арестува жени, ако не са с покрити коси.Протестите, предизвикани от повишаването на цените на някои стоки, започнаха в четвъртък във втория по големина ирански град Машхад и обхванаха след това други населени места.Първоначално исканията на демонстрантите бяха икономически, но постепенно се обърнаха в политически, включително за оттегляне на върховния лидер аятолах Али Хаменей.", "date": "2018.01.02", "title": "Нова революция в Иран? Жените свалят забрадките (снимки/видео)"}
{"url": "https://offnews.bg/zdrave/boliat-vi-muskulite-drazni-vi-svetlinata-pushach-ste-a-ne-vi-se-pus-672168.html", "text": "В рамките на 2-3 часа ви заболяват всички мускули и стави, светлината започва да ви дразни, болят ви очните ябълки и гърлото? Кашляте сухо и имате тежест в гърдите? Пушач сте, а не ви се пуши? Всичко това говори, че сте болен от грип, предупреди проф. Тодор Кантарджиев от Центъра по заразни и паразитни болести пред Нова тв тази сутрин.Ако на човек само му тече носът и няма температура - това обикновено не е грип, а сезонна вирусна инфекция. Само суха кашлица без температура и болки по мускулите говори за същото - не е грип. При пушачите - ако кашляте, бършете носа, но ви се пуши - пипнали сте вирус, но не грипен, обясни професорът.Проф. Кантарджиев напомни, че грипът води до две групи усложнения. Едните са много редки, но и много тежки за здравето. Пример за такива беше случаят от миналата седмица, при който тригодишно дете почина в София след усложнения на грип.Ако има дихателна недостатъчност - възрастните чувстват, че се задушават, а децата и бебетата правят често дихателни движения, веднага потърсете болница - не джипито, а болница, посъветва лекарят. Това рядко състояние трябва да се лекува в болница и то - с командно дишане. Това е животоспасяващо, обясни той.Подобно състояние се развива много бързо, за часове. Случаите са един на 1000-1500. А на 10 хил. един може да е със засягане на централната нервна система. \"Едно от най-тежките енцефалитни възпаления на мозъка е грипното\", допълни професорът.Ако болният търси адекватна медицинска помощ в началото - първите 4-5 часа, когато състоянието се влошава и се получава видима дихателна недостатъчност, през първите 36 часа е възможно да се лекува с лекарства срещу самия грип, каза Кантарджиев.Тежки усложнения са и батериалните пневмонии, при които трябва да се потърси специалист.Грипът е тежко заболяване и няколко десетки хиляди души губят живота си всяка година, предупреди професорът.Той очаква пикът му да е в края на януари - началото на февруари.При повече от 250-300 болни на 10 хил. души население специалистът съветва да се ограничи посещението на училища и детски градини. \"Примерно събота, неделя, понеделник и вторник - така ще има по-малко заболявания.\"", "date": "2018.01.02", "title": "Болят ви мускулите, дразни ви светлината, пушач сте, а не ви се пуши? Болни сте от тазгодишния грип"}
{"url": "https://offnews.bg/politika/siderov-ne-sme-vav-vlastta-zaradi-plazhove-i-liftove-672175.html", "text": "Не сме влезли във властта, да се занимаваме с плажове и лифтове. Не знам защо цялата държава се занимава с някакъв лифт. Вероятно става дума за пари. Това каза лидерът на „Атака” Волен Сидеров по повод решението на правителството да разреши строежа на нов лифт в Банско. Ние не се съгласихме да участваме в тази коалиция заради лифтове, плажове или пързалки, а заради нещо по-сериозно и съществено – да вдигаме доходите на хората, да се борим с престъпността”, допълни Сидеров.По повод напрежението между вицепремиера Валери Симеонов и премиера Бойко Борисов, което бе именно по повод втория лифт на Банско, той заяви: \"Ако обичат, да се разберат като възрастни мъже - те са на един етаж, през 50 метра са им вратите.\"Сидеров обяви, че „КЕВР е една вредна комисия, където може би трябва да се започне разговор за корупция. Начело на нея стои един отявлен костовист, който трябва незабавно да си подаде оставката”, каза Сидеров.По думите му комисията трябва да бъде овладяна, защото тя се избира от парламента, но не се отчита пред него.„Няма да се примиря с това да се вдига цената на водата, тока и парното, след което хората да сочат с пръст нас и да казват „вижте какво направихте”, допълни още лидерът на „Атака”.Той допълни, че през новата година ще напомня на своите коалиционни партньори, че те са във властта, за да „правят живота на българите по-добър”. „В България няма само 6 млн. скиори”, коментира още Сидеров.По повод коментарите в западни медии, че България поема председателството на Европейския съвет в „облак от корупция”, Сидеров заяви, че в повечето европейски държави има много по-сериозна корупция и „те си го знаят”.Това е начин да се цапа имиджът на България. Ако обичат, да си гледат тяхната корупция, каза още Сидеров.", "date": "2018.01.02", "title": "Сидеров: Не сме във властта заради плажове и лифтове"}
{"url": "https://offnews.bg/ikonomika/2017-e-bila-godinata-s-naj-malko-samoletni-katastrofi-672172.html", "text": "2017 е била годината с най-малко авиокатастрофи в историята, показва проучване, цитирано от Би Би Си.За последните 12 месеца никъде по света не е регистрирана катастрофа с пътнически самолет, макар че броят на изпълнените полети е бил рекордно висок.Специалистите от холандската консултантска компания To70 предупреждават, че въпреки предприеманите мерки за сигурността на въздушния транспорт, липсата на големи инциденти е и въпрос на добро стечение на обстоятелствата и авиацията все още носи риск.Последният голям инцидент с граждански полет е бил през ноември 2016 г. в Колумбия, а година по-рано над 100 души загинаха в авиокатастрофа над Египет. Статистически, това прави един смъртоносен полет на 7 360 000.От 1997 г. броят на загиналите в авиоинциденти намалява.Президентът на Авиационната мрежа за сигурност (ASN) насочва вниманието към опасенията, че внасянето на литиево-йонни батерии на борда може да причини пожар. Други актуални предизвикателства пред сигурността на полетите са пасажерите с \"психически проблеми и умора\", посочва той.", "date": "2018.01.02", "title": "2017 е била годината с най-малко самолетни катастрофи"}
{"url": "https://offnews.bg/obshtestvo/roditeli-izlizat-na-protest-sreshtu-nereglamentirania-priem-v-detskite-672205.html", "text": "Родители на деца от градината в Горна баня в София излизат на протест пред сградата на Столична община. Поводът е .Протестът ще се проведе на 3 януари от 8.00 часа.Исканията са за възстановяване на Иванова като директор на детската градина, проверка от прокуратурата за оказван натиск от администрацията на общината върху директорите на детски градини в София за приемане на деца, които са извън системата за класиране в детските градини и честна система за приемане на деца в детските градини, като с приоритет да бъдат децата от съответния квартал.В писмото се посочва, че през последните месеци добрият климат в Детска градина 164 е силно нарушен. Според родителите заместничката на Иванова Петя Георгиева заявявала няколко пъти, че тя ще бъде следващият директор на градината. Самата тя имала неприемливо поведение към децата, като ги заплашвала:", "date": "2018.01.02", "title": "Родители излизат на протест срещу нерегламентирания прием в детските градини"}
{"url": "https://offnews.bg/politika/kurumbashev-fokusat-na-vnimanie-se-izmestva-kam-koruptciata-v-balgari-672174.html", "text": "За корупцията в България вчера имаше материали в „Журнал дю диманж”, „Ди Цайт” и „Гардиън” и това не е организирана атака от западни медии към България. Фокусът на внимание се измества към корупцията в България, защото е европредседател. Това каза евродепутатът от БСП/ПЕС Петър Курумбашев пред бТВ. Той добави, че това усещане, което винаги е имало за нашата държава, като една от най-бедните и най-корумпираните, сега попада под по-голямо европейско внимание. Курумбашев заяви, че трябва да сме внимателни в превъзбудата, която цари, че като председателстващи на ЕС, изведнъж ще определим неговите приоритети.„Хубаво е да използваме насоченото внимание към България, за да поставим някои наши проблеми, като влизането в Шенген или еврозоната”, каза още той. Евродепутатът добави, че не трябва да очакваме чудеса или да се изживяваме като изключителни ръководители на ЕС. „Очевидно е, че приоритетите отново ще се определят от големите държави- членки. Ние не можем да приемем някоя държава от Западните Балкани без съгласието на другите държави. Реалностите са такива, но има много важни законодателни пакети: като енергийния пакет, затова мандатът е важен”, категоричен бе той.„Бойко Борисов се чувства много по-уверен след подкрепата, която получи от Ахмед Доган и след изявлението, че всичко е стабилно”, обясни още Петър Курумбашев. Той бе категоричен, че вот на недоверие ще има, защото БСП има 80 гласа, а по конституция са нужни 48. „Крайно време е ДПС да се определят, тъй като по много теми може да гласуваш както искаш, но има две гласувания, които са определящи дали си с управляващите или си опозиция - това са бюджетът на държавата и вотовете на недоверие. По време на такива гласувания трябва ясно да се заявиш”, каза той.Евродепутатът коментира, че се оказва, че БСП е единствената ясна парламентарна опозиция в България.", "date": "2018.01.02", "title": "Курумбашев: Фокусът на внимание се измества към корупцията в България"}
{"url": "https://offnews.bg/politika/v-parvia-raboten-den-radev-nalozhi-veto-na-antikoruptcionnia-zakon-672177.html", "text": "Очаквано, в първия работен ден за годината президентът Румен Радев наложи вето на антикорупционния закон, съобщи пресслужбата на държавния глава.Радев връща за ново обсъждане в Народното събрание Закона за противодействие на корупцията и за отнемане на незаконно придобитото имущество, като го оспорва по принцип и в неговата цялост.Според държавния глава противодействието на корупцията не може да се ограничи само до мерките, предвидени в приетия закон. В мотивите за връщане се посочва \"същественото несъответствие на закона с поставената в него цел – ефективно противодействие на корупцията, както и отклонения от основни начала на Конституцията и международни договори, по които Република България е страна\".Президентът се аргументира, че според приетия закон „противодействието на корупцията е сведено само до мерките, посочени в този закон и осъществявани единствено от Комисията за противодействие на корупцията и за отнемане на незаконно придобитото имущество (Комисията).“ Така извън обхвата на закона остават редица структури, като например: инспекторатите по Закона за администрацията, Инспекторатът към Висшия съдебен съвет, Агенцията по обществени поръчки, Агенцията за държавна финансова инспекция.Той изразява скептичната си нагласа относно това, че новият обединен Антикорупционен орган (комисия) ще има и функции да отнема незаконно придобито имущество. Според него установяването на конфликт на интереси и гражданската конфискация са твърде разнородни по характер функции. „... механичното обединяване на разнородни по своя характер материи, освен че е правно неиздържано и необосновано, може да доведе до неефективност в борбата с корупцията“, предупреждава той.Радев изразява и съмнения, че с разписаните в закона процедури не се дават достатъчно гаранции за компетентен избор на заместник-председатели и членове на комисията и назначенията биха били главно политически вместо на база професионални качества. Според него е озадачаващо, че не се изисквала и проверка за почтеност, а тя имала само декларативен характер.\"Считам за неподходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство\", посочва президентът.Той критикува и решението да се изключват от обжалване някои от решенията на Комисията - тези, с които Комисията отказва да образува производство за отнемане на незаконно придобито имущество.Той повдига и въпроса за евентуалните обжалвания на засегнати лица пред Европейския съд по правата на човека. „Не може нарушенията, извършени при упражняване правомощията на органите по ЗПКОНПИ, да бъдат заплащани от българските данъкоплатци, а не от виновните длъжностни лица“, категоричен е Радев.Президентът критикува и изключването на гражданите от работата на новия орган. В закона не се предвижда той да работи по граждански сигнали.Друг смущаващ момент според него е, че СРС ще могат да се ползват и без да е налице тежко престъпление, което от своя страна нарушава сериозно неприкосновеността на личния живот.", "date": "2018.01.02", "title": "В първия работен ден Радев наложи вето на антикорупционния закон"}
{"url": "https://offnews.bg/sviat/desert-kojto-ubiva-orizov-sladkish-zadushi-dvama-iapontci-niakolko-672176.html", "text": "Двама души починаха в Япония, а няколко са в критично състояние, след като се задушили с традиционен оризов десерт - част от традиционното новогодишно меню, пише Би Би Си.Малките сладки може би изглеждат безобидни, но всяка година трудната за ядене храна отнема по няколко живота и принуждава властите да отправят предупреждения към хората.Какво е мочи?Мочи е японски десерт от оризово тесто с различни плънкa. Обикновено в Япония сладките топчици се правят на специална церемония \"мочитцуки\". Първо оризът се задушава на пара, след което се размачква до получаването на лепкава маса. След оформянето на сладките, те се пекат или варят.Консумира се целогодишно, но е традиционен десерт за Нова година.Как мочи убива?Десертът е труден за дъвчене и лепкав. В същото време топчетата са много по-големи например от таблетка и трябва старателно да се сдъвчат, преди да се глътнат. Но ако някой не ги сдъвче добре - например деца или по-възрастни хора - ще открие колко е трудно да се яде мочи.Ако не се сдъвчат, а просто се погълнат, лепкавите мочи се залепят за гърлото, а това може да доведе до задушаване.Според японска медия, цитирана от Би Би Си, 90% от тези, които търсят помощта на болниците заради новогодишните мочи са хора над 65-годишна възраст.Как е безопасно да се ядат?Дъвчете, дъвчете и пак дъвчете. Ако не е възможно, просто нарежете оризовия сладкиш на по-малки парчета.Всяка година властите отправят предупреждение към хората, особено към много младите и по-възрастните, да консумират мочи, след като първо са го нарязали на по-малки хапки. Но въпреки предупреждението всяка година има смъртни случаи, свързани с ястието.В новогодишната нощ на 2014 и 2015 година например броят на жертвите достигна 9 души. През 2016 г. беше една, а през 2017-а - две.Всяка година все повече и повече хора постъпват в критично състояние в болниците в страната заради сладкия оризов десерт.", "date": "2018.01.02", "title": "Десерт, който убива: оризов сладкиш задуши двама японци, няколко души са в критично състояние"}
{"url": "https://offnews.bg/112/otkriha-telata-na-petima-dushi-sred-koito-i-dete-v-kashta-v-novi-isk-672203.html", "text": "Телата на петима души са открити в къща в Нови Искър. Телата са на две жени, двама мъже и едно дете.Сред загиналите е дете на 12 години. По непотвърдена информация става въпрос за семейство - двама възрастни мъж и жена, на възраст около 60-те години и по-млада двойка.По информация на bTV две от телата са намерени на горния етаж, три - на долния.Къщата, в която петимата се събрали за новогодишните празници, била купена от тях наскоро.По първоначална информация телата са намерени от близък на убитите. Мъжът опитвал да се свърже по телефона с тях, но не успявал. За това той отишъл на място, за да провери какво става. Той се обадил и на полицията. Полицейският патрул е открил телата. По тях има открити следи от насилие. В момента се извършва оглед на местопрестълението.По-късно от МВР потвърдиха информацията. В съобщението се казва, че сигналът е получен днес следобед от роднина на една от жертвите.Мъж съобщил, че не може да се свърже по телефона със свой близък, с когото обичайно поддържал редовен контакт.Според МВР причините за смъртта на петимата тепърва ще се установяват.Очаквайте подробности!", "date": "2018.01.02", "title": "Откриха телата на петима души, сред които и дете, в къща в Нови Искър"}
{"url": "https://offnews.bg/ikonomika/opashka-na-zhaltite-paveta-za-novata-moneta-na-bnb-672186.html", "text": "Опашка от стотина души се изви пред Българската народна банка тази сутрин заради пуснатата в продажба от днес сребърна от 10 лева за българското европредседателство.Интересът към монетата се оказа голям, а според някои нейната продажна стойност вече е по-висока от обявената от централната банка закупна цена от 66 лева. Монетата е изсечена в лимитирана серия от 3000 броя. Тя се продава на касите на БНБ и \"Дружество за касови услуги\" в София, Бургас, Варна, Плевен и Пловдив. Банката отвори касите си в 8:30 часа. Някои от чакащите са се подредили на опашка още в 5 часа.БНБ пуска днес в обращение и разменна монета с номинална стойност 2 лв. на същата тема.1000 монети по 10 лева и 50 000 монети по 2 лева ще бъдат включени в пакетите с протоколни подаръци за делегатите, подготвени от Министерството за Българското председателство.", "date": "2018.01.02", "title": "Опашка на жълтите павета за новата монета на БНБ"}
{"url": "https://offnews.bg/112/kupondzhia-skasal-pagon-na-politcaj-na-nova-godina-672183.html", "text": "Купонджия завършил новогодишната нощ с акт за хулиганство, след като скъсал пагон на полицай.Инцидентът е станал в първите часове на новата година в Пазарджик след сигнал за скандал в дискотека. На място отишли два полицейски екипа. Когато поискали документ за самоличност на един от празнуващите, 51-годишен мъж, той демонстративно отказал и започнал да се държи агресивно. Наложило се да го отведат в полицейското управление, където продължил в същия дух и дори направил опит за саморазправа, като нападнал един полицай и скъсал пагона му.Срещу мъжа е образувано полицейско производство за хулиганство.", "date": "2018.01.02", "title": "Купонджия скъсал пагон на полицай на Нова година"}
{"url": "https://offnews.bg/politika/ninova-s-vetoto-si-prezidentat-dava-zlaten-shans-da-naddelee-zdraviat-672187.html", "text": "Изпратихме 2017 г. под знака на тежките оценки, дадени на България от авторитетни европейски издания. Това написа във Фейсбук лидерът на БСП Корнелия Нинова. По думите й британският вестник\"Гардиън\" и немският \"Ди цайт\" ни определят като най-корумпираната страна в Европейския съюз, която застава начело на председателството. Тя подчерта, че сме започнали 2018 г. с негативния анализ на френския \"Журнал дю Диманш\", който пише: “Корупцията в България е ендемична. Корупцията е навсякъде\". „Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС - Германия, Франция, Великобритания. Защо мълчите, г-н Борисов. Вие имате огромно влияние в европейските столици. Отговорете на тези обвинения към страната ни. Сигурно няма да го направите и причината е описана в \"Ди Цайт\": \"корумпирани, но послушни\", пише председателят на левицата. Според нея това струва 10 млрд. лева годишно, които се крадат от българската икономика, българските семейства и домакинства.По думите й корупцията е в основата на крещящата бедност и несправедливост. Нинова обяснява, че по-важно дори от външните мнения е това на българския народ, който поставя корупцията на челно място в класациите на най-тежките проблеми за живота му.„Вместо правителството на Борисов да прогледне реално за този проблем, имитира действия“, коментира тя. По думите й приетият по Коледа антикорупционен закон е определен от авторитетно френско издание така: \"направо може да ви разсмее.\" Лидерът на БСП пише още, че за европейската общественост корупцията в България все още стряска Брюксел и класира България сред трите най-корумпирани страни в Европа.„Така започва българското председателство, за съжаление. Но още не е късно да се вземат мерки.Президентът Радев дава златен шанс на правителството и мнозинството в НС с ветото върху антикорупционния закон. Здравият разум и истинското желание за борба с корупцията да надделее“, заявява Нинова. Според нея подкрепата за ветото би било само една стъпка в правилната посока, а втората би била да се чуят аргументите на БСП при вота на недоверие за корупцията на правителството на Борисов.„Не се ли справим с корупцията, не можем да решим нито един от другите проблеми - бедност, здравеопазване, образование, демография. Или всички осъзнаваме това и променяме нещата, или правителството на Борисов ще ни тегли все по-надолу“, заключва Корнелия Нинова. ", "date": "2018.01.02", "title": "Нинова: С ветото си президентът дава златен шанс да надделее здравият разум"}
{"url": "https://offnews.bg/zvezdi/rijz-uidarspuun-dzhenifar-anistan-i-meril-strijp-zapochvat-borba-sas-672184.html", "text": "Група от повече от 1000 жени от шоубизнесз създадоха цялостен план за борба със сексуалния тормоз в различните сфери, съобщи CNN.Фондацията се казва Time's Up (Времето изтече) и официално бе представена в понеделник в „Ню Йорк Таймс“ след лавинообразния скандал, започнал с обвинения през октомври срещу бившия вече филмов магнат .Режисьорът Ава Ду Вернай, продуцентът Катлийн Кенеди и десетки актриси и актьори, сред които Америка Ферера, Ема Стоун и Констанс Ву, представиха мисията на Time's Up в отворено писмо.В него пише, че актрисите са решили да търсят начин да се борят с тормоза във всички сфери, след като получили писмо в подкрепа на дейността си дори от Alianza Nacional de Campesinas (Национален съюз на земеделските производители) през ноември.В това писмо алиансът признава за случаите на сексуален тормоз и пише: „За съжаление, не сме изненадани, защото това е реалност, която познаваме прекалено добре“.„Безброй жени, работещи в земеделския сектор в страната ни, страдат мълчаливо поради широко разпространения сексуален тормоз и насилие, с които се сблъскват на работа“, споделят те.„Time's Up“ вече е събрала фонд от 13 милиона долара, за да субсидира правната подкрепа на „жени и мъже, които са преживели сексуален тормоз, насилие или злоупотреба на работното място“, обяви уебстраницата на GoFundMe.Сред основните донори на фонда са Рийз Уидърспуун, Шонда Римс, Опра Уинфри, Дженифър Анистън, Мерил Стрийп, Стивън Спилбърг и Кейт Капшоу.Холивудските агенции ICM Partners, William Morris Endeavour, United Talent Agency и Creative Artists Agency са дарили повече от 1 милион долара.„Time's Up“ насърчи всички актриси да носят черни рокли на наградите „Златен глобус“ в неделя, за да демонстрират половото и расовото неравенство и да повишат осведомеността за инициативата на фондацията.", "date": "2018.01.02", "title": "Рийз Уидърспуун, Дженифър Анистън и Мерил Стрийп започват борба със сексуалния тормоз"}
{"url": "https://offnews.bg/razsledvane/bezplatno-sanirane-ia-pak-672149.html", "text": "Благоевград е първенец по санирани блокове по Националната програма за енергийна ефективност, която се реализира с пари от държавния бюджет. Някои сгради обаче са санирани на двойно по-високи цени от други. Оплакванията за ниско качество са налице, а фирмите изпълнители се оказват обвързани с представители на местната власт. Така хората видяха нагледен пример как „безплатните“ неща винаги излизат поне двойно по-скъпи.Може ли един квадратен метър грубо строителство да струва малко над сто лева (по данни от строители), а един квадратен метър саниране да е поне два пъти по-скъпо? В България може. По-високите цени са реално платени по Националната програма за енергийна ефективност, популярна сред българите като „безплатното саниране“. Програмата е гордост за управляващите, но и любима тема за критика от опозицията. Първите казват, че така помагат на хората да живеят в обновени апартаменти и да плащат по-ниски сметки за ток. Вторите обаче питат на каква цена става това и дали не се харчи много повече от необходимото, а от това да се облагодетелстват верига от изпълнители, близки до общините, и така да се финансират предизборни кампании.Публикувани данни на сайта на Министерството на регионалното развитие и благоустройството (МРРБ) показват, че в началото на програмата през 2015 г. държавата е плащала почти по 300 лева на квадрат, а годи- на по-късно цените падат наполовина. Какво се е случило за тази една година? Дали цените на материалите и труда са поевтинели също наполовина? Едва ли това е верният отговор.НИЩО НЕ ЗАПОЧВА ОТ ДНЕСБългарското правителство има два предишни опита за масово саниране на жилищни сгради. През 2007 г. започва проектът „Демонстрационно обновяване на многофамилни жилищни сгради“ на Програмата за развитие на ООН (ПРООН) с финансиране от 50 млн. долара. През 2011 г. идва ред на проекта „Енергийно обновяване на българските домове“ на Европейския съюз на стойност от 50 млн. евро.По първия проект са санирани 49 сгради (с общо 1093 жилища), по втория – само 2 блока. Държавата първоначално поемаше 50% от необходимата сума, а по-късно – 75%. Останалите 25% се заплащаха от собствениците. В момента всичко е „безплатно“ – т.е. собствениците не плащат и стотинка, а всичко се поема от държавата.Има още една разлика между преди и сега – сметки- те. По европейската програма разходите за саниране на един блок с 18 апартамента в София са 151 000 лв. Така средната цена за жилище от 85 кв. м е 8388 лв., от които собствениците са платили своите 25% – т.е. по 2200 лв. Така обаче е било преди. Идва време за новата програма, а с нея идват и новите цени.СЛУЧАЯТ „БЛАГОЕВГРАД“Градът често е споменаван като първенец в санирането. Представители на властта често пристигат в града, проверяват строителните дейности, режат ленти на завършени обекти. В Благоевград обаче има договори за саниране, чиито цени се различават драстично една от друга – т.е. за една и съща еднотипна работа се плаща различно. Средната цена за саниране на кв. м в Благоевград е 203 лева., което е двойно повече от обновяването по европейската програма „Регионално развитие“ 2007–2013 г. Данните на МРРБ показват още, че най-високата сред- на цена за саниране е във Велинград – 288 лв./кв. м, а най-ниската – в Кюстендил, 116 лв./кв. м.Консултирахме се със строителен предприемач, който извършва такава дейност в България и в чужбина, и според него реалната цена е около 110 лв., заедно с включена печалба за изпълнителя. Попитахме и бившия зам.-кмет на Благоевград инж. Янко Янков – откъде идва тази огромна разлика в цените? Разликата идва от променящите се в движение правила на самата програма, обясни той.Направена била промяна заради факта, че не всяка сграда има нужда от конструктивна интервенция, обясни още Янков. Но и преди, и сега Програмата изисква обследване, което да установи нуждата или липсата от конструктивна интервенция, за да бъде обективно опре- делена цената.Тези обяснения обаче не дават отговор на друг въпрос – защо има огромна разлика и в цените за саниране на няколко идентични блока, извършени приблизително по едно и също време.ЧЕТИРИ „СЛУЧАЙНИ“ БЛОКАПолучихме информация по Закона за достъп до обществена информация (ЗДОИ) – техническите паспорти и доклади от обследването на 4 сгради с идентична етажност и РЗП (разгърната застроена площ). Документите показват, че 14-етажен блок на ул. „Цар Иван Шишман“ №16 в Благоевград, с РЗП от 4525.43 кв. м., е саниран срещу 1 256 911.64 лв. с ДДС. Простата сметка показва цена от 277.74 лева за квадратен метър.15-етажният блок № 15 в квартал „Запад“, с РЗП 5423.30 кв. м, е саниран за 776 496.35 лв. с ДДС. И височината, и площта на този блок са почти същите като на първия. Но тук средната цена за саниране на квардат излиза 134.73 лева. Това е точно два пъти по-евтино. С какво ли блокът на „Цар Иван Шишман“ е по-специален от този в квартал „Запад“?Нека продължим с трети блок – той също е на 15 ета- жа, намира се на ул. „Братя Иванови“, с РЗП 5527 кв. м Неговото саниране е струвало 618 524.20 лв. с ДДС. – т.е. по 111.90 лв. за кв. м Четвърти блок – отново на 14 етажа, отново с близка РЗП от – 5891.13 кв.м, намира се на ул. „Марица“ №2. Всички параметри са като извадени под индиго, но ценитие са твърде различни. Последният блок е саниран за 1 309 78.53 лв. с ДДС, или за 222.33 лв. на кв. м.И тук възниква въпросът – на какво се дължи тази разлика? Защо са допускани разминавания? Програма- та за саниране създаде напълно законна възможност за прахосване на пари на данъкоплатците и даде власт на общините да контролират процеса – т.е. да избират фирмите и да надзирават работата им. Това поражда съмненията за съществуване на корупционни схеми за отклоняване на част от парите.Към октомври 2017 г. общо 782 многофамилни жилищни сгради в цялата страна са вече изцяло реновирани и въведени в експлоатация по Националната програма за енергийна ефективност, показва справка от сайта на МРРБ. В процес на изпълнение са строително-монтажни работи по още 612 сгради. Предстои да бъдат реализирани мерки за подобряване на енергийната ефективност по още 628. Одобрени за реновиране и с вече сключени договори за целево финансиране са общо 2022 много- фамилни жилищни сгради с договори на обща стойност 1 854 861 926 лв. с ДДС. Финансов ресурс в такъв обем превръща санирането в най-големия проект на държава- та и затова отчетността и прозрачността за изразходването му е толкова важен въпрос.СТАНА МНОГО ВИДНОВ началото на Програмата тези силно завишени цени правят впечатление. Тогава все още няма фиксирани максимални цени. След множество коментари и публикации по темата МРРБ определя референтни стойности, които след това два пъти променя. Първата корекция идва, след като се установява, че цените са далеч над тези на свободния пазар. Следва и второ занижаване на максималните стойности.През октомври 2015 г. цената е фиксирана на 348.60 лв. на кв. м. Още тогава разликата е драстична – в същото време по европейската програма „Енергийно обновяване на българските домове“ се санират блокове на цена от 114.16 лв. на кв. м.През април 2017 година зам.-министърът на регионалното развитие в служебното правителство Виолета Комитова съобщи, че с предвидените по програмата 2 милиарда лева са можели да бъдат санирани 4 хиляди сгради – два пъти повече от санираните 2 хиляди. До- пуснато е наддоговаряне на проекти извън одобрения от правителството ресурс с цели 200 милиона. Програмата е временно спряна от МРРБ, но после на помощ идват… данъкоплатците. Министерският съвет отпуска още 1 милиард.Тогава Комитова изчисли, че срещу тези 2 млрд. лв. всеки един от собствениците на апартамент в предвидените за саниране 2022 сгради, получава от държавата „подарък“ в размер на 17 500 лв. Разхищението е огромно – на свободния пазар всеки собственик може да договори фирма, която да санира апартамента му за около 5-6 хиляди лева. Така „безплатното“ саниране излиза доста солено на българския данъкоплатец – той го плаща почти тройно.А КАЧЕСТВОТО?Понякога е разумно да се плаща повече от средната цена, ако получаваш много по-качествена услуга, която би се „изплатила“ в бъдещето. Дали случаят със скъпото саниране е такъв обаче? В Благоевград вече има десет- ки оплаквания от качеството на работа на фирмите изпълнители. Само два месеца след санирането бл. 53 в квартал „Запад“ протича. Покривът е издържал в про- дължение на 40 години преди санирането, но малко след това започва да пропуска вода. Така след „безплатния“ ремонт от държавата идва ред на нов ремонт, за кой- то вече собствениците ще събират пари. В най-ниските части на фасадата се забелязват огромни отвори, които при дъжд се пълнят, а оттам водата прониква в сграда- та. Обяснението на фирмата изпълнител е, че те нямат вина, защото липсват тротоарни плочки и те няма как да оформят фасадата. Докато отговорността се прехвърля, времето се разваля и водата е все по-чест неканен гост в домовете на „ощастливените“ данъкоплатци с „безплатно“ саниране. Новини за протекли санирани блокове идват още от Бургас, Стара Загора, Русе, Враца, Хасково, Мездра, Димитровград и София.В един момент на ул. „Цар Иван Шишман“ се случва инцидент – скелето на най-скъпо санирания блок в Благоевград пада. Вероятно недостижимата за другите цена от 277.74 лева за квадратен метър не е достатъчна за осигуряване на здраво скеле. По чудо няма пострадали. 33-годишен работник обаче няма този късмет и пада от скелето на петия етаж на блок 30 в квартал „Запад“, докато поставя изолация за саниране. Разследването за смъртта му продължава.След пожара на жилищна сграда в Лондон, при който загинаха най-малко 80 души, темата за качеството на използваните материали в санирането става актуална и в България. Оказва се, че никой не е включил в изискванията на Програмата да се използват негорими материали, което е задължителен елемент от сигурността на високите сгради. Започва обсъждане на промени и евентуална забрана за използването на стиропор при сгради над 28 метра. Докато това стане обаче, стиропорът остава основният използван материал – защото е най-евтин.„Безплатното“ саниране започва да изглежда още по-нелицеприятно – скъпо и некачествено. Следващите редове обаче обясняват защо държавните и общински чиновници не се притесняват от тези факти – нещо друго е било по-важно за тях.ВАЖНОТО Е ФИРМИТЕ ДА СА „НАШИ“Компромисите с качеството и огромните разлики в цените се обясняват много по-лесно, когато видим кой изпълнява обществените поръчки. На сайта на община Благоевград са публикувани договорите и там присъстват лица, свързани с общинската управа. Над 80% от договорите за обследване на сградите, са извършени от „Екоконсулт“ ДЗЗД с управител Янко Димитров Янков. На пръв поглед нищо странно, но човек със същото име се оказва заместник-кмет по строителството на общи- на Благоевград. Към момента на обследването той все още не е заемал длъжността, но е факт, че има успешна дейност с общината, преди да стане неин служител на 23 ноември 2015 г. Но това не е всичко – по-късно друга свързана с него фирма започва да изпълнява строител- но-монтажните работи и инженеринга по Програмата за енергийна ефективност.Търговският регистър свързва с Янков още няколко фирми – „Строителство и саниране-инженеринг-консулт“ ЕООД, „Стройинвест консулт София“ ЕООД, „Стройинвест консулт 2013“ ЕООД, „АС инженеринг“ ЕООД и „Хидрокомерс България“ ЕООД, от които той вече е прехвърлил дяловете си. Проверка в списъка на изпълни- телите на санирането показва, че една от тези фирми работи по няколко договора с община Благоевград, дори и след като Янков вече е встъпил в длъжност – това е „Строителство и саниране-инженеринг-консулт“, която зам.-кметът е напуснал през 2012 г.Янков може да е напуснал фирмата, но тя остава близка до него. Собственичка е 25-годишната Елизабет Урукова, дъщеря на Цветанка Господинова, с която зам.-кметът Янков живее на семейни начала. На 16 август 2016 г. Янко Янков участва в заседание на Комисия за провеждане на открита процедура по Закона за обществените поръчки и определя за изпълнител на една от обособените позиции… същата фирма. „Строителство и саниране-инженеринг-консулт“ ЕООД сключва с общината договор на 21 ноември 2016 г. на стойност 817 233.65 лв. с ДДС. Тази фирма е първенец по саниране в града с 3 блока.Дружеството „Строителство и саниране-инженеринг-консулт“ ЕООД е получило от договори по Програмата за саниране общо 6.3 млн. лв. за 7 блока в цялата страна – три от тях са в Благоевград. В съдружие фирмата печели една от най-скъпите поръчки за саниране на сграда във Велинград за над 2.2 млн. лв. А фирмата съдружник е „Топ хаус“ – собственост на съпруга и брата на бившата депутатка от ДПС и бивш зам.-министър на екологията Фатме Илияз.Малко след публикуването на първите данни за връзки на Янков с фирми изпълнители той подава оставка от зам.кметския пост в Благоевград.ДА СИ КУПИМ МНОЗИНСТВОПоръчките по Програмата се оказват особено „полезни“ и за осигуряване на мнозинства в Общинския съвет на Благоевград. Например „Хидроенерджи-БГ“ ООД с управител Милен Динков сключва договор на стойност 2 363 858.54 лв. с ДДС. Милен е брат на Рашко Динков, кой- то е общински съветник. Това обаче не е единственото „съвпадение“. „Динатстрой“ ООД на общинските съветници Димитър Урдев и Васил Миладинов също участва в Програмата и сключва договор за 1 812 558.33 с ДДС. Тук интересното е, че „Динатстрой“ дава с 400 хиляди лева по-висока цена от конкурента си, но печели заради предложената по-дълга гаранция.Но и тези връзки не са последните. Венци Тодоров, който е брат на общинския съветник Андон Тодоров, е управител на „БГ еврострой АВМ“ ЕООД, която е санирала два блока в квартал „Струмско“ срещу 840 278,12 лв. с ДДС. А пък всички споменати, случайно или не, гласуват редовно в полза на предложенията на общинската администрация, която ги храни – буквално.Така изглежда картината в „столицата на санирането“ Благоевград – най-много обновени блокове по Програмата, сериозни разминавания в цените, оплаквания от лошо качество и много силна връзка между фирми из- пълнители и местната власт. За едни остават печалбите, а за данъкоплатците остава урокът, че „безплатните“ неща обикновено им излизат поне два пъти по-скъпи.ИЗТОЧНИЦИ:Министерство на регионалното развитие и благоустройствотоОбщина БлагоевградБ. ред. - ", "date": "2018.01.02", "title": "Безплатно саниране. Я пак?!"}
{"url": "https://offnews.bg/tenis/mari-se-otkaza-ot-turnira-v-brizbejn-i-otvori-vratata-za-nova-titla-na-672181.html", "text": "Бившият номер 1 в световния тенис и №2 в схемата на турнира в Бризбейн се оттегли от надпреварата и така увеличи сериозно шансовете на Григор Димитров да повтори миналогодишния си успех и отново да спечели титлата в австралийския град.Шотландецът беше втори в основната схема на турнира, след Григор, който бе поставен под №1 след отказа от участие на настоящия номер 1 в света - Рафаел Надал. При пристигането си в Австралия Мъри каза, че вече се чувства в отлична форма след контузията в бедрото, която го извади от тениса на четвъртфинала на \"Уимбълдън\" през 2017-а. В неделя той увери, че е уверен, че ще участва в Бризбейн, но във вторник 30-годишният шотландец публикува съобщение, в което известява оттеглянето си от турнира. Той не казва дали ще бъде в състояние да играе на първия турнир от Големия шлем за годината - Откритото първенство на Австралия.Много съм разочарован да се оттегля от Brisbane International, добавя той и се извинява на организаторите, че толкова късно съобщава решението си, и на зрителите, които са се надявали да го видят на корта.Направих всичко, което лекарите препоръчаха и работих изключително здраво, за да се опитам да се върна на корта - пише Мъри. Но докато тренирах с някои топ играчи тук, в Бризбейн, за съжаление установих, че все още не съм на нивото, на което бих искал. Очевидно един от вариантите е да продължа рехабилитацията и да отделя повече време за възстановяването на бедрото си. Операцията също е възможност, но шансовете за успешен резултат не са толкова високи, колкото бих искал и затова това е вторият вариант, който се надявам да избегна.Следващите няколко дни Мъри ще остане в Австралия, за да прецени дали състоянието на бедрото ще се влоши - това ще покаже дали може да остане или е принуден да отлети обратно у дома.", "date": "2018.01.02", "title": "Мъри се отказа от турнира в Бризбейн и отвори вратата за нова титла на Григор Димитров"}
{"url": "https://offnews.bg/112/silno-zemetresenie-v-gartcia-useteno-i-u-nas-672153.html", "text": "Силно земетресение бе регистрирано в Северна Гърция рано тази сутрин и бе усетено в Югозападна България и Македония.Магнитудът му е 5 според Европейския средиземноморски сеизмологичен център и 5.5 - според автоматичната система за регистриране на трусове на БАН.Епицентърът е на 10 км източно от Дойранското езеро, дълбочината също е 10 км.Станало е в 5:24 ч. местно време и са последвали още 10-ина вторични труса.У нас най-силно е усетено в Петрич (в 6:24 ч. българско време), който е на 50-ина километра от епицентъра. Няма данни за разрушения, нито за пострадали хора.", "date": "2018.01.02", "title": "Силно земетресение в Гърция усетено и у нас"}
{"url": "https://offnews.bg/obshtestvo/do-12-gradusa-dnes-15-nad-nulata-idnia-ponedelnik-672151.html", "text": "Днес облачността ще е променлива, а на места от запад на изток ще превали слаб дъжд. Валежи се очакват в София, Пловдив, Благоевград, Сандански и Монтана. Ще се появи слаб до умерен западен, в източните райони - южен вятър. Максималните температури ще са предимно между 7° и 12°, прогнозират метеоролозите от НИМХ-БАН.Над планините облачността ще е променлива, на места със слаби снеговалежи. Ще духа умерен до силен западен вятър и с него температурите ще се понижат. Максималната на височина 1200 метра ще е около 5°, на 2000 метра – около минус 1°.Над Чeрноморието облачността ще е променлива, но валежи са малко вероятни. Ще духа слаб до умерен юг-югозападен вятър. Ще се задържи топло с максимални температури между 10° и 13°. Вълнението на морето ще е 1-2 бала, преди обяд на север от Калиакра временно до 3 бала.Седмицата ще продължи положителни максимални температури - между 7 и 12 градуса от сряда до неделя. Валежи от дъжд и сняг се очакват в четвъртък.Новата седмица ще започне с топло за януари време и положителни температури. В понеделник, 8 януари, средната минимална ще е 5 градуса, а максималната - 15.Целият месец ще остане топъл за сезона, прогнозира Анастасия Кирилова от БАН пред Нова тв тази сутрин. През второто десетдневие има по-голяма вероятност за валежи и по-ниски температури, но от втората му половина отново ще започне затопляне. Повишена вероятност от превалявания има около средата на месеца. Третото десетдневие ще е сравнително топло - с температури между 0 и 6 градуса.", "date": "2018.01.02", "title": "До 12° градуса днес, 15 над нулата - идния понеделник"}
{"url": "https://offnews.bg/sviat/mladezhi-ritat-padnala-na-zemiata-politcajka-vav-frantcia-iadosani-672155.html", "text": "Младежи удряха и ритаха паднала на земята полицайка и шефа ѝ в югоизточно предградие на френската столица Париж, заснеха стореното и публикуваха видеото онлайн, предаде АФП. След нападението те преобръщат и скачат върху патрулния им автомобил.Двамата служители на реда са със сътресение на мозъка и други, по-леки наранявания. Състоянието им не е тежко.Причината за яростта им се оказа недопускането им до частно парти. Нападението е станало в новогодишната нощ в предградие на Париж. Около 300 души започнали да се бунтуват, след като не били допуснати на партито и организаторите му извикали полиция.По повод случилото се президентът Еманюел Макрон направи гневно обръщение, в което нарече нападението \"линч\" и се закани извършителите да бъдат заловени и наказани. Тази Нова година Франция отчете сериозен ръст на подпалените и разбитите автомобили в предградията. От 935 преди година броят им достигна 1 031 на 31 декември срещу 1 януари 2018, отчете вътрешното министерство на страната в понеделник.Това стана на фона на 140 000 служители по сигурността, които дежуряха по улиците на Франция в новогодишната нощ.OFFNews предупреждава, че кадрите съдържат насилие и са неподходящи за излъчване пред деца и младежи.", "date": "2018.01.02", "title": "Младежи ритат паднала на земята полицайка във Франция - ядосани, че не ги пуснали на парти"}
{"url": "https://offnews.bg/ikonomika/bnb-prodava-ot-dnes-srebarnata-moneta-za-balgarskoto-predsedatelstvo-672158.html", "text": "Българската народна банка пуска днес в обращение сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\".Тя ще се продава на касите на БНБ и \"Дружество за касови услуги\" в София, Бургас, Варна, Плевен, Пловдив за 66 лв.БНБ пуска днес в обращение и разменна монета с номинална стойност 2 лв. на същата тема.", "date": "2018.01.02", "title": "БНБ продава от днес сребърната монета за българското председателство"}
{"url": "https://offnews.bg/obshtestvo/danakat-za-kolata-s-5-otstapka-ot-dnes-do-30-april-672180.html", "text": "Данък автомобил се плаща от днес до 30 април с 5 на сто отстъпка, съобщи Столична община. Софиянци могат да плащат годишния си данък за моторни превозни средства в някой от 22-та районни отдели на Дирекция \"Общински приходи\". Всички каси на данъчните служби разполагат с ПОС терминали.Онлайн плащания на данък МПС през електронната страница на Столична община могат да се правят още от 1 януари.Задълженията могат да бъдат внесени и през банка или друга финансова институция.Срокът за ползване на 5% отстъпка от данъка е 30 април 2018 г. , ако собствениците на МПС платят дължимата сума наведнъж. Ако изберат плащане на вноски, сроковете са 30 юни за първа вноска и 31 октомври за втора вноска.Кампанията по плащане на местния данък недвижими имоти и такса смет ще започне в първите дни на февруари. ", "date": "2018.01.02", "title": "Данъкът за колата с 5% отстъпка от днес до 30 април"}
{"url": "https://offnews.bg/obshtestvo/chast-ot-tcentara-na-sofia-ostava-bez-voda-ot-9-30-do-17-ch-dnes-672150.html", "text": "Част от центъра на София ще остане без вода днес заради подмяна на сградно водопроводно отклонение на ул. \"Сан Сефано\".От 9:30 до 17 ч. няма да има вода по ул. „Сан Стефано“ от ул. „Шипка“ до ул. „Шейново“.Ако се наложи строително-ремонтните дейности да продължат над 12 часа, ще има водоноска на ул. „Сан Стефано“ №16.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, уверяват от \"Софийска вода\" и се извиняват за причинените временни неудобства.", "date": "2018.01.02", "title": "Част от центъра на София остава без вода от 9:30 до 17 ч днес"}
{"url": "https://offnews.bg/sviat/iuzhna-koreia-otklikna-na-kim-chen-un-s-predlozhenie-za-sreshta-na-9-i-672154.html", "text": "Южна Корея откликна с предложение за среща на високо ниво след открехнатата врата от севернокорейския лидер Ким Чен Ун, предаде АФП.В новогодишното си обръщение той заяви, че е завършил напълно ядрената си програма, която може да достигне континенталната територия на САЩ, но че е готов на диалог с Южна Корея. В знак на добросъседство севернокорейският лидер щял да изпрати отбор на предстоящите през февруари Зимни олимпийски игри в Пьончан.В отговор Южна Корея предложи разговорите с Пхенян да се състоят на 9 януари и двете страни да обсъдят възможното севернокорейско участие в Олимпийските игри.", "date": "2018.01.02", "title": "Южна Корея откликна на Ким Чен Ун с предложение за среща на 9 януари"}
{"url": "https://offnews.bg/sviat/oshte-9-ubiti-pri-protesti-v-iran-tazi-nosht-zhertvite-veche-sa-obsht-672160.html", "text": "Девет души са били убити тази нощ по време на протести и размирици в Иран, когато демонстранти са се опитали да нахлуят в полицейско управление, съобщи днес държавната телевизия, цитирана от Асошиейтед прес.От избухването на протестите в четвъртък броят на загиналите достигна 22. При протести в предишните дни бяха убити 13 души. Шестима са били убити, когато са се опитвали да вземат оръжия от полицейския участък в град Кадариджан.Единайсет годишно момче и 20-годишен мъж били убити в град Хомейншахр, а член на Корпуса на гвардейците на ислямската революция бил убит в град Наджафабад, съобщи телевизията. И тримата били застреляни с ловни пушки.Демонстрациите започнаха с икономически искания но те прераснаха в политически - за оттеглянето на върховния лидер - аятолах Али Хаменей.От събота досега са арестувани близо 450 души в Техеран. \"Двеста души бяха арестувани в събота, 150 в неделя и около 100 - в понеделник\", съобщи заместник-префектът на Техеран Али-Асгар Насербахт пред агенция ИЛНА, цитирана от БТА.Протестите са най-големите в Иран от 2009 г. насам.", "date": "2018.01.02", "title": "Още 9 убити при протести в Иран тази нощ, жертвите вече са общо 22"}
{"url": "https://offnews.bg/obshtestvo/tramvaite-po-grafa-spriaha-za-polovin-chas-672178.html", "text": "Трамваите по ул. \"Граф Игнатиев\" спряха тази сутрин, повредена мотриса затрудни движението на три линии, съобщи читател на OFFNews. По думите му електронните табла не са информирали за чакащите в дъжда хора за повредата. Трамваите с номера 10, 12 и 18 спряха да се движат в посока центъра. От Центъра за градска мобилност уточниха по-късно, че аварията е отстранена и движението е възстановено за около половин час. ", "date": "2018.01.02", "title": "Трамваите по Графа спряха за половин час"}
{"url": "https://offnews.bg/politika/ogranichava-se-dvizhenieto-okolo-narodnia-teatar-na-10-12-ianuari-672165.html", "text": "Движението в района на Народния театър \"Иван Вазов\" ще бъде ограничено от 10 до 12 януари заради официалната церемония по откриването на българското европредседателство, планирана за 11 януари. На 12-и движението ще бъде възстановено в обичайния график.За събитието на 11 януари ограничението ще е на ул. \"Бенковски\", \"Иван Вазов\", \"Славянска\", ще бъдат ограничени паркоместата за 2 дни, ще могат да се ползват алтернативните места, които са около тази зона, обяви зам.-кметът по транспорта на столицата Евгени Крусев. За срещите в НДК, според графика им, ще бъдат затворени паркингът откъм вход А3 и откъм ул. \"Шандор Петьофи\". При преминаване на определени делегации ще се спира частично движението по преценка на МВР от летището до определените хотели.Всички спирки около НДК ще функционират нормално, единствено спирката под Моста на влюбените в посока \"Пирогов\" ще бъде изместена, добави Крусев, който гостува в сутрешния блок на БНТ.", "date": "2018.01.02", "title": "Ограничава се движението около Народния театър на 10-12 януари"}
{"url": "https://offnews.bg/futbol/nejmar-e-braziletc-nomer-1-v-evropa-672161.html", "text": "Бразилската звезда на Пари Сен Жермен Неймар спечели наградата \"Златна самба\", която се връчва на най-добре представящият се представител на страната на кафето в Европа.Нападателят на парижани получи 27,71 процента от гласовете, като изпревари значително Филипе Коутиньо от Ливърпул, събрал 16,64 на сто и Марсело от Реал Мадрид с 14,43%.Неймар печели престижната награда за трети път в кариерата си след 2014 и 2015 година и се изравни по брой отличия със съотборника си Тиаго Силва, който я грабна в три поредни години между 2011 и 2013 година.През лятото Неймар стана най-скъпият футболист в историята, след като ПСЖ плати откупната му клауза в размер на 222 милиона евро на Барселона.", "date": "2018.01.02", "title": "Неймар е бразилец номер 1 в Европа"}
{"url": "https://offnews.bg/futbol/opashka-ot-futbolni-agenti-se-izvila-pred-gerena-672159.html", "text": "Над 50 потенциални нови попълнения са били предложени на гранда Левски от футболни агенти, но огромната част от тях са били отхвърлени още на ранен етап.\"През зимата трудно може да се намерят свободни или евтини класни играчи. Повечето от тези, с които ни заливат агентите, не стават за нищо\", коментираха от \"Герена\" пред изданието \"Меридиан Мач\".От \"Герена\" все пак са набелязали няколко души, но не се водят преговори с никого. Причината е, че треньорът Делио Роси е в Италия за празниците и все още не е дал тежката си дума за всеки един от тях.Междувременно стана ясно, че ръководството все още не успява да приключи успешно мисията с подновяването на договорите на карето асове Божидар Митрев, Роман Прохазка, Васил Панайотов и Димитър Пиргов.Футболистите ще бъдат свободни да си търсят нови отбори още сега и през лятото ще могат да си тръгнат от Левски без пари.", "date": "2018.01.02", "title": "Опашка от футболни агенти се извила пред \"Герена\""}
{"url": "https://offnews.bg/obshtestvo/tragna-petitcia-za-po-malki-grupi-v-iaslite-i-gradinite-672190.html", "text": "Родители стартираха и в столицата.Целта им е по-здравословна среда за отглеждане на малчуганите, които често попадат в групи от над 30, а понякога и 40 деца. Причините за това обикновено са голям брой записани над регламентирания прием. Вратичките за влизане по втория начин са известни отдавна - паричен подкуп, ходатайство \"с връзки\", спускане на дете от по-висшестоящ в служебната йерархия чиновник, издействане на медицинска бележка за хронично заболяване и др.Основното настояване на авторите на петицията е в рамките на следващите 3-4 години постепенно приемът на деца в една група да се намали до предвидения в съответната наредба, която сега масово се нарушава. Нормализирането на числеността на групите е особено важно за физическото и психическото състояние на подрастващите, посочват инициаторите.Ето какво изисква самата наредба за училищното и предучилищното образование по отношение минималния и максимален брой деца в една група или паралелка:", "date": "2018.01.02", "title": "Тръгна петиция за по-малки групи в яслите и градините"}
{"url": "https://offnews.bg/temida/prokuraturata-se-zae-s-pozhara-v-priiuta-na-otetc-ivan-672191.html", "text": "Прокуратурата разследва пожара в приюта на отец Иван в Нови Хан.  Районна прокуратура – Елин Пелин е образувала досъдебно производство за извършено престъпление по чл. 330, ал. 1 от Наказателния кодекс, съобщиха от държавното обвинение. На 31 декември около 21 ч. в с. Нови Хан е била запалена сграда със значителна стойност – покривна конструкция и имущество, намиращо се на третия етаж в дом за сираци „Свети Николай“. До настоящия момент са извършени всички необходими действия по разследването – оглед на местопроизшествие в присъствие на инспектор по пожарна безопасност, разпити на свидетели, назначени са пожаро-техническа и оценителна експертизи.Причините за възникналия пожар се изясняват. На 31 декември вечерта избухна пожар в приюта в село Нови хан. Хората, живеещи там, бяха евакуирани, електричеството спряно, а пламъците овладени след няколко часа битка с огъня. ", "date": "2018.01.02", "title": "Прокуратурата се зае с пожара в приюта на отец Иван"}
{"url": "https://offnews.bg/sviat/glavorezi-se-biha-v-brazilski-zatvor-106-izbiagaha-9-biaha-ubiti-ed-672162.html", "text": "Бунт избухна в бразилски затвор.Въоръжени затворници разбили решетките и нахлули в крило, контролирано от враждебна банда и така започнало всичко. 9 души са били убити, а една от жертвите е обезглавена, пише Би Би Си.14 души са ранени при престрелката, а 106 успели да избягат от затвора, намиращ се в покрайнините столицата на щата Гояс - Гояния.Полицията успяла да овладее ситуацията два часа след началото на бунта, започнал в следобедните часове в понеделник.29 от избягалите са били заловени и върнати, но все още десетки престъпници са на свобода.На ранените е била оказана медицинска помощ, след което те отново са пратени зад решетките.Бунтовете са нещо обичайно за бразилските затвори, които обикновено са претъпкани и разполагат с недостатъчно персонал.Заради бунта пред затвора се събраха близки на затворниците и останаха пред вратите му с часове. \"Брат ми е вътре, нямам никаква информация за него\", споделя Луана Кристина пред местен вестник. \"Никой не ни казва нищо. Никой не ни казва кой е мъртъв, кой е жив, кой е прострелян\", добавя тя.Бразилските журналисти пишат, че когато е станал бунтът, на работа са били само петима служители на затвора. Те отговарят за около 900 осъдени за престъпления.Затворите в страната са контролирани в голяма степен от силни престъпни фракции, които осигуряват на затворниците достъп до наркотици, мобилни телефони и оръжия.", "date": "2018.01.02", "title": "Главорези се биха в бразилски затвор: 106 избягаха, 9 бяха убити. Една от жертвите е обезглавена"}
{"url": "https://offnews.bg/politika/liliana-pavlova-balgarskoto-predsedatelstvo-niama-da-postavia-vaprosa-672166.html", "text": "България няма да повдига темата за отпадане на евросанкциите срещу Русия по време на председателството си на ЕС, коментира министър Лиляна Павлова в студиото на БНТ тази сутрин. Думите ѝ са по повод , в което бе цитирана да казва, че България смята за необходимо включването в дневния ред на предстоящите дебати в Европейския съюз на въпроса за санкциите срещу Русия като един от приоритетните.Пред БНТ Павлова коментира, че е учудена от интерпретацията на руската агенция. Материалът излязъл след среща на министъра с чуждестранни журналисти през ноември 2017 г. Тогава, в отговор на въпрос, тя пояснила, че по време на българското председателство отговарящата за евросанкциите срещу Москва група ще продължи работата си, а лидерите на ЕС ще вземат решение до 30 юли.Павлова добави, че по време на председателството ни се очакват сериозни, тежки дебати по мигрантската тема - укрепването на мерките за прием на мигранти, релокацията и реадмисията им (връщането) в страните на произход.Ще се работи и по енергийния пакет, а третият голям пакет е темата за Брекзит. Предстои през януари на Съвета на общи въпроси да се гласуват постигнатите решения по етап едно и да се даде мандат на главния преговарящ Мишел Барние да води преговорите по етап 2 от Брекзит, а той е най-важен, защото това са търговските отношения, каза министърът.", "date": "2018.01.02", "title": "Лиляна Павлова: Българското председателство няма да поставя въпроса със санкциите срещу Русия"}
{"url": "https://offnews.bg/offtopic/naj-liubimite-klipove-na-national-geographic-za-2017-672189.html", "text": "National Georaphic публикува сборно видео с най-харесваните клипове от фейсбук страницата си за 2017-а година.За 12-те изминали месеца научнопопулярният канал е публикувал общо 953 видеоклипа на диви животни и забавни ситуации.Звездите в компилацията са майка мечка, която плува с децата си на гръб, любовен танц на двойка короновани гмурци, хранещ се октопод, северен кардинал, който храни златни рибки, и още много.", "date": "2018.01.02", "title": "Най-любимите клипове на National Geographic за 2017"}
{"url": "https://offnews.bg/sviat/za-prav-pat-moga-da-kazha-spokojno-che-imam-magazin-za-marihuana-672185.html", "text": "Днешният ден е първият, в който марихуаната може да бъде купувана и продавана законно в Калифорния, а запасите на собственичката на магазин Никол Сейлисбъри вече са на привършване.Телефонът звъни непрекъснато от седмици - хора, живеещи извън щата, искат да си купят.\"Толкова съм развълнувана, но и мъничко нервна\", казва Сейлисбъри пред AFP. Тя е в бизнеса с марихуана от десетилетие и преди две години отваря и аптека.\"За пръв път се чувствам спокойна да кажа, че имам магазин за марихуана\", признава 35-годишната дама със синьо-зелена коса.Осем щата, както и столицата Вашингтон, вече узакониха употребата на наркотика, въпреки че тя остава извън закона на федерално ниво. Но сега това се случва в най-гъсто населения американски щат Калифорния, с близо 40 милиона жители, което в комбинация с процъфтяващата му икономика го превръща в най-големия пазар за марихуана.Калифорния се превърна в пионер, когато легализира медицинската употреба на марихуаната през 1996 година и решението да разшири законната употреба - и за развлекателни цели - ще бъде наблюдавано внимателно от страните по света, които се надяват да спечелят пари от това. А и хората, които употребяват марихуана, вече няма да бъдат принудени да се обръщат към дилъри, които я продават незаконно.Аптеката на Сейлисбъри, наречена Green Pearl Organics, работи от 8 сутринта днес и след относително тихата сутрин след посрещането на новата година преживя огромен наплив. Някои по-възрастни купувачи - верни клиенти на магазина от отварянето му - се притесняват, че сега ще трябва да чакат на дълги опашки, за да се снабдят с необходимото.Други мърморят, че само употребата на марихуана за медицински цели трябва да остане законна, а трети недоволстват от солидните данъци, които ще бъдат наложени.За да купите марихуана в Калифорния, трябва да докажете, че сте навършили 21 години с лична карта или шофьорска книжка. Калифорнийците могат да вземат до 28.5 гр. канабис без рецепта и да си посадят до шест стръка на жилище.Чакалнята е изпълнена с хора на всякаква възраст, много местни и неколцина дошли отдалеч.\"Чудесно е да дойдеш да си вземеш марихуана, без да трябва да посещаваш лекаря си за рецепта\", коментира Андрю Дженингс от Тексас.\"Ако продаваш алкохол в тази страна, би трябвало да може да продаваш и този плевел - носи данъци, а и имаме чудесна марихуана - всеки печели\", казва Дженингс.50-годишната Кристина - терапевт на деца със специални потребности - идва да си купи масло от марихуана, надявайки се, че то ще помогне за възстановяването на хормоналния ѝ баланс и ще успокои тревожността ѝ.\"Опитвам се да използвам природна медицина, а не някой който пуши много марихуана\", обяснява тя, добавяйки, че предпочита 12-годишният ѝ син да не знае, защото тя не иска да го насърчава да употребява марихуана. Смята, че това би повлияло лошо на развитието на умствените му способности.Според новия закон марихуана не може да бъде консумирана на публични места или докато човек шофира. Не може да бъде употребявана и на разстояние по-малко от 300 метра от училища или други места за деца.Много собственици на бизнес организации вече започнаха да инвестират в отглеждането на марихуана. Сейлисбъри засажда растенията си в парцел в задната част на магазина си, като същевременно работи и с мрежа от производители.И кметът, и полицията подкрепиха индустрията, чиято стойност се изчислява на 5.8 милиарда долара в Калифорния до 2021 г. от консултантската фирма ArcView.\"Срамувах се - чувствах се като проститутка или стриптизьорка, въпреки че винаги спазвах закона и плащах данъците си\", казва Сейлисбъри днес. Днес мога да кажа каква е моята истина, да кажа спокойно какво правя, добавя тя.", "date": "2018.01.02", "title": "За пръв път мога да кажа спокойно, че имам магазин за марихуана"}
{"url": "https://offnews.bg/tenis/grigor-dimitrov-startira-s-uspeh-v-brizbejn-672157.html", "text": "Най-добрият български тенисист Григор Димитров стартира ударно на турнира по двойки в Бризбейн, Австралия. Българинът и американския му партньор Райън Харисън сразиха в първи кръг представителите на домакините от Лейтън Хюит (бивш №1 в света) и Джордан Томпсън в два сета и шампионски тайбрек- 6:3, 1:6, 10:5.Следващите съперници на Димитров и Харисън са Ник Кирьос и Мат Рийд, които отстраниха дуета Инглот/Даниел с 4:6, 6:3 10-7.Димитров е миналогодишен шампион на сингъл и е поставен под №1 в индивидуалната схема и очаква Джон Милман (Авл) или преминалия квалификациите Питър Полански (Кан), които ще играят днес около обяд.Междувременно Григор направи поредната равносметка на отминалата година, която беше най-успешната в кариерата му, като завърши под номер 3 в световната ранглиста.“Годината бе дълга и самият факт, че успях да завърша сезона по такъв начин, е нещо, което оценявам изключително високо.Всички от нашия отбор се убедихме, че сме способни да правим големи неща, но аз искам да стигна до личните си граници, защото мога много повече. Чувствам се отлично тук.Участвам в този турнир няколко пъти и за мен наистина бе мечта да го спечеля през миналата година. А този успех превърна целия ми сезон в изключителен. Винаги разчиташ да се представиш добре на старта. Много е важно. Няма смисъл да гледаш още от началото прекалено позитивно или прекалено негативно, но... Чакам първия си мач”, коментира Димитров.", "date": "2018.01.02", "title": "Григор Димитров стартира с успех в Бризбейн"}
