{"url": "https://offnews.bg/ikonomika/taksimetrovite-shofiori-iskat-maksim-da-spre-rabota-vazmozhno-naj-skor-699761.html", "text": "Браншовите организации, осъществяващи таксиметрови услуги, излязоха на протест срещу нерегламентираните превозвачи. Преди това те се срещнаха с председателя на парламентарната комисия по бюджет и финанси Менда Стоянова, за да призоват за бърза реакция от страна на институциите.Главната им мишена е компанията \"Максим\", позната още като руският \"Юбер\", която оперира в България от две години. Служителите ѝ осъществяват превоз на пътници, но нямат отличителни знаци или апарати за таксуване, както е по закон. Те са както професионални шофьори на таксита, които имат лиценз, така и обикновени граждани.Подобно на \"Юбер\" компанията има мобилно приложение, което предлага предварителна информация за цената на зададения от клиента маршрут, която често пъти е много по-ниска от тази на редовните таксиметрови компании.Браншовите организации смятат, че фирмата осъществява нелоялна конкуренция и затова призовават за прекъсването на нейната работа. Според Стоянова няма практически законов проблем, така че няма нужда от законодателна инициатива, а просто трябва да завърши събирането на доказателства, за да може Комисията за защита на конкуренцията да се произнесе.Тя успокои шофьорите, че този процес е към края си и скоро ще бъде взето окончателното решение:\"Трябва да се съберат достатъчно доказателства, за да може КЗК да вземе решение за прекратяване на тази дейност и това вече да е законовото основание, въз основа на което приложението да бъде свалено от Интернет по подходящия начин\", допълни тя.Според нея проблемът далеч не е само за таксиметровите превозвачи, а и за самите пътници, тъй като така няма сигурност в качествата на водача. По нейните думи от миналата година Министерството на транспорта и \"Автомобилна администрация\", съвместно с НАП и прокуратурата, са предприели действия против \"Максим\". Очаква се да бъдат събрани доказателства и да се спре дейността на фирмата. ", "date": "2019.03.21", "title": "Таксиметровите шофьори искат Максим да спре работа възможно най-скоро"}
{"url": "https://offnews.bg/politika/vizhte-filma-na-antikoruptcionnia-fond-za-evtinite-apartamenti-na-vlas-699797.html", "text": "Антикорупционният фонд, който направи разкритията за евтините апартаменти на ,  в луксозни сгради на \"Артекс\" в столичния квартал \"Изток\", публикува филм, в който се виждат някои интересни подробности.Сред тях са интервю със служител на Артекс, който искрено се изненадва на въпроса могат ли да се намерят апартаменти за 670 евро в сградите им, скрита камера с брокер, който продава апартаменти в сградата на \"Юрий Гагарин\" 20 за 2500-3000 евро квадрата и нотариалният акт на Цецка Цачева, от който изглежда, че тя е купила апартамента си за 670 евро квадратния метър.Във видеото са и лаконичните отговори на Цачева и Рашидов на въпросите на Антикорупционния фонд.Има и коментар на юрист кои законови разпоредби са нарушили новодомците, ако се разгледат различните хипотези. Според единия вариант те са подписали документи с невярно съдържание, за да укрият данъци. Според другата хипотеза са получили апартементите си на нереално ниска цена, злоупотребявайки с политическото си влияние.", "date": "2019.03.21", "title": "Вижте филма на Антикорупционния фонд за евтините апартаменти на властта"}
{"url": "https://offnews.bg/ikonomika/arteks-nie-niamame-neobhodimost-ot-politicheski-tlasak-za-da-pravim-699802.html", "text": "\"Артекс Инженеринг\" - компанията, от която ръководни кадри на ГЕРБ са закупили апартаменти на преференциални цени, излезе с отворено писмо до медиите.Компанията твърди, че \"е синоним на качество, коректност и законност\", попаднала е \"в чужд медиен сценарий\" и няма \"необходимост от политически тласък\", за да прави бизнес.Проектираме и строим като за внуците и правнуците на клиентите си, твърдят още от \"Артекс Инженеринг\".\"Името на нашата - чисто българска строително-инвестиционна компания - АРТЕКС ИНЖЕНЕРИНГ АД, която от 25 години на пазара е синоним на качество, коректност и законност, попадна в чужд медиен сценарий. В хилядите проектирани и построени от нас жилища живеят семейства с различни професии. За компанията ни никога не е било приоритет какво е служебното положение и политическите пристрастия на клиентите ни. Всеки, който познава нашите проекти и механизма на продажби, ще потвърди, че законът и пазарните правила са тези, които от 25 години държат АРТЕКС в най-светлата част на строителната индустрия.Ние сме перфекционисти както в архитектурното проектиране на жилищни сгради, така и в строителния процес, като цяло, и именно това е разпознаваемият почерк на АРТЕКС. Именно за това ние нямаме необходимост от политически тласък, за да правим бизнес. Един дом, който изгражда АРТЕКС, е за десетилетия напред, в който да живеят поколения наред. Проектираме и строим като за внуците и правнуците на клиентите си. За съжаление, българските политици - бивши, настоящи и бъдещи - направляват нещата в рамките само на своя мандат. И това е голямата разлика между всеки отговорен бизнес и политическата класа.В тази връзка АРТЕКС очаква да НЕ бъде въвличана в предизборната риторика, защото нашият сериозен авторитет е само на архитектурно-строителния, а не на политическия терен. Ако има съмнение за законността на която и да е направена сделка с клиентите на АРТЕКС, контролните органи могат да проверят - всички документи са на тяхно разположение.За АРТЕКС най-важното е всяко семейство, всеки наш клиент да получи дом на хармония, мир и радост, проектиран и построен с професионализъм и изключително качество, по световните стандарти, от компанията ни. Тогава считаме, че сме изпълнили предоставената ни мисия и сме оставили истински достойна диря за благото на гражданското общество и България.\"", "date": "2019.03.21", "title": "Артекс: Ние нямаме необходимост от политически тласък, за да правим бизнес"}
{"url": "https://offnews.bg/futbol/tcska-gotvi-investitcionno-namerenie-za-balgarska-armia-699801.html", "text": "ЦСКА подготвя инвестиционно намерение за нов стадион \"Българска армия\". Вече е постигнато съгласие с Министерството на младежта и спорта, като в момента работи по документа, който трябва да бъде разгледан в Министерски съвет до средата на април, съобщава \"24 часа\".Реновирането на \"Българска армия\" няма нищо общо с новия национален стадион, който ще се прави заради кандидатурата на България, Румъния, Сърбия и Гърция за европейско и световно първенство, както мълниеносно съобщиха някои медии.В момента има определени места от общината и главния архитект на София, които се оглеждат. След това крайното решение ще бъде предложено на премиера Бойко Борисов.", "date": "2019.03.21", "title": "ЦСКА готви инвестиционно намерение за \"Българска армия\""}
{"url": "https://offnews.bg/politika/borisov-za-apartamentite-na-vlastta-machno-mi-e-ne-sa-malki-detca-699799.html", "text": "\"Мога само да уверя, че ГЕРБ винаги са взимали правилни решения. И това, че другите са маскари, нас не ни засяга. Свикнали сме на всякакви корупционни схеми, нагледали сме се, въпросът е ГЕРБ прави ли така?\"С тези думи министър-председателят Бойко Борисов коментира от Брюксел скандала с апартаментите, закупени от ръководни кадри на ГЕРБ на преференциални цени.Цветанов също трябва да си направи изводите откъде дойде тази атака и по това време. Но това пак не ни оправдава. Няма да говорим дали е законно или не. Трябва да е законно. Не са малки деца. Мъчно ми е, че направиха толкова добри неща, а този скандал сега ни удря. При положение, че имаш в по-хубавата част на квартала два апартамента, за които си ял бой и си ги доказал, минала е проверката в мандата на БСП, кое наложи да го направим точно сега? Цветанов това ми обясни - заменил два обзаведени за един на шпакловка, разликата доплатил, каза Борисов.Той съобщи, че Изпълнителната комисия на ГЕРБ ще разгледа въпроса с апартамента, придобит наскоро от зам.-председателя на партията Цветан Цветанов.Обяснение има. Говорих с Цветанов по телефона, той утре отива в Америка, в сряда ще се прибере, ще говоря с тях. Ще събера Изпълнителната комисия. Никак не ми е приятна тази тема. Във всички случаи според тях е законно. Доколкото знам са сезирани прокуратурата и Комисията за противодействие на корупцията и за отнемане на незаконно придобитото имущество, ще изчакам кратко време да се произнесат, посочи премиерът.Виждам лидери на партии взимат за по 200 лева квадрата, други за по 1200 и са виновни. Дори само нарушение да има, много внимателно ще проследя тези сделки, това мога да ви уверя. Решенията в случая са много тежки, и то в много кратко време преди избори. Мога само да ви уверя, че в ГЕРБ винаги сме взимали правилните и верните решения. Въпросът е морален, а не дали всичко това е вярно. Всичко е много добре планирано, коментира Борисов.Яд ме е, толкова добри неща правим, че просто ни отива енергията – така, всеки ден. Вчера Министерският съвет отпусна 53 млн. лв. за великденски надбавки за пенсионерите. Представете си новина, която пускате – правителството отказа или няма да има великденски надбавки, обърна се премиерът към българските журналисти.След като оправихме малките болници, общинските болници, възложил съм на министър Ананиев – 2 седмици максимум, да ми поправи методиката за възнагражденията на медицинските специалисти. Защото даваме огромни пари в здравеопазването, само че шефовете на болниците си дават ДМС-та и парите не стигат до сестрите. Да ми направи методика, ако трябва ще доплатим, но това трябва да се случи. Трябва да са доволни. Така че и това сме вършили днес, твърди Борисов.", "date": "2019.03.21", "title": "Борисов за апартаментите на властта: Мъчно ми е. Не са малки деца"}
{"url": "https://offnews.bg/sviat/es-e-gotov-da-otlozhi-brekzit-do-22-maj-no-pri-edno-uslovie-699804.html", "text": "Лидерите от Европейския съюз ще се съгласят да дадат на Великобритания отсрочка за Брекзит до 22 май, но само при условие, че британският парламент одобри следващата седмица споразумението на премиера Мей за напускане на съюза.Предвид факта, че Обединеното кралство няма да участва в изборите за Европейски парламент, удължаване на срока след 22 май не е възможно, пише в проектодокумента, одобрен тази вечер от лидерите от страните членки на ЕС. Отбелязва се също така, че Европейският съвет не одобрява да бъдат внасяни промени в сделката за Брекзит: \"Всеки едностранен ангажимент, изявление или друго действие трябва да бъдат съвместими с буквата и духа на Споразумението за оттеглянето\".Окончателният текст на документа обаче ще бъде приет в петък, когато завършва сесията на Европейския съвет във формат ЕС-27. Не са изключени промени в текста през следващите часове, отбелязва Би Би Си.По-рано днес, само осем дни преди планираното за 29 март излизане на Великобритания от Европейския съюз, Тереза Мей поиска отлагане на Брекзит до 30 юни.", "date": "2019.03.21", "title": "ЕС е готов да отложи Брекзит до 22 май, но при едно условие"}
{"url": "https://offnews.bg/futbol/pusnaha-uniseks-toaletni-za-fenove-v-germania-699770.html", "text": "Новост очакваше феновете на \"Фолксваген Арена\" във Волфсбург, които проследиха приятелския мач между Германия и Сърбия. На стадиона заработи полово-неутрална тоалетна, която може да се посещава едновременно от мъже и жени, в зависимост от това как се възприемат.Освен това на входа всеки фен можеше да избира от мъж или жена да бъде проверяван за внасяне на забранени предмети. Това нововъведение се прави в защита на интересите на трансджендърите, които може да са родени като мъже, но да се определят като жени, или обратното, а е възможно и да не се определят към нито един от двата пола.Иначе самият мач завърши 1:1, като головете отбелязаха Леон Горетцка за Германия и Лука Йович за Сърбия.Появата на джендър неутрални тоалетни в Германия няма да е прецедент. Подобни места ще се изградят и на знаменита арена като \"Олд Трафорд\". Целта е стадионът да е гостоприемен към всички фенове.", "date": "2019.03.21", "title": "Пуснаха унисекс тоалетни за фенове в Германия"}
{"url": "https://offnews.bg/sviat/evrejskata-darzhava-koiato-stalin-sazdade-v-sibir-699771.html", "text": "В най-отдалечените части на Сибир съществува европейска държава, създадена от Сталин, за да се заселят в нея евреите не само в СССР, но и от чужбина. Това обаче така и не се случва. Автономната област е с неуреден статут, а от днес селце в нея е вече свързано с Китай чрез мост над река Амур. В началото на XX век руските евреи имат право да живеят само в рамките на Линията на уседналост, която обаче става чест обект на погроми. През 1905 г. близо 800 души са убити при нападения. Линията на уседналост е отменена след Февруарската революция от 1917 г., но насилието над евреите не спира. По време на Гражданската война (1918 - 1921) са убити 200 000 евреи. След Октомврийската революция правителството решава да превърне евреите в селяни, а Сталин настоява разпръснатото еврейско население да се засели на една ясно определена територия, която да има национална автономия, подобно на други съветски националности. Първи подобен опит се прави през 1926 г. Тогава Москва обявява подкрепата си за създаване на автономна област в Крим, където се заселват близо 96 000 еврейски семейства. Проектът се разраства и през 1929 г. СССР подписва споразумение с еврейската организация Американски еврейски обединен разпределителен комитет, която дава 1,5 млн. долара годишно с идеята в Крим да се преселят евреи. Така СССР започва да изгражда в Крим комуни, в които да живеят евреи. Започват обаче нападения от местни групи, които завиждат на финансирането, което евреите на полуострова получават. Тогава Сталин решава да засели евреите в отдалечените райони на Сибир.Речено - сторено. За автономната област са отделени 36 000 кв. км, а първите еврейски семейства се преселват там през 1928 г. Те се заселват близо до селцето Тихонкая, което постепенно се разраства и се превръща в град Биробиджан - столицата на създадената на 7 май 1934 г. Еврейската автономна област.Начинанието обаче се оказва неуспешно. Пътуването до автономната област е дълго и трудно, а преселването не е добре организирано. Проблем е и това, че районът е с неясен статут. Сталин не дава истинска автономия на областта и не я превръща в република.Освен това той не позволява на евреите извън СССР да се заселят в Еврейската автономна област, когато започват гоненията на нацистите. Нещо повече - по това време са екзекутирани много евреи жители на областта.  След създаването на Израел през 1948 г. мястото е много по-привлекателно за евреите в сравнение с отдалечения район в Сибир. В момента там живеят над 15 000 преселници от областта.Еврейската автономна област продължава да съществува и днес. В нея живеят по-малко от 160 000 души, като според данни от 2010 г. евреите са под 1% от населението. През 1994 г. в областта живеят едва 1,9% от всички евреи в Русия. Въпросът за юридическия статут на ЕАО обаче остава неясен. След преобразуването на останалите автономни области в Русия в началото на 90-те години на миналия век ЕАО си остава единствената автономна област в Руската федерация - останалите четири получават статут на републики.Въпросът за статута на автономната област е обсъждан от руските депутати неведнъж, но заради юридическата му сложност няма окончателно решение. ", "date": "2019.03.21", "title": "Еврейската държава, която Сталин създаде в Сибир"}
{"url": "https://offnews.bg/politika/4-dni-predi-da-si-kupi-apartamenta-tcvetanov-poiskal-proverka-na-artek-699803.html", "text": "Нова, крайно съмнителна подробност за отношенията между Цветан Цветанов и Артекс, разкри сайта \"Биволъ\". Само 4 дни преди да купи апартамента си в сградата с буквите на улица \"Латинка\", Цветан Цветанов е инициирал проверка срещу строителната фирма.Като председател на комисията по вътрешен ред и сигурност в парламента, той е изпратил до столичния кмет Йорданка Фандъкова писмо, с което иска тя да извърши проверка на \"Артекс\" за прословутия 34-етажен небостъргач \"Златен век\" в квартал \"Лозенец\".Само 4 дни по-късно той  със строителната фирма за 315 кв. м. апартамент и частен ВИП асансьор до него.От това \"Биволъ\" прави извода, че Цветанов е знаел за сериозен проблем с \"Артекс\" и намеква, че е използвал властта си, за да изнуди строителите да му продадат апартамента на преференциална цена.По-рано днес стана известно и  за съмнителната сделка - ръководената от Цветан Цветанов парламентарна група на ГЕРБ прокарва в парламента закон в полза на \"Ареткс\", за да може фирмата да построи скандалния 34-етажен небостъргач, въпреки че разрешителното му за строеж е изтекло.По това време председател на парламента е Цецка Цачева,  със жилище за 670 лв. на квадратен метър от Артекс. ", "date": "2019.03.21", "title": "4 дни преди да си купи апартамента Цветанов поискал проверка на Артекс"}
{"url": "https://offnews.bg/obshtestvo/zheni-tehnologii-vreme-badeshteto-dnes-699786.html", "text": "\"Жени. Технологии. Време\" - под това мото протече днес срещата, организирана от най-авторитетното българско списание „Жената днес“. Събитието бе открито от вицепрезидента на България г-жа Илияна Йотова:Според вицепрезидент Йотова технологиите са интригуващ и неизчерпаем свят, но и трябва да бъдем по-критични:Новите технологии изравняват шансовете на мъжете и жените, показва проучване на на „Галъп“, според което жената, дори да прекарва повече време вкъщи, е доста по-запозната с всичко, което се случва извън него, благодарение на технологиите. Мъжете разбират повече от компютри, смартфони и подобни устройства, а жените предлагат новоститеСпоред 70% от анкетираните, новите технологии улесняват комуникацията и свързването между хората. Повече от половината смятат, че новите технологии възпрепятстват личното общуване и създават повече възможности за това хората да бъдат контролирани.Първият дискусионен панел „Жени” бе модреран от журналиста и радиоводещ Симеон Колев. В него участваха Гергана Паси, посланик на новите технологии, инициатор и основател на Дигиталната Национална Коалиция (ДНК), бивш министър по европейските въпроси; Севдалина Василева, изпълнителен директор и член на УС на Fibank (банката с иновативни продукти в областта на женското предприемачество и дигиталното образование), ментор на предприемачи и стартиращи компании в областта на новите технологии, и Веселка Вуткова, директор „Корпоративни комуникации” във VIVACOM.Във втория панел – \"Технологии\", с модератор Соня Славчева, комуникационен специалист и блогър в областта на технологиите, участваха: Лиза Василева, управител на Storytel за България, един от лидерите на европейския пазар на аудиокниги; Мария Пеева, филмов преводач, блогър, автор, майка на четири деца и баба, по-известна в интернет пространството като ;  д-р инж. Боряна Манолова, главен изпълнителен директор на световния технологичен гигант \"Сименс\" и председател на Съвета на жените в бизнеса; и Нора Кальонска ПР мениджър в OLX.Третият панел с фокус „Време”, бе модериран от издателя и журналист Мира Баджева. В разговора участваха социолозите Андрей Райчев, Първан Симеонов и психологът Ани Владимирова. Дискусията се фокусира върху времето и технологиите,  дигиталната трансформация, изкуствения интелект и сложните връзки между човека и машината.", "date": "2019.03.21", "title": "Жени. Технологии. Време. Бъдещето днес"}
{"url": "https://offnews.bg/sviat/london-i-briuksel-pak-umuvat-za-brekzit-korbin-iska-alternativno-spor-699791.html", "text": "Париж и Берлин са склонни да подкрепят отсрочка на датата за Брекзит, стана ясно преди срещата на европейските лидери в Брюксел.Френският президент Еманюел Макрон заяви, че подкрепя техническо удължаване на срока за Брекзит, но ако британският парламент отхвърли споразумението с ЕС, предстои Брекзит без споразумение, предаде БТА, като се позова на Ройтерс. „Трябва да зачитаме избора на британския народ. На Великобритания трябва ясно да кажем, че споразумението е резултат от две години преговори и то не може да бъде предоговаряно“, подчерта Макрон.Германската канцлерка Ангела Меркел посочи, че 29 март е денят на Брекзит и „ние трябва да работим до последния момент, за да има Брекзит с правила“. Тя каза, че Брекзит е важен, но 27-те страни в ЕС трябва да мислят за бъдещето на съюза.Лидерът на опозиционната британска Лейбъристка партия Джереми Корбин проведе преговори с представители на ЕС в Брюксел, като обсъди своя план за по-мека алтернатива на споразумението за Брекзита, договорено с правителството в Лондон, предаде ДПА, цитирана от БТА.Решени сме да постигнем споразумение, което да предотврати напускане на ЕС без сделка и да ни гарантира конструктивни бъдещи отношения с ЕС, които могат да бъдат договорени по време на удължения период, заяви Корбин пред медиите след среща с европейски представители, включително преговарящия за Брекзит от Европейската комисия Мишел Барние.Лейбъристката партия отказа да подкрепи споразумението с Брюксел, постигнато от консервативната премиерка Тереза Мей, което беше отхвърлено два пъти от британския парламент. Планът на лейбъристите предвижда постоянен митнически съюз между Великобритания и ЕС и участие в единния пазар. Много проевропейски настроени консервативни депутати също искат подобни варианти на Брекзит.\"Смятаме, че това, което предлагаме, може да бъде постигнато в британския парламент\", заяви Корбин. Той добави, че е убеден, че може да постигне мнозинство, което ще предотврати \"твърд\" Брекзит без споразумение.\"Проблемът е, че премиерката изглежда мисли, че може да върне часовника назад, като заплашва постоянно британския парламент с напускане без споразумение, ако не подкрепи постигнатата от нея сделка\", подчерта Корбин. Той изрази съмнение, че Мей може да спечели подкрепа за своето предложение.Вчера група депутати от Консервативната и Лейбъристката партия призоваха парламента да подкрепи споразумение в стил \"Норвегия плюс\", което предвижда Великобритания да се присъедини към Европейската асоциация за свободна търговия и да договори нови митнически споразумения с ЕС, припомня ДПА.Вчера председателят на Европейския съвет Доналд Туск заяви, че отлагането на сроковете за Брекзит за известно време е допустимо, но само в случай, че парламентът на Великобритания одобри споразумение между Брюксел и Лондон. След консултациите, които той е провел през последните дни, той допуска, че известно неголямо удължаване на сроковете би било възможно.Но това ще стане при определени условия – при положителни резултати от гласуването в Камарата на общините за споразумението за напускането, добави Туск.Тази вечер в Брюксел започна лидерската среща, на която се обсъжда британският изход от ЕС.", "date": "2019.03.21", "title": "Лондон и Брюксел пак умуват за Брекзит, Корбин иска алтернативно споразумение"}
{"url": "https://offnews.bg/analizi-i-komentari/sdelkite-na-danachna-otcenka-sa-prestaplenie-699785.html", "text": "Твърдението, че “Всички подписват сделки на данъчна оценка” е невярно, нахално и дори цинично (то май тръгна от Цацаров, който беше продавал някакви ниви):1) Създаването на документ с невярно съдържание е престъпление.2) Укриването на данъци чрез документ с невярно съдържание е престъпление. Според характера на сделката и стойността, може да става дума за укриване само на местен данък, но и на ДДС в големи размери.3) Отделно, възниква въпросът как се плаща остатъкът от сумата и какъв е произходът на тези допълнително платени пари.3.1. Ако остатъкът се плаща в кеш, това е самостоятелно административно нарушение;3.2. Ако остатъкът се плаща тайно, въпросът преминава в сферата на ЗМИП, а конкретно за министри, депутати и т.н - и ЗПКОНПИ, като случаят може да покрива и състав на престъпление.4) Отделно - наличието на подобни черни пари за доплащане е силна индиция за пряка корупция, т.е подкуп.ПП: Повечето ми познати си купиха жилища, като декларираха реалната цена. При ипотека, както в моя случай, то е и неизбежно. Аз лично, каквото съм купувал и продавал, е било на реална цена, и винаги съветвам клиентите си да не “пестят” от това.А и повечето сериозни строители вече не работят с кеш, офшорни преводи и други шано схеми.", "date": "2019.03.21", "title": "Сделките на данъчна оценка са престъпление"}
{"url": "https://offnews.bg/politika/obiasnenieto-za-vsichko-prez-2017-g-rakovodenata-ot-tcvetanov-pg-na-699800.html", "text": "В края на януари 2017 г. Народното събрание гласува поправки в Закона устройство на територията (ЗУТ). Благодарение на тези поправки фирма „Артекс“ успява да реализира знаковия си проект – 34-етажен небостъргач в столичния квартал „Лозенец“, който в момента още се строи, съобщава \"Свободна Европа\".Поправките са внесени от депутати от групата на ГЕРБ, чийто председател е Цветанов, и подкрепени с гласуване в зала лично от него. По това време председател на парламента е Цецка Цачева.Поправката е внесена между първо и второ четене на закона.Става дума за небостъргача срещу хотел \"Маринела\", който \"Артекс\" наричат \"Златен век\".Как един век става златенКъм онзи момент (2017 година) проектът за 34-етажна сграда е получил разрешително за строеж преди цели десет години от тогавашния главен архитект на София Петър Диков. То влиза в сила месеци преди да бъде приет подробният устройствен план (ПУП) за района.Строителното разрешително е издадено на Румен Марков и Жанета Младенова. Тогава имотът е собственост на фирма \"Кристела\", която се управлява от собственика на строителната фирма \"Артекс\" Пламен Мирянов. Бъдещият небостъргач вече е включен в портфолиото на \"Артекс\" и се рекламира като сграда \"Златен век\".В момента когато „Артекс“ започват строителството според Закона за устройство на територията (ЗУТ) строителните разрешителни важат за 5 години, но се презаверяват за още толкова, ако строежът реално започне.Така през 2012 г. разрешението за строеж е презаверено от Петър Диков в качеството му на главен архитект за срок от още 5 години. Неговият акт е на базата на протокол за откриване на строителна площадка от януари 2010 г. По закон това е последното възможно удължаване на срока. Отново по закон строителните дейности в края на 2017 г. трябва да приключат и грубият строеж на сградата да бъде приключен, т.е. тя да е взела Акт 14.„През 2017 година нямаше нищо, имаше пущинак и табела, че \"Артекс\" строи. Самите строителни работи започнаха много по-късно“, казва пред Свободна Европа юристът Никола Вапцаров, който е член на Инициативния комитет „Лозенец“, протестиращ срещу небостъргача.Именно по тази причина (незапочналният на практика строеж) \"Артекс\" няма как да завърши сградата си.Така се стига до 21 януари 2017 г., когато Народното събрание приема поправка на Закона за устройтсво на територията, според която строителните разрешителни за строежи от първа и втора категория са валидни 10 години след започването на строителството, а не пет, както до онзи момент.Текстовете влизат в сила през февруари същата година - т. е. 7 години след формалното откриване на строителната площадка на „Златен век“ на \"Артекс\" и 10 години след издаването на разрешението за строеж.Цветанов – „за“За въпросния текст (чл. 153 от ЗУТ) в обедните часове на 25 януари гласуват гласуват 76 народни представители. Парламентарна справка сочи, че 61 души са от ГЕРБ, двама от БСП, шестима от Реформаторския блок, трима от АБВ и четирима души от БДЦНС.Сред гласувалите за текста е и председателят на групата на ГЕРБ Цветан Цветанов, който година и половина по-късно се възползва от вип-строителството на „Артекс“.Какво следваПреди влизането в сила на тази законова поправка, на 14 декември 2016 г. собственикът на „Златен век\" е поискал презаверяване на разрешението за строеж и е платил нужните за това 260 000 лв.В подкрепа на искането си на 25 януари 2017 г. е приложил становище на регионалния министър от 20 януари (тогава на поста е Лиляна Павлова), в което се казва, че няма пречка за презаверяване на разрешителното.В началото на февруари обаче (веднага след поправките, гласувани от ГЕРБ) собственикът на имота иска тази процедура да бъде прекратена, тъй като ще изчака влизането в сила на новите промени в ЗУТ и настоява платените 260 000 лв. да му бъдат върнати.След влизането в сила на закона е задействал процедурата по новия текст за 10 години удължаване. При тази ситуация такса на общината не се дължи.Интересен момент е, че за да се удължи срокът за строителство на небостъргача се прибягва до неизползвана до онзи момент процедура.Едно от основанията за това е писмо от министъра на регионалното развитие Николай Нанков, в което се казва, че \"срокът за завършване на строежа е 10 години от започване на строителството\" и \"е валидно до 11.01.2020 г., съгласно чл. 153, ал. 2, т. 3 от ЗУТ\".Именно по този казус главният архитекст на София Здравко Здравков обяснява пред \"Медиапул\", че в ЗУТ не се посочва дали тази нова разпоредба, на която се позовава и регионалният министър във второто си писмо по случая, важи само за издадени след влизането ѝ в сила документи. Така тя е приложена и за заварен случай.Проверка обаче установява, че и това твърдение не е съвсем вярно. Параграф 58 от преходните и заключителни разпоредби на Закона за устройство на територията ясно заявява, че промененият текст засяга новите разрешителни за строеж. Защо обаче в казуса на „Артекс“ то е с обратно действие можем само да гадаем.", "date": "2019.03.21", "title": "Обяснението за всичко: През 2017 г. ръководената от Цветанов ПГ на ГЕРБ променя закон в полза на Артекс"}
{"url": "https://offnews.bg/futbol/davide-mariani-ot-levski-cheta-igrata-fen-sam-na-iuve-699772.html", "text": "Давиде Мариани е един от основните футболисти на Левски през този сезон. Швейцарският халф разкри как е започнал с футбола, кой е любимият му отбор и футболист, както и най-голямата си сила на терена.\"Първите си стъпки направих в един клуб от моя роден град в Швейцария. За първи път получих топка от баща ми. Започнах да харесвам футбола и Ювентус. Дел Пиеро и Пирло са идолите ми.Mога да чета играта, винаги съм фокусиран. Това е една от най-големите ми сили. Обичам да се фокусирам и да си визуализирам нещата преди мач.Най-трудно ми беше срещу Черно море. Те са корав отбор. Футболът е моят живот. Това е моята страст. Чувствам се привилигирован и благодарен, че съм професионален футболист\", призна Мариани пред \"Спортал\".", "date": "2019.03.21", "title": "Давиде Мариани от Левски: Чета играта, фен съм на Юве"}
{"url": "https://offnews.bg/sviat/5-dzhamii-sa-s-izpotrosheni-prozortci-v-birmingam-699778.html", "text": "Пет джамии са били обект на вандализъм през нощта в Бирмингам, съобщава Би Би Си.Полицията обяви,че джамиите са със счупени прозорци, като пораженията са нанесени с чук от неизвестен извършител.Разследващите са на мнение, че случаите са свързани помежду си, но още няма изяснен мотив. В разследването е включен и Специализираният отряд за борба с тероризма.Министърът на вътрешните работи на Великобритания Саджид Джавид определи събитията за \"дълбоко смущаващи и тревожни\".Съветникът на Лейбъристката партия Маджид Махмуд описа атаките в Twitter като \"отвратителни\" и каза, че мюсюлманите са \"уплашени след терористичните атаки в Крайстчърч\" миналата седмица.\"Бирмингамският съвет на джамиите\" също публикува официално съобщение:Шефът на полицията в Бирмингам призова:", "date": "2019.03.21", "title": "5 джамии са с изпотрошени прозорци в Бирмингам"}
{"url": "https://offnews.bg/sviat/feribot-potana-kraj-mosul-naj-malko-70-dushi-sa-zaginali-699784.html", "text": "Претоварен ферибот потъна в река Тигър близо до Мосул в Ирак. Загинали са най-малко 70 души, съобщава Би Би Си.Директорът на гражданската защита в Мосул Хусам Халил заяви пред Ройтерс, че повечето от жертвите са жени и деца, които не могат да плуват.Хората на борда са били поне 100 и са празнували Новруз - началото на кюрдската нова година.Премиерът Адел Абдул Махди е наредил разследване \"за определяне на отговорностите\" и изрази своите съболезнования на семействата на загиналите.Засега спасените са 55, от които 19 са деца. Спасителните екипи все още работят. ", "date": "2019.03.21", "title": "Ферибот потъна край Мосул, най-малко 70 души са загинали"}
{"url": "https://offnews.bg/futbol/tcska-iznenadvashto-osvobodi-trenior-699793.html", "text": "Изненадваща треньорска рокада беше осъществена в ЦСКА по време на паузата за националните отбори. Германецът Томас Нойберт вече не е отговорен за кондиционната подготовка на \"армейците\", а мястото му ще заеме българинът Кирил Динчев.Преди време Нойберт беше силно желан от румънския Стяуа, но избра да остане в София.Ето какво написаха от ЦСКА в официалния си сайт по повод рокадата:\"Армейци,кондиционният треньор Кирил Динчев поема щафетата от Томас Нойберт и вече ще отговаря за физическата подготовка на първия отбор.От лятото на 2016 година досега Динчев получи безценен опит от работата си с германския специалист и вече е готов сам да ръководи кондиционните занимания на тима ни.Благодарим на Томас Нойберт за всеотдайната му работа в ЦСКА и му желаем много успехи за в бъдеще!\".", "date": "2019.03.21", "title": "ЦСКА изненадващо освободи треньор"}
{"url": "https://offnews.bg/futbol/i-plamen-iliev-otpadna-ot-natcionalnia-699792.html", "text": "След нападателя на Каляри Кирил Десподов и вратарят на Лудогорец Пламен Илиев беше освободен от лагера на националния отбор на България за предстоящите двубои срещу Черна гора и Косово заради контузия.На негово място селекционерът Петър Хубчев повика стража на Дунав (Русе) Благой Макенджиев и така групата за двата мача от европейските квалификации остава от 24 футболисти. Това означава, че на вратата като титуляр най-вероятно ще започне Николай Михайлов.На мястото на Десподов пък беше повикан нападателя на Левски Станислав Костов.Той се присъедини към останалите играчи в Национална футболна база \"Бояна\" днес, а финалната група от 23-ма души за домакинството на 22 март ще бъде определена от треньорския щаб непосредствено преди двубоя.", "date": "2019.03.21", "title": "И Пламен Илиев отпадна от националния"}
{"url": "https://offnews.bg/sviat/iznenada-turtcia-i-gartcia-stopliat-otnosheniata-699775.html", "text": "Турция също има права над природните ресурси в Източното Средиземноморие, заяви на пресконференция в Анталия гостуващият гръцки външен министър Йоргос Катругалос. Той се срещна с турския си колега Мевлют Чавушоглу, съобщава Анадолската агенция.„Кипър притежава изключителна икономическа зона и жителите на острова имат правото да разработват крайбрежните находища. В съответствие с международното морско право определени права притежава и Турция, и ние признаваме това“, каза Катругалос. Той отбеляза, че всички проблеми в региона следва да бъдат урегулирани съгласно изискванията на международното право. Според него е повече от невъзможно да се игнорират интересите на страната, която има толкова широка брегова линия в Средиземно море, а и никой не повдигал въпроса за изолирането на Турция.„Гърция полага усилия за снижаване на напрежението в региона. Без участието на Анкара не може да се реализира нито един проект в Източното Средиземноморие“, подчерта гръцкият първи дипломат. Чавушоглу посочи същото: без участието на Анкара в Източното Средиземноморие и край бреговете на Кипър не може да се реализира нито един проект по разработката на находищата. Той съобщи, че турските компании в момента провеждат сеизмологични проучвания в морските зони, за които е получен лиценз от властите в Турската северно-кипърска република и в близко време ще се пристъпи към сондажни работи.В коментар за перспективите на урегулиране на кипърския конфликт Чавушоглу отбеляза, че преговорите по този въпрос трябва да бъдат с целенасочен характер. Според него турската страна не спира усилията си за възобновяването на преговорите за Кипър, а стъпките в тази посока се предприемат на неофициално равнище. „Ние се стремим да определим дневния ред и да обозначим рамките на преговорния процес. Не може и дума да става за възобновяване на диалога от етапа, който имаше място в хода на международната конференция на ООН за Кипър в швейцарския Кран-Монтана. Анкара има конструктивна позиция“, подчерта ръководителят на турската дипломация.„Диалог само заради диалога е недопустим. Важно е да се определят рамките на преговорния процес. Турция настоява за мирно споразумение, удовлетворяващо интересите на двете общности на острова“, допълни Чавушоглу.Той акцентира и на доклада на Европейския парламент, който призова за прекратяване на преговорите за членството на Турция в ЕС. „За съжаление, в Европарламента расте броят на радикално настроените политици с десни възгледи. Техните действия допринесоха за отдалечаването на Европарламента от европейските ценности. Европарламентът престана да бъде платформа за защита на общите ценности на Европа“, коментира турският външен министър.Катругалос също изрази несъгласие с доклада на Европарламента и припомни, че решенията на тази институция носят само препоръчителен характер. Той каза, че гръцките евродепутати са гласували против приемането на доклада. „Позицията на делегацията на Гърция в Европарламента демонстрира желанието на Атина за запазването на диалога за евроинтеграцията на Турция. Това отговаря на интересите не само на турския народ и Европа, но и пряко на Гърция. Превръщането на Турция в противник на Европа е недопустимо. Вратите на ЕС трябва да бъдат отворени за Турция при условията на уважение и зачитане на европейското законодателство, демокрацията и правата на човека. Атина ще повтаря това на всички равнища“, заяви гръцкият външен министър. Той подчерта, че Гърция и Турция трябва да забравят противоречията и да оставят в миналото сложния период на взаимоотношенията, и заедно да вървят напред.Чавушоглу изрази надежда, че Атина ще предаде на Анкара 8-те турски военни, които избягаха от страната след провала на опита за преврат от 15 юли 2016 г. „Като страна, която преди време понесе големи щети от действията на превратаджиите, Гърция е длъжна да върне на Турция последователите на терористичната организация на Фетхуллах Гюлен, но, за съжаление, това не се случи. А и в Атина, и в Анкара прекрасно знаят, че всички тези лица взеха участие в опита за военен преврат в Турция. В същата онази нощ те избягаха в Гърция с хеликоптер“, посочи Чавушоглу.", "date": "2019.03.21", "title": "Изненада: Турция и Гърция стоплят отношенията"}
{"url": "https://offnews.bg/gimnastika/dimitar-berbatov-se-vkliuchi-v-kampania-v-podkrepa-na-zlatnite-ni-momi-699766.html", "text": "За девета поредна година София ще бъде домакин на Световната купа по художествена гимнастика - едно от най-престижните състезания в най-грациозния и женствен спорт. Sofia World Cup ще се проведе от 12 до 14 април в зала “Арена Армеец”. Надпреварата у нас и тази година е за една от четирите световни купи, които са и квалификации за олимпийските игри в Токио през 2020 г. Традиционно, интересът към Sofia World Cup е огромен. Световният елит по художествена гимнастика пристига у нас, за да участва и наблюдава изключително престижното състезание.Тази година Sofia World Cup обявява своята инициатива за партньорство със знаменити български състезатели от други спортове. Легендите ще подкрепят Федерацията по художествена гимнастика в усилията й да привлече повече обществено внимание към сериозни теми в спорта, които често остават на заден план за фенове и медии. Една от тях е темата за възстановяването след състезания. Заедно със Световната купа, през 2019 г. Федерацията по художествена гимнастика организира и голяма кампания за събирането на средства, които ще послужат за създаването на Възстановителен център за българските състезателки по художествена гимнастика. Зад инициативата застава Димитър Бербатов, световна звезда в един от най-мъжките спортове, спортист с характер и доказан джентълмен.“Димитър Бербатов - самият той, не само публичният му образ, кореспондира 100% с нашия спорт. Димитър няма нужда от представяне, успехът и поведението му на терена и в обществото говорят сами. Харизматичен, представителен, винаги безупречен, спортист за пример. Човек, посветил известността си на силната кауза да подкрепя талантливите български деца. Все по-рядко се срещат звезди като него, които успяват да се запазят, въпреки световните си успехи” - споделя Илиана Раева - “Аз съм изключително щастлива и благодарна, че прие поканата ни да започнем тази така важна за нашия спорт кампания”.Освен с ролята си на Кавалер на Sofia World Cup, Димитър Бербатов ще подкрепи художествената гимнастика в България и със своята фондация.“В днешния спорт възстановяването след състезание и след тренировка са едно от най-важните неща за спортистите, за здравето им и за амбициите им да гонят върховете. Отдавана искаме да направим такъв център за златните ни момичета, но парите никога не ни стигат. Затова и решихме да стартираме такава кампания, заедно с Фондация “Димитър Бербатов”, която има богат опит в подобни инициативи и ще ни помагат във всеки етап от процеса”, коментира бъдещето сътрудничество Росина Атанасова, генерален секретар на Федерацията.“Като спортист знам колко огромно значение има правилното възстановяване. Тясно свързани с него са и успехите, и здравето на състезателите в дългосрочен план. Всички знаем какво име има българската школа по художествена гимнастика, колко успехи, с които основателно се гордеем. За радост тази традиция не е прекъсната - златните момичета на България продължават да ни радват с успехите и медалите си и се надявам, че с подобен център ще помогнем тази тенденция да се запази. Във фондацията имаме гимнастички, а като баща на две момичета, едната от които тренира художествена гимнастика, имам и лично отношение към този спорт” - сподели Димитър Бербатов.", "date": "2019.03.21", "title": "Димитър Бербатов се включи в кампания в подкрепа на златните ни момичета"}
{"url": "https://offnews.bg/kultura/bond-shte-napraviat-svetovna-premiera-na-novi-kompozitcii-na-kontcerta-699774.html", "text": "Две нови композиции ще представят феноменалните BOND квартет по време на грандиозния си концерт в зала 1 на НДК на 26 март. Парчетата ще бъдат изсвирени за пръв път не само пред родната публика, а и в световен мащаб, което прави предстоящия музикален спектакъл на световните кросоувър звезди в България наистина уникален по рода си!Най-успешният дамски струнен квартет в света ще открие бляскавото шоу у нас със “Zadok” - първата от двете нови композиции, написана от самите BOND в съавторство с известния английски продуцент Кевин Малпас.В сетлиста, съдържащ повече от 20 парчета, представящи най-доброто от световно признатото им творчество попада и “Panthera” - втората песен на BOND, която ще претърпи своята световна премиера именно в зала 1 на НДК на 26 март!Четирите мултиталантливи дами вече нямат търпение да посетят столицата, издадоха още организаторите на събитието от ZAPP Entertainment. Те са планирали разходка из София с цел разглеждане на местната архитектура и изследване на контрастите на различните епохи, оставили своя отпечатък в града. Интересуват се от емблематични монументи и с любопитство биха разгледали Паметника на съветската армия, Александър Невски, Руската Църква, сградите от царско време и други забележителности.Колкото до програмата и менюто на BOND, красавиците ще заложат предимно на цитрусови плодове, ароматни чайове, джинджифил, хумус и други здравословни изкушения, които предпочитат да консумират.След грандиозния музикален спектакъл в София на 26 март, BOND ще се отправят към Пловдив за повторното му сътворяване на 27 март в комплекс СИ’ЛА - събитие, което се очаква от жителите на тазгодишната Европейска столица на културата с огромно нетърпение!И това не е всичко! Поради големия интерес, мултиплатинените музикантки от BOND ще изнесат още два концерта у нас, обявиха преди минути организаторите на събитието ZAPP Entertainment. Двата нови града, които ще имат удоволствието да ги чуят на живо са Бургас - на 11 юли в Летен театър - Бургас и на 12 юли в морската столица Варна. Билетите за двата града ще могат да бъдат закупени от 22 март в мрежата на Ивентим - България. Подробности за новите летни концерти ще научите скоро!Билети за събитията в София и Пловдив могат да се открият в мрежата на Ивентим – България в цялата страна и онлайн, както и в Билетна каса НДК и онлайн на .", "date": "2019.03.21", "title": "BOND ще направят световна премиера на нови композиции на концерта си в София на 26 март"}
{"url": "https://offnews.bg/politika/siderov-vseki-den-krepim-stabilnostta-na-koalitciata-s-krehkite-si-ra-699743.html", "text": "В министерски постове винаги може да има разместване и стабилността на коалицията я крепим всеки ден. Всеки ден с нашите крехки ръце каквото можем правим. Това заяви лидерът на \"Атака\" и депутат от управляващото мнозинство Волен Сидеров на въпрос дали скандалът с апартаментите на ръководни кадри на ГЕРБ може да заплаши стабилността на правителството. \"Надявам се да не се срути коалицията. Ето виждате, че БСП не са готови да управляват. Ако бяха готови, да кажем - заповядайте, поемайте властта, започвайте да управлявате. Не са готови. Значи трябва да поддържаме стабилността на коалицията дотогава, докато се появи такава коалиция\", допълни Сидеров.През последните няколко дни стана ясно, че трима ръководни кадри от групата на ГЕРБ - нейният председател Цветан Цветанов, министърът на правосъдието Цецка Цачева и бившият министър на културата Вежди Рашидов - са се сдобили с луксозни апартаменти в една и съща сграда на \"Артекс Инженеринг\" на преференциални цени. Сидеров обаче призова да се фокусираме върху силните страни на Цветанов - като дипломацията.\"Аз доскоро го сравнявах с Шарл дьо Гол. Знаете, физически си прилича. Напоследък обаче г-н Цветанов мога да го сравня с Кисинджър. Такава дипломация, такъв висш пилотаж. Това с партия \"Воля\", това със СДС, Румен Христов... това е все едно виждам г-н Кисинджър 70-те години в Китай, совалките\", заяви той.Лидерът на \"Атака\" отказа да коментира казуса с апартаментите по същество.\"Веднага щом остане свободен, ще го питам как да си купя и аз евтин апартамент, тъй като до момента продължавам да живея под наем, а малкият расте... на 3 години и половина стана. Трябва някакво жилище да взема\", заяви той. \"Не се вглеждайте в битовизми сега, апартаменти... 200-300-500 квадрата, голяма работа. Важното е, че в дипломацията върши голяма работа\", допълни още Сидеров.Сидеров още коментира, че въпреки скандала, според него ГЕРБ няма да загуби евровота, тъй като в БСП е настанало разделение. Той обаче допълни, че не е ясно какво се случва с Патриотите и чака лидера на НФСБ и негов коалиционен партньор Валери Симеонов за преговори. По повод слуховете, че едно от условията на НФСБ за общо явяване на изборите е съпредседателство на парламентарната група, Сидеров отговори, че за него това не представлява проблем. \"Да ръководиш парламентарна група от три партии е доста сложна работа и ако те настояват за съпредседателство и ВМРО са съгласни, аз нямам нищо против\", завърши той.", "date": "2019.03.21", "title": "Сидеров: Всеки ден крепим стабилността на коалицията с крехките си ръце"}
{"url": "https://offnews.bg/sviat/kremal-razsazhdeniata-za-bezkrajnata-vlast-na-putin-sa-volni-sachetan-699788.html", "text": "Разсъжденията на някои медии за вариантите за удължаването на срока за присъствието на руския президент Владимир Путин във властта са не повече от свободни упражнения, заяви прессекретарят на държавния глава Дмитрий Песков, цитиран от Интерфакс.В четвъртък журналисти поискаха коментара му за съобщенията в медиите, че в момента съществуват различни варианти, които ще позволят на Путин да остане на власт колкото е възможно повече и, в частност, вариантът за обединението на Русия с Беларус, в резултат на което сегашният президент на Руската федерация ще оглави това обединение.„Ние сме запознати, но това са такива волни съчетания, които нямат никакво отношение към това, което се обсъжда в Кремъл, а дневният ред е особено напрегнат“, посочи Песков.По-рано в четвъртък агенция Bloomberg съобщи, че в кремъл активно се обсъждат вариантите, при които Путин ще може да се задържи във властта, колкото е възможно повече, в това число и вариантът за обединението на Русия и Беларус, вследствие на което руският президент ще може да оглави тази нова държава и да избегне ограниченията на президентския мандат, заложени в конституцията. Като друг вариант агенцията посочи предаването на властта със случая в Казахстан, където Нурсултан Назарбаев подаде оставка, но запази поста си на лидер на управляващата партия, на пожизнен ръководител на Съвета за сигурност и званието си Елбасъй – баща на нацията.", "date": "2019.03.21", "title": "Кремъл: Разсъжденията за безкрайната власт на Путин са волни съчетания"}
{"url": "https://offnews.bg/leka-atletika/elitat-na-maratona-si-dava-sreshta-v-stara-zagora-699763.html", "text": "Плеяда елитни атлети пристигат за Маратон Стара Загора 2019. Четвъртото поредно издание на състезанието е насрочено за следващия уикенд, на 31 март, и отново ще даде старт на веригата надпревари, обединени под мотото „Бягането като начин на живот“.И още: за втора поредна пролет Стара Загора ще определи държавните шампиони в полумаратона. На старт в класическата дистанция от 42.195 км ще застанат двамата миналогодишни победители. При мъжете мароканецът с италиански паспорт Ахмед Насеф отново ще е сред основните фаворити за големия джакпот, който на два пъти му се изплъзва за съвсем малко. При дамите отново на линия е Рут Матебо, която миналата година записа победи и в трите български маратона и грабна за втори пореден сезон големия джакпот от 20 000 лв.На двамата обаче въобще няма да им е лесно, защото се очертава да срещнат много силна конкуренция. В Стара Загора ще бягат двама елитни мароканци. Нуни Редуан пристига с реномето на бронзов медалист от Wizz Air София маратон миналата есен и с личен рекорд 2.15:35 ч. Неговият сънародник Йосеф Сбай пък има злато от полумаратона в София преди две години. Всички те ще трябва да се справят с атаките на кенийската армада. В града под липите ще видим трима представители на тази прочута в цял свят школа.Еванс Тануи е горд с победата си на полумаратона в Сплит тази година с резултат 1.04 ч., негови сънародници по трасето ще бъдат Андрю Мангата и Хосе Тюей, който е шампион от маратона в Загреб през 2017 г., личното му постижение е 2.15:01 при победата му в Касел (Гер).И още един атлет може да се намеси в борбата за титлата в града на липите - Джан Симукека от Руанда бе четвърти на миналогодишния Софийски маратон, запомнен с много силни резултати. Всички елитни бегачи в Стара Загора имат лични рекорди около 2:15, което е обещание за оспорвани битки по трасето.При жените кенийката Рут Матебо е добре познатата и винаги смятана за фаворит. Тя ще защитава титлата си от миналата година в съперничество с нейната сънародничка Емили Чериот, която идва в България с престижа на шампионка от маратона в Маракеш (Мар) с резултат 2.38 ч. Тази година са се записали и две състезателки от Мароко: Наска Машрум и Илхан Ел Муради, като и двете бягат маратон за около 2.45 ч. В Стара Загора отново ще видим и „сребърната“ от миналата година Вира Овчарук, украинката спечели няколко медала от маратонските бягания в България.Стартът в Стара Загора следващата неделя е точно в 10.00 ч. Участниците могат да избират между три дистанции – класическата от 42.195 км, полумаратон 21 км и 10.5 км, което дава възможност повече любители на бяганията да се включат в надпреварата. Организатори са Община Стара Загора, Министерство на младежта и спорта, Български олимпийски комитет, Асоциация „Спорт в свободното време“, Спортен клуб лека атлетика Берое, Спортен клуб Ракета и БФЛА. Контролното време на 42.195 км е пет часа и трийсет минути, а на 21 км е три часа.На класическата дистанция атлетите ще стартират със червени номера на гърдите, на 21 км със сини и на 10.550 км със зелени. Всеки участник в дистанциите 10.550 км, 21 км и 42.195 км, задължително трябва да направи своята регистрация онлайн, след което да плати по електронен път с кредитна карта или банков превод. Крайният срок за регистрация е до понеделник, 25 март 2019 в 23:59 ч. Участниците ще получат рекламна тениска, а успешно завършилите дистанциите 42км, 21км и 10.5км ще бъдат отличени и с медал за участие като спомен от събитието. Непроменени остават големите премии за призьорите, които вече четвърта поредна година осигуряват участието на елитни атлети и регистрирането на много силни резултати в отделните български маратони.Победителите в Стара Загора – и при мъжете, и при жените - ще получат по 8000 лв., заелите второ място – по 3000 лв, класиралите се трети – по 2000 и т.н. до 10-о място с 400 лв. Новото тази година: 20-хилядният джакпот вече се обвързва с добри резултати, отпада изискваният минимум точки.Организаторите отново осигуряват суператрактивен награден фонд за българската верига от маратони „Бягането като начин на живот“. Наред с големите премии за призьорите, впечатляващ е и допълнителният бонус от 20 000 лв., предвиден за най-добро представяне (общо при мъжете и при жените) в трите маратона в една година чрез класиране по специална точкова система. Сега обаче регламентът е леко променен и обвързва спечелването на джакпота с регистриране на добри резултати.За всеки старт отново се дават за първо място по 10 т., за второ по 8, за трето по 6 и т.н. до 1 точка за осмо място. При равенство в точките победител е записалият по-предни класирания, ако и по този показател имаме равенство джакпотът съответно се дели. Отпада досегашният минимум от 20 т. за спечелване на бонуса, но точки се получават само за резултати под 2.25 ч. при мъжете и под 2.45 ч. при жените.Организаторите вярват, че по този начин ще се стимулират по-класни постижения, което ще направи българските маратони още по-атрактивни и престижни. Припомняме рекордите на маратон Стара Загора: при мъжете 2.19:04 ч. на мароканеца Абделади Тияр и при жените 2.42:00 ч. на Белайнеш Югезу (Ет) - и двата резултата са от преди две години.", "date": "2019.03.21", "title": "Елитът на маратона си дава среща в Стара Загора"}
{"url": "https://offnews.bg/ikonomika/balgaria-shte-iznese-640-tona-shafranovi-lukovitci-v-kitaj-699762.html", "text": "В рамките на три години България ще изнесе в далекоизточната държава общо 640 тона шафранови луковици, съобщава сайтът на Центъра за насърчаване на сътрудничеството в областта на селското стопанство между Китай и страните от Централна и Източна Европа.Българска делегация с представители на Центъра и на Българската национална асоциация на производителите на шафран и биологични шафранови продукти в момента е на посещение в Китай. Споразумението е подписано в Ханджоу, район Сяошан, от китайска страна то е подкрепено от „Джъдзян Янтйен за земеделие, наука и технологии Ко.“ ООД.Документът предвижда 3-годишен план за изпълнение. С подписите на директора на Центъра Васил Гелев, на председателя на шафрановата асоциация Хасан Тахиров и на ръководителя на китайската компания Джу Ханлян е договорено през 2019 г. страната ни да изнесе първите 40 тона от продукцията, догодина – 200 тона и през 2021 г. – 400 тона.Общата стойност на шафрановия минзухар, който ще бъде експортиран за КНР, възлиза на 6,5 млн. евро. На церемонията по подписването присъстваха Фан Дзюн, зам.-кмет на район Сяошан, ръководството на Аграрния университет в Пловдив и учени от Джъдзянския университет.На 18 март в гр. Ханджоу се състоя академичен форум, организиран от българския Център. Там професори от Джъдзянския университет обмениха опит с колегите си от Аграрния университет в Пловдив и председателя на българската шафранова асоциация Хасан Тахиров. Обсъдени бяха проекти за сътрудничество между двата университета в областта на бубарството, шафрановата индустрия, електронната търговия и изграждане на съвместни лаборатории за повишаване на безопасността на храните, както и обмен на студенти. На 31 октомври 2018 г. Китай и България се споразумяха да работят за насърчаване на сътрудничеството и информационния обмен, за популяризиране на селското стопанство, науката и технологиите, търговията, туризма и културния обмен в областта на шафрановата индустрия.През ноември миналата година българска делегация посети и „Меката“ на шафрана – Иран. Там в град Машхад Тахиров подписа Рамково споразумение за изграждането на център за изследване на тази изключително скъпа култура. Три големи ирански холдинга ще инвестират в създаването на този център. Тахиров е ентусиаст от Кърджали, които положи огромни усилия да популяризира отглеждането на минзухара у нас и много стопани вече се отказват от традиционното за Родопите и други райони отглеждане на тютюн.", "date": "2019.03.21", "title": "България ще изнесе 640 тона шафранови луковици в Китай"}
{"url": "https://offnews.bg/politika/antikoruptcionniat-fond-oproverga-tcacheva-s-dokumenti-699787.html", "text": "Антикорупционният фонд уличи правосъдния министър Цецка Цачева в премълчаване на важни факти и обстоятелства около чисто новото жилище в блока на Цветан Цветанов, купено също като него на невъзможно ниска цена за простосмъртни граждани.От фонда вадят документи, с които доказват твърденията си - нотариалните актове на сделките, с които провалената \"майка на нацията\" председателя на културната комисия в парламента Вежди Рашидов също са се оказали новодомци благодарение на строителната фирма Артекс.По повод твърденията на Цачева, че става дума за спекулативна информация от страна на АКФ, от фонда категорично заявяват, че цената, която са публикували е тази, посочена в нотариалния акт от 27 юли 2018 г. и  че според документа това е “окончателната и действителна цена”.В този документ за собственост няма договорени никакви допълнителни плащания, посочват от АКФ.Според фонда твърдения, че тепърва щял да се оформи окончателен нотариален акт не отговарят на разпоредбите на българското доказателство и е юридически невъзможно да се сключи втори “окончателен” нотариален акт за прехвърляне на собственост.Ето и цялата позиция на Антикорупционния фонд:След твърденията на министър Цачева за “спекулативна информация на Антикорупционния фонд” за цената на придобиване на нейния имот от фирма “Артекс”, както и че има направени плащания по предварителен договор от 2017 година (както и ангажименти за последващи такива, които променят крайната цена), публикуваме нотариалните актове и за двете сделки - на министър Цачева и депутата Рашидов. Заличени са единствено личните данни и подписите.Твърденията на министъра на правосъдието по казуса са меко казано спорни и заслужават специален коментар:Цената, която сме публикували е тази, посочена в нотариалния акт от 27 юли 2018г. , където се посочва, че това е “окончателната и действителна цена”. В този документ за собственост няма договорени никакви допълнителни плащания. Дори да се приеме, че посочената в нотариалния акт е само за имот в “груб строеж”, това влиза в сериозно противоречие както с оферираните цени от фирмата-строител, така и с обичайните имотни цени за района дори за този етап на строителство.Ако г-жа Цачева е уговорила допълнителни плащания с Артекс, които следва да бъдат платени месеци след това (в края на май 2019г. по нейните собствени думи), логичният въпрос е защо това не е отразено в нотариалния акт, каквато и е обичайната практика и както е направено от Рашидов пропъртис ЕООД (вижте приложения документ). Припомняме и че на наш изричен въпрос относно цената преди нашата публикация не беше получен отговор.Твърдения като “оформяне на окончателен нотариален акт с отразяване на всички плащания” са юридически необосновани и не отговорят нито на законодателството, нито на нотариалните практики. С въпросния нотариален акт от 27 юли е прехвърлена собствеността върху апартамента срещу сумата от 138 хиляди евро и е юридически невъзможно да се сключи втори “окончателен” нотариален акт за прехвърляне на собственост.", "date": "2019.03.21", "title": "Антикорупционният фонд опроверга Цачева с документи"}
{"url": "https://offnews.bg/politika/tcvetanov-komentarat-na-radev-za-apartamentite-e-predizborna-oporna-t-699754.html", "text": "След като Румен Радев вече взима страна за апартаментите, може да си направите равносметка 2 месеца преди изборите каква е основната опорна точка, в която ще се движат нашите политически опоненти.Това заяви председателят на ПГ на ГЕРБ Цветан Цветанов в отговор на изказването на президента Румен Радев по повод казуса със .По-рано днес , че няма как антикорупционната комисия, която е назначена и контролирана от Цветан Цветанов, да го разследва \"по беззъбия закон, наложен от самия него\". Той още допълни, че очаква \"гарантираното\" оневиняване на Цветанов отново да се размине с моралните присъди на обществото.Цветанов заяви, че \"неформалният лидер на БСП\" заема позиция, както го е направила снощи Корнелия Нинова. Според него обаче няма какво повече да се коментира, тъй като всички закони са спазени.\"Нека да оставим тези, които могат, да дадат правилния отговор. Тази тема, колкото повече я говорим и повтаряме, тя е продължение на опорната точка на БСП. Мога да задам знаете ли колко въпроси на г-н Румен Радев и той няма да може да отговори и няма да има кой да му каже какво да каже\", подчерта Цветанов.Той определи казуса като \"тактическо мероприятие, което фокусира вниманието върху ГЕРБ\" и допълни, че атаките срещу него се случват все предизборно, като припомни за прокурорската проверка от 2013 г., от която нищо не излязло.Цветанов отново не можа да отговори колко струва апартаментът му и на какви цени фирма \"Артекс\" предлага имотите си на останалите си клиенти, но все пак е убеден, че не е закупил имота на преференциална цена. Лидерът на групата на ГЕРБ още коментира новото разкритие на \"Свободна Европа\", че неговата кумица - заместник-министърът на младежта и спорта Ваня Колева - е получила апартамент в същата сградата на преференциални цени.\"Нейният съпруг е осми на световното по колоездене преди 20-30 години. Имат един хубав, сериозен бизнес от 30 години. Защо да не може да си купи апартамент? Защо да се притеснява човек, когато е направил всичко прозрачно, легално. Това, което тя е подписала, като декларация преди една година си е упоменала всичко това. Това, което аз съм направил преди една година, е да си подпиша нотариален акт, в който съм участвал в сделката. Ние по закон сме длъжни да го декларираме. В тази си декларация ще направя това, което правят всички обществени личности\", допълни Цветанов и отново повтори, че всичко е законно. ", "date": "2019.03.21", "title": "Цветанов: Коментарът на Радев за апартаментите е предизборна опорна точка"}
{"url": "https://offnews.bg/kultura/spechelete-bileti-za-shouto-na-komedi-klub-sofia-v-ndk-699764.html", "text": "Днес стартира новата игра на  и OFFNews, в която може да спечелите двойна покана за Традиционно в деня на шегата от няколко години Комеди Клуб София радва своите фенове с голямо шоу в НДК, а тази година читателите на OFFNews ще могат да станат специална част от купона.В зала 1 на сцената ще излязат най-добрите български комедианти - Иван Кирков, Васил Ножаров, Александър Деянски, Петя Кюпова, Николай Банков, Христо Радоев, Филип и Николаос Цитиридис.За да участвате в играта, трябва да отговорите вярно на въпроса \"За кой път комедиантите на Комеди Клуб София правят шоу в НДК?\".А) 1Б) 5В) 15Верните отговори поставяйте като коментар под тази статия.Освен двойна покана за шоуто на 1-ви април, може да спечелите и билети за шоу по избор в Комеди Клуб София или Комеди Клуб Студентски.Ще има и трета награда - тениска Funny Is The New Sexy.Играта стартира днес и ще приключи на 27-ми март. Тогава ще обявим и победителите.Следете програмата на  и .Билети за шоуто в зала 1 на НДК може да откриете в мрежата на .", "date": "2019.03.21", "title": "Спечелетe билети за шоуто на Комеди Клуб София в НДК"}
{"url": "https://offnews.bg/ikonomika/samo-66-ot-preporakite-na-smetnata-palata-sa-izpalneni-prez-2018-g-699768.html", "text": "Институции и концесионери игнорират откритите от Сметната палата нарушения, не ги коригират и предизвикват нови и нови проверки. Рекордьор в това отношение е концесионерът на находище \"Челопеч\" със златно-медно-пиритни руди \"Дънди Прешъс Металс Челопеч\". Дружеството със собственик, регистриран в Холандия, и представители Илия Борисов Гърков и Ричард Алън Хаус (Канада) е създал дори прецедент в работата на Палатата.Когато някой не изпълни препоръките в неин доклад или изпълнението е частично, тя отговаря с повторна и следващи проверки. В случая с \"Дънди\" те са не една или две. Извърши се трета поред проверка за изпълнение на препоръките към доклада след одита на договора за предоставяне на концесията за подземни богатства за периода януари 2011 - декември 2013 г., съобщават от СП в прессъобщение днес. А при приемането на резултатите от тази трета проверка е решено извършването на четвърта, причината за което е препоръка в процес на изпълнение, свързана с разработването на финансово икономически анализ на концесията и предприемане на действия за постигане на икономически баланс между ползите и рисковете за държавата и концесионера.През 2018 г. впечатляващ процент от препоръките на Палатата не са или са частично изпълнени: 34%. Случаите с повторни проверки са 7.От 579 препоръки м. г. 381 са изпълнени, 57 не са, 62 са частично изпълнени, а 72 са в процес на изпълнение. Проверките за изпълнението са общо 43, показва анализ за 2018 г. Той, все пак, показва положителна тенденция: изпълнените препоръки са с 6% повече в сравнение с 2017 г. Има намаление с 4%на неизпълнените препоръки за същия период.Близо 1/2 от неизпълнените препоръки са след одити на съответствие при финансовото управление. Най-много от тях са свързани с приемането на нови или с промени/актуализация на вътрешни актове, в т.ч. актове, приемани от общинските съвети. Не са изпълнени препоръки за подобряване на управлението на бюджета, най-вече на приходите, за управление на имоти, за отдаване под наем, за управление на изпълнението на договори, за оценката на риска и за обществените поръчки.При одитите на изпълнението най-много са неизпълнените препоръки, свързани с актуализиране на вътрешни актове или регламентиране на ред за извършване на определени дейности чрез приемане на нови вътрешни актове. Не се изпълняват и препоръки, които изискват съвместни усилия на повече от една институция, както и свързани с приемане на количествени и други индикатори за измерване на изпълнението. Проблемни за изпълнение са и препоръките, при които трябва да се закриват структури или прецизират функции и свързаните със създаването на механизъм за събиране и периодичен анализ на информация. В единични случаи не се изпълняват препоръки за привеждане на дейности в съответствие с делегирани правомощия, обвързване на финансирането с качеството на услугата или когато се налага държавна подкрепа или гаранция за осигуряване на средства.При специфичните одити не са изпълнени препоръки, свързани с промени, допълнения или разработване на вътрешни актове и необходимост от съвместни действия на повече от една институция.За неизпълнените или частично изпълнените препоръки СП уведомява Народното събрание, Министерския съвет или общинския съвет за предприемане на действия за изпълнението им. Във връзка с това, докладите от общо 20 проверки са изпратени на НС (един доклад), на Министерския съвет (10 доклада), на министъра на образованието и науката (един доклад) и по един в общините София, Бяла, Димово, Завет, Златарица, Медковец, Попово и Търговище.През 2018 г., както и в предходните две години, липсва активност от страна на сезираните органи за предприемане на допълнителни действия за изпълнение на препоръките от тяхна страна. Сезираните органи не са уведомявали Сметната палата за предприетите от тях действия за изпълнението на препоръките, като само в един случай е получена информация за допълнително предприети действия.През 2018 г. са взети 7 решения за повторни проверки за изпълнение на препоръките, извършени са 2 от тях - за одита на изпълнение „Професионално образование за заетост“ за периода от 01.01.2012 г. до 31.12.2014 г., и за одита „Изпълнение на Националната стратегия за научни изследвания“ за периода от 01.08.2011 г. до 31.12.2014 г. в Министерството на образованието и науката, Фонд „Научни изследвания“ и Българската академия на науките. През януари 2019 са осъществени още 2 повторни проверки - за препоръките при одита „Принос на Хоризонт 2020 за постигане на целите на НПР България 2020 и националните стратегически документи“ за периода от 01.01.2013 г. до 31.12.2015 г., и при одита на „Летище София“ ЕАД.", "date": "2019.03.21", "title": "Само 66% от препоръките на Сметната палата са изпълнени през 2018 г."}
{"url": "https://offnews.bg/futbol/iuventus-se-otkaza-ot-turne-v-sasht-zaradi-ronaldo-699769.html", "text": "Ювентус се отказа от участие в предсезонно турне в САЩ заради звездата си Кристиано Роналдо.В предишни години грандът от Торино неизменно участваше в приятелския турнир Международна купа на шампионите, който предизвикваше фурор в САЩ заради възможността феновете на футбола в страната на неограничените възможности да се срещнат отблизо с любимите си звезди.Причината за отказа на Ювентус е заради възможността Роналдо да бъде задържан в САЩ, където са му отправени обвинения в изнасилване от моделът Катрин Майорга. Случаят е отпреди 10 години, но разследването беше подновено през септември м.г.Вместо в САЩ, Ювентус ще отиде в Азия, където ще играе контроли с Тотнъм и Манчестър Юнайтед.", "date": "2019.03.21", "title": "Ювентус се отказа от турне в САЩ заради Роналдо"}
{"url": "https://offnews.bg/sviat/moshtna-eksplozia-v-himicheski-zavod-ubi-shestima-i-rani-30-v-kitaj-699765.html", "text": "Мощна експлозия в химически завод уби шест души и рани други 30 в Китай, предаде AFP.Взривът в Източен Китай отекнал към 14,50 ч. местно време (6:50 ч. по Гринуич) в обект на компанията Тянцзяи кемикъл, град Янчън, на около 260 км северно от Шанхай, съобщават общинските власти на града в социалната мрежа Вейбо.Видео, излъчено от китайски медии, показва огромно огнено кълбо на десетки метри височина над завода и стълб гъст сив дим.На място са изпратени спасителни служби, пожарникари и медицински екипи.Жители от района се организират и откарват ранените в болница.Минути преди взрива в Китай е регистрирано земетресение с магнитуд 2.2.През ноември 2018 г. в град Чжанцзякоу, на около 200 кма северозападно от Пекин, при изтичане на газ в химически завод последва взрив и загинаха 23 души.  Един от най-тежките инциденти в китайската промишленост стана през 2015 г. в Тянцзин, в северната част на страната. В огромна експлозия в склад за химически продукти тогава загинаха 165 души.", "date": "2019.03.21", "title": "Мощна експлозия в химически завод уби шестима и рани 30 в Китай"}
{"url": "https://offnews.bg/offtopic/gigantska-riba-luna-izpluva-na-plazh-v-iuzhna-avstralia-699756.html", "text": "Гигантска странно изглеждаща риба изплува на плаж в Южна Австралия. Рибата е с дължина 1,8 метра. Тя е открита от рибари, които първоначално я помислили за голямо парче дърво. Специалисти обясниха, че това е риба луна. \"Не мислех, че е истинска, докато не потърсих снимки на рибата луна\", разказва пред Би Би Си Линет Грзелак, която заедно с приятеля си Стивън Джоунс намира робата. Джоунс, който е рибар, обяснява, че знае за съществуването на тези риби, но никога не е виждал на живо такава. По думите му рибата била много тежка, а кожата ѝ била груба като на хипопотам.Снимка: National Parks South AustraliaСпоред експерти обаче рибата е по-скоро средна на ръст за вида. По думите му рибата луна достига дължина над 4 метра и тегло над 2,5 тона. Рибата луна е безопасна за хората, но понякога е бъркана с акула, ако плува край брега, обясняват от Австралийския музей. В Австралия има случаи на нанесени щети върху лодки от риба луна заради големия им размер. Повече за рибата луна можете да прочетете в .", "date": "2019.03.21", "title": "Гигантска риба луна изплува на плаж в Южна Австралия"}
{"url": "https://offnews.bg/politika/borisov-ot-briuksel-naslednitcite-na-chervenata-burzhoa-da-ne-mi-govo-699777.html", "text": "Премиерът Бойко Борисов откри бронзов бюст на големия български демократ и държавник Атанас Буров в Европейския парламент заедно с евродепутата Андрей Ковачев, председателя на ЕП Антонио Таяни и лидера на ЕНП Манфред Вебер. \"Атанас Буров е казал, че трябва да бъдем приятели с всички, включително и с СССР, но първи е прозрял, че бъдещето на България е свързано с Европа. За съжаление противопоставянето в България продължава. Тези, които избиха цвета на нацията след 1944 година, ги няма днес. Напротив. Техните деца и внуци напъват да дойдат тук като троянски коне\", заяви той, визирайки кандидат-евродепутатите на БСП.\"Не искам да си разваляме настроението, но искам да се знае какво означава да се живее в страх. Попитайте наследниците на Буров какво е страх, истински страх. Да не можеш да говориш, да дойдат да ти вземат всичко без съд и присъда. А какво става сега? Децата и внуците на убийците на Буров ще ми говорят за липса на медийна свобода, когато са обградени от 100 камери и могат да си говорят каквото си искат\", допълни Борисов.Премиерът също не пропусна да коментира скандала с апартаментите, закупени от ръководни кадри на ГЕРБ на преференциални цени. През последните няколко дена стана ясно, че председателят на ПГ на ГЕРБ Цветан Цветанов, министърът на правосъдието Цецка Цачева, бившият министър на културата Вежди Рашидов и зам.-министърката на спорта и кумица на Цветанов Ваня Колева са се сдобили с луксозни апартаменти за много по-ниска от пазарната им цена в кв. \"Изток\". Борисов обаче обвини критиците на  в лицемерие.\"Наследниците на Буров ще ви обяснят какво значи страх. Него са го наричали буржоа. А червената буржоа след 1944 година какво правеше? Кой живееше в най-хубавите апартаменти тогава - на \"Позитано\", на \"Оборище\", в центъра? Те ще говорят сега за апартаменти. А ние в село Банкя си карахме Жигулитата и им гледахме Мерцедесите\", възпламени се още Борисов.\"Стига. Не искам да развалям този хубав празник днес. Още веднъж искам да благодаря на всички тук\", завърши премиерът.На събитието присъства и внучката на Атанас Буров - Ивана Стоянова. За първи път част от Европейския парламент ще носи името на български общественик. Решението бе одобрено от ръководството на ЕП в края на миналата година, а инициативата е на евродепутатите от ГЕРБ/ЕНП Андрей Ковачев и Андрей Новаков.", "date": "2019.03.21", "title": "Борисов от Брюксел: Наследниците на червената буржоа да не ми говорят за апартаменти"}
{"url": "https://offnews.bg/obshtestvo/kaloian-pargov-se-sreshtna-s-protestirashtite-majki-ot-triaditca-699780.html", "text": "Председателят на БСП - София Калоян Паргов прие в централата на столичните социалисти майките от \"Триадица\", които протестират срещу липсата на места в яслите и детските градини в района. Лидерът на левицата в София изслуша проблемите им и заедно обсъдиха различни варианти за справянето с тях. Майките от \"Триадица\" са инициирали и подписка, с която искат да покажат на управляващите в Столична община и на кмета на района, че проблемите наистина са сериозни и настояват във възможно най-кратки срокове да бъде намерено решение. До момента събраните подписи са над 550.\"Единственият начин проблемите с недостига на места в детските ясли и градини да бъде разрешен е да започне ударно строителство на нови такива заведения, обясни Калоян Паргов, който е заместник-председател на Комисията по образование, култура, наука и културно многообразие в СОС. - До този момент управляващите в Столична община само усвояват средства, санират, ремонтират и разширяват вече съществуващи детски градини. А после режат лентички като за нови. Това не е решение\".Калоян Паргов добави, че проблемът, който съществува в район \"Триадица\" с недостига на места в детските ясли, го има на доста места в София.\"През следващия месец ще стартират класиранията и ще започне отново голямата олелия, каза той. - Истината е, че от 2008 година насам управляващите в Столична община непрекъснато променят критериите и правилата за прием. И тези промени ги правят в зависимост от това коя целева група е по-изостанала или ощетена през тази година, за да може през новата да бъде стимулирана. И така се въртим в омагьосан кръг от 10 години. Всички обяснения на управляващите, че детските градини били закрити, преустроени и не знам още какво в миналото са само елементарни оправдания. Не може 10 години да управляват Столична община и да не намерят решение на този проблем\".Лидерът на столичните социалисти категорично заяви, че БСП е против идеята за премахването на леглата в детските градини. \"Това предложение се прокрадна миналата година след протестите на различните граждански инициативни комитети, каза Калоян Паргов. - Премахването на леглата в детските градини противоречи на всякакви медицински и санитарни изисквания. В момента нашите експерти в образованието подготвят становище по тази тема и ще го обявим съвсем официално. За мен подобна идея е скандална\".Калоян Паргов информира протестиращите майки, че с общинския съветник от БСП Борис Цветков вече са внесли доклад в СОС относно възстановяване ползването на неизползваните сграда и двор на ул. \"305\" №1 в квартал \"Драгалевци\", район \"Витоша\", за общинска детска ясла и градина чрез откриване на филиал на 160 ОДЗ \"Здравец\" и разкриване на яслени и градински групи. В доклада има и предложение за частично преодоляване на проблема с недостига на места в общинските детски ясли и градини в район \"Триадица\". То е свързано с промяна на предназначението на съществуваща общинска сграда, намираща се в квартал \"Гоце Делчев\", зад блок №238 на ул. \"Боянски водопад\", известна като \"малката Триадица\". \"Идеята е тази сграда да бъде предназначена за детско заведение, да бъде реконструирана, преустроена и да бъде използвана временно за детска ясла и градина\", обясни Калоян Паргов.", "date": "2019.03.21", "title": "Калоян Паргов се срещна с протестиращите майки от Триадица"}
{"url": "https://offnews.bg/obshtestvo/protest-v-mladost-sreshtu-stroezh-sprian-ot-fandakova-minalata-godina-699773.html", "text": "Жители на столичния район „Младост” ще протестират тази вечер срещу строителството на 12-етажен хотел и жилищна сграда непосредствено пред домовете им. Недоволните от блокове 73, 74 и 75 се събират в 18,30 часа. Такъв строеж обаче няма да има - той е спрян от кмета Йорданка Фандъкова, която не е изпълнила решение на Столичния общински съвет от 20 декември миналата година. Тогава СОС дава съгласие да се измени плана за регулация на кв. 24 в \"Младост 1\", прехвърля на шестима собственици два поземлени имота от 93 и 46 кв. м. с цена 104 945 лв. без ДДС и придобива от тях други два имота от 69 и 44 кв. м. за 72 433 лв., пак без ДДС. Шестимата трябва да доплатят 32 512 лв. без ДДС. Със същото решение СОС възлага на кмета Фандъкова да сключи предварителен договор, а след влизане в сила на изменението на ПУП и окончателен договор със собствениците.За да има нов ПУП, който да позволи строежа, кметът трябва да подпише договор за уреждане на сметки по регулация между СО и собственика. Нещо, което Фандъкова е отказала да направи и така спира плановете за изграждане на хотел и жилищна сграда. Хората с основание се притесняват от застрояването, няма да подпиша, е позицията на Фандъкова. ", "date": "2019.03.21", "title": "Протест в Младост срещу строеж, спрян от Фандъкова миналата година"}
{"url": "https://offnews.bg/sviat/sajtat-na-britanskoto-pravitelstvo-se-srina-zaradi-petitcia-s-iskane-z-699782.html", "text": "Уебсайтът на британското правителство се срина заради драстичната активност в търсенето на петицията, с която се иска кабинетът да отмени член 50 и страната да остане в Европейския съюз, съобщи „Индипендънт“.Сайтът преживя прекъсвания в четвъртък, тъй като стотици хиляди хора предложиха подкрепата си за петицията, след като Тереза Мей бе принудена да моли Брюксел за забавяне на излизането на Великобритания от блока.„Правителството нееднократно твърди, че излизането от ЕС е „волята на народа“, пише организаторката на петицията Маргарет Ан Джорджиаду. „Трябва да сложим край на това твърдение, като докажем силата на публичната подкрепа сега за оставането в ЕС. Вотът на народа може да не се случи – така че гласувайте сега“, призовава тя.До четвъртък сутринта петицията събра повече от 900 000 подписа, като засенчи друга петиция от ноември с 370 000 подкрепа, призоваваща за Брекзит без сделка. Всяка петиция с повече от 100 000 подписа, започната на официалния парламентарен уебсайт, се внася автоматично за разглеждане и дебат в общините. В сряда вечерта Тереза Мей се обърна към нацията и подчерта, че е на нейна страна, тъй като битката за Брекзит в парламента затъва в хаос, като същевременно отказа да предложи компромиси на депутатите от опозицията.При малко повече от седмица до излизането на Великобритания от ЕС, Мей поиска от Брюксел отлагане до 30 юни, което тя описа като „въпрос на дълбоко лично съжаление“. Председателят на Европейския съвет Доналд Туск посочи, че ЕС ще бъде готов да предложи на Лондон кратко удължаване, но само ако сделката й спечели подкрепата на общините при третото гласуване следващата седмица. Брюксел остава отворен за по-дълго удължаване, въпреки че Тереза Мей загатна, че ще подаде оставка, ако депутатите поискат значително забавяне на процеса на оттегляне.Британският парламент сега ще разгледа трябва ли да внесе тази петиция за дебат, щом тя събере над 100 000 гласа. Освен това петицията набра достатъчно гласове, за да ангажира и правителството с отговор. Пред радио Би Би Си 4 външният министър Джереми Хънт заяви, че е „твърде малко вероятно“ да бъде прекратено действието на член 50 от Лисабонския договор, който регулира процеса на напускане на страните от ЕС.Петицията е разпространявана в социалните мрежи от депутати в британския парламент, в това число Том Брейк от Либералните демократи и Пит Уишърт от Шотландската национална партия.", "date": "2019.03.21", "title": "Сайтът на британското правителство се срина заради петиция с искане за оставане в ЕС"}
{"url": "https://offnews.bg/temida/prokuraturata-povdigna-obvinenie-na-kmeta-na-cherven-briag-699740.html", "text": "Специализираната прокуратура привлече към наказателна отговорност кмета на Червен бряг Данаил Вълов.Той е обвинен за длъжностно престъпление, за това, че през 2017 г., като публичен възложител по Закона за обществените поръчки, е нарушил служебните си задължения. Без да са били налице основанията в закона, е  прекратил обществена поръчка за доставка на топъл обяд за социално слаби в Червен бряг и гр. Койнаре, като по този начин е облагодетелствал две свързани с него фирми.Вълов бе задържан вчера при акция по досъдебно производство на Специализираната прокуратура, от следователи в отдел „Следствен“ на СП и подпомогнати от служители на КПКОНПИ и МВР. След като му бе повдигнато обвинение и взета паричната гаранция в размер на 75 000 лева, Вълов бе освободен.Предстои Специализираната прокуратура да поиска от Специализирания наказателен съд да бъде отстранен от длъжност.По време на операцията бяха задържани до 24 часа и петима служители в общината, участвали в обществената поръчка. След разпит те също бяха освободени. За момента имат качеството на свидетели по делото.", "date": "2019.03.21", "title": "Прокуратурата повдигна обвинение на кмета на Червен бряг"}
{"url": "https://offnews.bg/ikonomika/pusnaha-na-pazara-kasovite-aparati-s-naj-izdrazhlivata-bateria-699741.html", "text": "Български екип създаде касовата батерия с най-дълъг живот. Вдъхновена от разработката на зарядните устройства за електромобили, иновацията удължава живота на фискалните устройства 40 пъти.Инженерният екип на Daisy Tech е внедрил в най-продаваните мобилни касови апарати Compact M и Compact S новите технологии, на които е базирано производството на батерии за електромобили. Така животът на батериите на фискалните устройства се увеличава до четиридесет пъти, позволявайки 20 000 цикъла на зареждане и разреждане. При останалите апарати на пазара се използва старият тип батерии, които излизат обикновено издържат 500 цикъла зареждане-разреждане и налагат смяна след около година употреба.Клиенти и дилъри на касови апарати определят новата конструкция на батерията и специализирания контролер за зареждането, работещи с иновативен алгоритъм, като революция в бизнеса. Мобилните фискални устройства от ново поколение имат още едно предимство – тяхната независимост от смущения в електрическата мрежа. Дори при спиране на тока, те продължават да работят заради автономното си захранване, за разлика от други устройства на пазара.40-кратното увеличение на живота на касовите апарати позволи на Daisy Tech да стане първата и единствена фирма, която дава цели 4 години гаранция на вградената батерия, а не само една, както останалите. ", "date": "2019.03.21", "title": "Пуснаха на пазара касовите апарати с най-издръжливата батерия"}
{"url": "https://offnews.bg/sviat/albanskiat-premier-priet-speshno-v-bolnitca-699739.html", "text": "Албанският министър-председател е приет по спешност в болница в Берлин, предаде БГНЕС.Еди Рама имал сърдечни проблеми, допълня медията, като цитира местния портал syri.net.Преди дни в град Берат Рама трудно произнасяше изреченията и на моменти говореше несвързано.След тази визита здравословното му състояние рязко се влошило и той по спешност е бил прехвърлен със самолет в болница в Берлин.“От понеделник той се намира в Германия”, уточнява порталът.До момента няма официално потвърждение на тази информация, която бе разпространена от много албански медии.", "date": "2019.03.21", "title": "Албанският премиер приет спешно в болница"}
{"url": "https://offnews.bg/nashite-avtori/kalin-terzijski-prikliucheniata-na-moite-lichni-danni-2-699744.html", "text": "Та докъде бях стигнал? Аха...Бях стигнал до там, че Моите лични данни тъкмо бяха издигнали гласа си до неподозирана висота и викаха в своя защита: Аз съм неприкосновени... нямате право да ни разкривате (явно във възбудата си въобще не можеше да определи в какво число да говори за себе си).А публиката дремеше и човъркаше кой в нос, кой в сайт за покупко-продажба на дрехи втора употреба, кой в уикипедия.Сънна скука цареше в студиото на предаването \"Бразди\" (както стана ясно на милия читател – мястото на събитието се менеше непрекъснато и с плашеща бързина – вече не бяхме в студиото на \"На кафе\", а на \"Бразди\"). Явно действието вече се развиваше в бъдещето, защото предаването \"Бразди\" се беше превърнало в осемчасово ултрариалити земеделско шоу с чудовищно висок рейтинг, за мащаба и успеха на което можеше да се съди примерно по това, че в осемдесетия сезон, само по време на снимките, бяха унищожени на живо над шест милиона листни въшки! И тъкмо в този момент Водещият на \"Бразди\" беше се захванал да обяснява нещо за ползата от хиперфосфатите при ранното торене на ечемика, но Моите лични данни нямаха намерение да го оставят на мира:- Нямате право да ме разкривате пред когото и да било! Аз съм Лични данни и ако някой посмее да ме разкрие, наложително е да бъде обесен, но само при условие, че преди това надлежно е разчекнат между четири коня и изгорен на клада!Разкриването на лични данни е престъпление, както в наше време е престъпление и казването на думата мармалад! – така гърмеше гласът на Моите лични данни, а публиката с огромно въодушевление, унило поглаждаше с върховете на пръстите си своите безбройни тъчскрийни. Като едва ли осъзнаваше, че за нея може да се говори и като за единно, многоръко и многобезглаво същество.Тук на мен ми стана наистина чудно:Защо, по дяволите, е забранено в това бъдеще да се казва думата „мармалад”?Но учудването ми трая твърде кратко. Дадох си сметка, че хората във всички времена са имали огромна (и напълно идиотска) склонност да си забраняват казването на разни думи или поне да превръщат казването им в огромен проблем.Както около тринадесети век е било нечувано грозно да кажеш името на дявола (Сатан), така в 21-и век беше (е било) ужасно осъдително да кажеш „негър” „педераст” или „циганин”, така явно в 30-и век (в който се намирахме най-вероятно сега) се смяташе за грозно и недопустимо да се казва думата „мармалад”.Представих си за миг цели огромни и мощни, влиятелни движения, въоръжени с най-модерни и неумолими технологии, които упорито радеят за правото на мармалада да не се нарича „мармалад” или поне никой да няма право да казва името му публично.Представих си огромни и разгорещени научни дебати на тема: Сладкият консистентен пулп и неговото интегриране в нашата хранителна среда.Представих си мили възрастни госпожи, които нарочно и тайно слагат малко руж на страните си, за да изглеждат изчервени от свян да ми казват (по време на моя публична изява): \"Молим Ви, господин Терзийски, Вие толкова хубаво говорите и толкова ви харесваме... но молим Ви от сърце: Само не казвайте отново думата с „М”. А аз – вулгарен, циничен и зъл, разрошен и направо демоничен – с ехидна усмивка на уста – с глух и страшен смях, клокочещ дълбоко в гърдите – без капка свян прошепвам: Мар-ма...\"А госпожите пищят и запушват ушите си със специални възглавнички, върху които са извезани Десетте заповеди на Политическата коректност, възвестени на Първия конгрес на Пан-Световния Консорциум за Ред и Чистота на езика в Брюксел, малко преди изгарянето на всички политически некоректни книги (всички книги) и седем месеца преди ликвидирането на всички волнодумци.Представих си всичко това и отново се загледах в Моите лични данни. Те всъщност бяха... толкова невзрачни, толкова...Зависи как ги гледаш, клетнико! – казах си в миг.Защото – наистина – допреди няколко минути Моите лични данни ми изглеждаха извънредно внушителни и важни! Но поглеждайки ги в перспективата на вековете и епохите...Хм, изведнъж някак те се смалиха, станаха ми едни такива – леко, как да кажа, незначителни и дребновати.Но! Но! – викнах си аз с горест. – Та нима не живеем човешки живот?! Нима всичко в тоя живот не е човешко? Тоест – каквото и да се случва в него, ние няма с какво друго да го мерим освен с Човешките мерки! Как беше казал Протагор? Човекът е мяра за всички неща!И затова... някак глупаво и гадно е да правим така: да мерим живота си и нещата в него с някакви космически и не знам си какви исторически или над-човешки мерки!Всяко нещо в живота си е важно и е толкова важно, именно защото е част от човешкия живот!Да вземем да го мерим с мерки като светлинни години или ери? Да, но това е грозно, това е някак изпразващо от смисъл, това е абстракция! Разполагаме само с един живот, преживяваме един живот, осъзнаваме само един живот, всичко което имаме и което е – е един живот! И тогава няма как – нито е редно, нито е смислено – да мерим нещата с някакви... хм, извънживотни мерки!И погледнато по тоя начин – дори и просто да ми се откъсне копчето на панталона си е голяма трагедия!Защото ще вземе да ми падне панталонът на публично място. Ще взема да се изложа. Ще ме презрат хората, ще си кажат: Пияница, пройдоха, мръсник и животно!Ей го – ще си кажат, - падат му вече и гащите на публични места!И аз ще пропадна и ще се отчаям и ще деградирам дотам, че накрая ще заскитам по улиците. А накрая и ще умра - в някоя канафка.И само гарваните ще кълват очите ми на закуска. И посръбвайки вода от локвата, в която лежи моят жалък леш, ще обсъждат цените на петрола.Така че и копчето на панталона ми е важно; всяко нещо в тоя живот е важно, защото е част именно от тоя живот, а опитите на разни философчета да погледнат на нещата от някакви космически и епохални перспективи, да ги гледат отвисоко и с презрение – са чисто и просто глупащина!Страх ги е и искат да измислят как да не ги е страх. И по един наивно хитър начин поглеждат на живота не през мярата на самия живот, а през някакви абстракции и халтави над-човешки мерки! И наричат това мъдрост, наричат това „да гледаш философски на нещата”.Та така – казах си, – и моите лични данни може да не са епохално важни, да не са най-важното нещо в космоса; погледнати от някаква измислена космическа гледна точка да изглеждат нищожни......но пък именно за мене са си ужасно важни! Колосално значими. Не по-малко от копчето на панталона ми. Или примерно - колкото онова малко месце, тежко не повече от триста грама, което непрекъснато шава, обхванато от смехотворни, спазмодични и непрекъснати конвулсии, което наричам Свое сърце. И за което разправят, че поддържало живота на цялото онова нещо. Което наричам с нахалното и доста неясно име Аз.Така че аз изръкоплясках шумно и дори се понадигнах от мястото си. Плахо прочистих гърлото си и извиках: \"Браво, Браво! Свобода за Личните данни! \"Но се усетих, че това е нелепо: как така „свобода за личните данни”? – след като аз искам те именно да не са свободни... Тоест – да не могат да бъдат свободно отдавани в достояние на когото и да било, освен на мен и на определени от закона други лица...?И точно в тоя миг, объркан от сложните си мисли, аз забелязах с крайчеца на окото си (кой знае коя именно част на окото е „крайчец”?), че се намирам не другаде......а именно в студиото на мега-космическия, инфра-вездесъщия и колосален демон на Световната третокласна Максимегалитна Кабелна Телевизия... самият Юлиян Вучков.Който тъкмо се готвеше да покани в студиото самата Косара Марчинкова!", "date": "2019.03.21", "title": "Калин Терзийски: Приключенията на моите лични данни 2"}
{"url": "https://offnews.bg/kultura/muzikautor-kojto-harchi-nad-20-ot-parite-na-avtorite-se-zhalva-v-ek-699734.html", "text": "Музикаутор сигнализира Европейската комисия, че законодателството ни не съответства с правото на ЕС за частното копиране на произведения върху празни носители, съобщиха днес от организацията. Проблемът засяга презаписването на дискове, хард дискове, флашки и т.н. В цяла Европа от тази дейност носителите на права получават над 581 млн. евро, в България обаче правната уредба де факто не работи, жалват се от Музикаутор. Инициативата на защитниците на авторски права щеше да е похвална, ако отчетът на дружеството не показваше, че то харчи една-пета от постъпленията за собствени разходи, а освен това не казва колко са разплатените с авторите суми. За това разказа в OFFNews само преди три дни. Според отчета на \"Музикаутор\" 20,88% от събраните суми за авторски права са отишли за собствена издръжка. Така организацията, която би трябвало да се грижи за доходите на текстописци и композитори и де юре не генерира печалба, всъщност е прибрало над милион и половина от полагащите се на авторите възнаграждения. Българските институции многократно са алармирани за ситуацията, включително чрез резолюции от CISAC – Международната конфедерация на дружествата на автори и композитори, и целеви кампании, организирани от Музикаутор. Въпреки това тези сигнали досега винаги са били неглижирани от държавата, жалват се още от дружеството. И допълват, че \"преди ден десет международни организации сезираха еврокомисаря по Цифрова икономика и цифрово общество Мария Габриел в подкрепа на аргументите на българското дружество.В писмото си те посочват, че в продължение на много години липсата на работещ регламент в България нанася значителни вреди както на българските и европейски правоносители, така и на правоносители от цял свят.Международните организации сигнализират, че българската система също така пренебрегва разпоредбите на Бернската конвенция, Договора на Световната организация за интелектуална собственост за изпълненията и звукозаписите (WPPT), както и Международния договор за свързаните с търговията аспекти на интелектуалната собственост (TRIPS), които България и Европейският съюз са длъжни да спазват.„Това е така, защото тя (българската система – бел. ред.) неоснователно накърнява законните интереси на правоносителите чрез ограничаване на тяхното изключително право на възпроизвеждане и същевременно не предоставя ефективен механизъм за справедлива компенсация за загубата на приходи или за вреда, причинена от актове на частно копиране“, посочват още международните организации в своето писмо. ", "date": "2019.03.21", "title": "Музикаутор, който харчи над 20% от парите на авторите, се жалва в ЕК от презаписите на флашки"}
{"url": "https://offnews.bg/futbol/legenda-na-tcska-kak-e-treniran-despodov-shtom-oshte-ne-mozhe-da-svi-699747.html", "text": "Голмайстор номер 1 за всички времена в Първа лига Петър Жеков коментира отпадането от националния отбор заради контузия на Кирил Десподов. Той е изненадан от болежките на нападателя и прогнозира, че ще му бъде много трудно в Италия. Жеков се чуди как в ЦСКА са тренирали крилото, щом повече от два месеца не успява да свикне в чужбина.„Не знам какво става с това момче и защо не играе постоянно. Контузен е напоследък и направо се чудя как сме го тренирали тук, щом вече 2 месеца не може да свикне в Италия. Вие да сте чули Стоичков, Пенев или Костадинов да са имали проблеми в началото, когато преминаха в големи клубове на Запад? Не, нали? Те бяха готови, бяха големи футболисти. Аз твърдя, че не трябваше да се продава Десподов, не му беше времето сега. Когато вземеш един талант, той трябва да играе поне 5 години на ниво тук и да ти бъде от полза. И едва, когато стане завършен футболист, тогава да го пуснеш“, смята Жеков.„Положението с нападателите в България е много лошо. От 10 години и нагоре дори нямаме читави играчи, които да могат да вкарват голове. Проблемът е, че всички нападатели в първенството ни идват от чужбина. А момчетата от Африка пращат цялата си заплата на майките си и на третия ден викат: „Дай пари!“. И така ще бъде, докато не се оправим. А това няма как да стане само с чужденци. Ето, последният ни голмайстор бе Бербатов. Но и за него сме ходили да го взимаме от Благоевград, където ни го препоръча един телевизионен техник. Той беше две години по-малък, но играеше със старшата възраст. А като пристигна на „Червено знаме“ го видях, че е малко слабичък в раменете и 2 месеца тренирахме само да заякне, преди да влезе в първия отбор и после да продължи нагоре“, спомни си още великият голмайстор.", "date": "2019.03.21", "title": "Легенда на ЦСКА: Как е трениран Десподов, щом още не може да свикне"}
{"url": "https://offnews.bg/temida/p%c3%a0ra-s-temperatura-140%c2%ba-ubila-zatvornik-dvama-nadzirateli-otivat-na-699745.html", "text": "Затворник в Бургас е загинал по мъчителен начин, след като парното в килията му се е пробило и пàрата с температура 140º по Целзий и е причинила изгаряне от 53% по кожата на главата му и попарване на дихателните пътища.  Софийска градска прокуратура е внесла в Районния съд в Бургас обвинителен акт срещу Стилиян К. и Ангел М.- надзиратели в затвора, за причинена от тях по непредпазливост смърт на лишен от свобода, съобщиха от СГП. Трагичният случай е от 25 март 2017 г. в наказателна килия във втора зона с повишена сигурност в затвора в Бургас. Сутринта възникнала повреда на парната инсталация в спалното помещение на затворника Г. Г., при която имало свободно изтичане на водна пара под налягане с температура 140 градуса по Целзий. При съприкосновението й с тялото на пострадалия, тя предизвикала тежка термична травма, несъвместима със живота - попарване на дихателните пътища и на 53% от кожата на главата на починалия. Вследствие на това настъпила смъртта на лишения от свобода Г.Г., изясняват случилото се от СГП. Наказателната отговорност на двамата надзиратели е ангажирана, тъй като въпреки че са били длъжни, не са изпълнили законовото си задължение да осигурят защитата, безопасността и сигурността на лишения от свобода и при възникнала аварийна ситуация с парното отопление не са предприели своевременно мерки за ограничаването, преодоляването и ликвидирането на последствията от нея и опазване на живота и здравето на лишения от свобода.Спрямо тях е наложена забрана за напускане на страната.Ако бъдат признати за виновни, Стилиян К. и Ангел М. могат от надзиратели да станат затворници за до 5 години.", "date": "2019.03.21", "title": "Пàра с температура 140º убила затворник: двама надзиратели отиват на съд"}
{"url": "https://offnews.bg/temida/dadoha-mitio-ochite-na-sad-prokurorite-po-deloto-s-ohrana-sled-zaplah-699779.html", "text": "Специализираната прокуратура внесе в Специализирания наказателен съд обвинителен акт срещу Димитър Желязков - Митьо Очите, като ръководител на организирана престъпна група за изнудване, принуда чрез заплахи, палежи и разпространение на наркотици, действала от януари 2013 г. до 2 август 2018 г. на територията на Бургас, Ямбол, Несебър и к.к. „Слънчев бряг“. На съд по същото дело са предадени още 12 лица. Деветима от тях - за участие в ръководената от Желязков група, а 3-ма за престъпления, извършени по поръчение на групата. Сред обвиняемите участници е и дъщерята на Желязков – Станислава, обвинена за събиране на „такса спокойствие“ от таксиметрови фирми и собственици на търговски обекти в курорта „Слънчев бряг“. Двамата прокурори по делото - Калин Близнаков и Георги Банков, са получили заплахи от Митьо Очите и им е назначена охрана, научи OFFNews. Освен като ръкводител на организирана престъпна група, Желязков ще отговаря за 9 деяния, извършени от него и от останалите обвиняеми по негово лично разпореждане. От създаването на групата през януари 2013 до края на 2017 г. участниците получили само от две собственички на погребални агенции в Бургас близо 72 000 лв. „такса спокойствие“. Чрез заплахи те били принудени да плащат по 150 лв. за всяко погребение, като се „отчитали“ на групата на всяко 10-о число от месеца.“Ако не ми дадеш парите веднага ще има чупене на капачки, нали знаеш?“, „... ако спреш да плащаш ще съжаляваш - последствията ги знаят всички“.Само през 2013 г. събраната „такса“ възлязла на 20 100 лева. Когато в началото на следващата година те отказали да плащат, едната от тях била заплашена с пистолет в лицето:“Дължиш ми по 150 лв. за погребение... Жива няма да те оставя - не го ли разбра? Ей сега затварям вратата и те почвам. Ей сега ще те обезобразя. Ще те оставя без лице, бе! Давай парите ... мастийо долна“. След случката плащанията продължили.„Такса охрана“, но и „Такса рекет“ бил принуден да отчита на групата предприемач от Ямбол. Най-напред той бил заставен да приеме обектите му в града да бъдат охранявани от „Аркус Сигурност Бургас“ ООД – фирмата, вкоято Димитър Желязков е бил назначен на длъжност експерт по сигурността. “Остави джипа - виж децата ти. Не можеш да ги пазиш непрекъснато. Има лоши хора – може да им се случи нещо лошо – я ще вземат да ги отвлекат, я някоя беля ще направят“, „съветвали“ бизнесмена хората на Желязков. Иначе „няма да бъдат отвличани децата ти, няма да ти бъдат палени коли“, няма “да ти счупят стъкло на заложната къща или на офиса... да хвърлят нещо вътре и да ги запалят“. Таксата за охрана за обектите на предприемача в града била 2520 лв. месечно. Освен нея обаче, той трябвало да плаща на групата и „Такса рекет“. От 2013 г. до началото на 2018 г. въпросната такса плавно се покачвала, за да достигне до 45 000 лв. месечно. Когато бизнесменът отказвал да плаща повече, му показвали снимката на детето, или отправяли му смъртни заплахи на самия.Бизнесмен от Бургас пък бил изнудван да се откаже от дяловете си в успешно търговско дружество в полза на групата, както и да продаде на ниска цена своите дялове във фирма, стопанисваща казино в Слънчев бряг. Отказът довел до опожаряване на казиното и личния автомобил на бизнесмена.На друг предприемач от Бургас Желязков наложил „глоба“ от 250 000 лева, защото отказал да плаща такса „рекет“, заплашен бил и с убийство. В част от случаите Желязков лично участвал в рекетирането на набелязаните от него жертви.За извършените от него престъпления законът предвижда до 15 г. затвор, глоба от 5 до 10 хиляди лева и конфискация на една втора от имуществото му. ", "date": "2019.03.21", "title": "Дадоха Митьо Очите на съд, прокурорите по делото с охрана след заплахи от Желязков"}
{"url": "https://offnews.bg/razsledvane/muzikautor-litcenzirahme-83-poveche-kontcerti-prez-2018-g-699781.html", "text": "През последните години Музикаутор направи съществени стъпки за да увеличи приходите на авторите, като през 2018 г. дружеството събра над 7,57 милиона лева. Основен принос за това имат освен приходите от ползването на музика с комерсиална цел от радио и телевизионни оператори, но и тези от публично изпълнение и концертна дейност. Законовите промени от март 2018 г. доведоха до ръст от 83% от лицензирани концерти и 13% от хотели, ресторанти и барове.Музикаутор е дружество, което обединява над 3000 български автори на музика и представлява над 2,5 милиона чуждестранни творци за територията на България. Ниското ниво на развитие и защита на авторските права в България, обаче, налага постоянно търсене на добри европейски практики, които да се адаптират в българското законодателство. Пример за това е жалбата, която Музикаутор адресира до Европейската комисия за несъответствие на българското законодателство с правото на ЕС в областта на частното копиране. С работеща регулация в тази сфера авторите биха увеличили своите приходи.Тази жалба бе подкрепена от световните организации, в които членува Музикаутор. Това са CISAC*, BIEM**, GESAC***, по чиито правила и стандарти Музикаутор извършва своята дейност. Чуждестранните партньори дават позитивна оценка за дейността и стремежите за промяна, като публично подкрепят и лобират официално пред българските институции, което видно и от последния Годишен отчет за 2018 г. на Музикаутор.Неслучайно годишните отчети на организацията през последните седем години са публични и дават подробна информация, като данните сочат възходящ тренд на развитие и не подлежат на интерпретация. Дружеството превърна прозрачността в основно свое оръжие, което мотивира много автори да застават с лицата и репутацията си в защита на авторските права и постигането на справедливи възнаграждения.Управлението на дружеството е поверено на Общото събрание, Управителния съвет и Надзорния съвет. В тях участват единствено автори и издатели. По този начин те имат контрол върху управлението на правата и дружеството, бюджета на организацията, включително Културния й фонд. Така през 2018 г. са подкрепени 38 индивидуални проекта за създаване на българска музика, 11 от които на млади автори, на обща стойност 152 000 лева. Този инструмент няма аналог в България.През 2018 г. дружеството напредна с разработката на собствения си софтуер за разпределение на авторски възнаграждения. Проектът, който се разработва от „Сирма солюшън“ АД, част от единствената публична софтуерна компания в България, отразява всички световни стандарти и цели да оптимизира и забърза процесите на разпределение.Развойната дейност, която вече е на финала, наред с нарасналите разходи за съдебни дела срещу некоректни ползватели и наличието на няколко забавени плащания на големи телекомуникационни компании, доведоха до минимално увеличение на разходите за управление до 1 282 000 лв. или 20,88% от приходите на организацията. За сравнение, разходите за управление на тази дейност в Унгария са 10 млн. евро, а приходите събирани от унгарското дружество надхвърлят 40 млн. евро годишно.----------", "date": "2019.03.21", "title": "Музикаутор: Лицензирахме 83% повече концерти през 2018 г."}
{"url": "https://offnews.bg/sviat/karadzhich-za-dozhivotnata-prisada-srabskiat-narod-veche-specheli-ha-699736.html", "text": "\"Сръбският народ и аз, заедно с него, вече сме спечелили. Република Сръбска е създадена и сръбският народ е свободен в собствената си страна.\" Така осъденият на доживотен затвор бивш лидер на босненските сърби Радован Караджич коментира присъдения му в сряда доживотен затвор от апелативния съвет на Международния остатъчен механизъм за криминални трибунали заради геноцида в Сребреница, престъпления срещу човечеството и нарушение на законите и обичаите на войната.Думите на осъдения първи президент на Република Сръбска към сръбския народ бяха предадени публично от адвоката му Марко Сладойевич и цитирани от тв РТРС.Караджич е в затвора, където излежаваше 40-годишна присъда, променена вчера на доживотна, за геноцид и престъпления срещу човечеството. Съдът постанови, че той носи отговорност за убийства, нападения на цивилни граждани и терор в хода на 44-месечната обсада на Сараево по време на войната от 1992-1995 г. той бе признат за отговорен за обстрелите на града, в това число с използване на артилерия.Присъдата бе променена, след през април миналата година прокурорът от ООН Катрина Густафсон поиска по-тежка присъда за бившия лидер на босненските сърби от 40 г. затвор до доживотен.По думите на адвоката му той заявил още по повод новата присъда:Апелативният съд прие, че 40-годишната присъда не е адекватна на тежестта на углавните престъпления, извършени от Караджич.Решението му е окончателно и не подлежи на обжалване.", "date": "2019.03.21", "title": "Караджич за доживотната присъда: Сръбският народ вече спечели. Хага не причинява нищо на мен, старецът"}
{"url": "https://offnews.bg/politika/radev-sluchaiat-s-apartamentite-nadhvarlia-obhvata-na-edna-imotna-sde-699752.html", "text": "„Случаят с апартаментите далеч надхвърли обхвата на една имотна сделка, защото пряко рефлектира върху доверието в политическата класа и държавността.“Това заяви президентът Румен Радев пред журналисти в Кюстендил в отговор на въпрос за имотния скандал с апартаменти на Цветан Цветанов, Цецка Цачева и Вежди Рашидов.Държавният глава обяви, че само преди два месеца на своя годишен отчет е призовал Комисията за противодействие на корупцията и отнемане на незаконно придобито имущество и другите органи да навлязат и в старателно отбягвания периметър на властта. „Много ясно казах, че ако това не се случи, търсенето на справедливост и възмездие може да излезе извън рамките и механизмите на закона“, каза той.По думите на президента очевидно няма как антикорупционната комисия, която е назначена и контролирана от Цветан Цветанов, да го разследва „по беззъбия закон, наложен от самия него“. „Ако това не се случи, наистина можем да имаме сериозен проблем. И затова поредното, според мен, гарантирано оневиняване на г-н Цветанов ще се размине с моралните присъди на обществото. Това е големият проблем, който ни очаква“, добави държавният глава.Запитан какво е наложило създаването на Стратегическия съвет при президента и алтернатива на какво е той, Румен Радев заяви, че не става въпрос нито за партия, нито за служебно правителство в сянка. „Ролята и функциите на този съвет са ясно описани в указа, с който съм го назначил, а това е търсене на идейна алтернатива на статуквото, търсене на стратегически решения за бъдещето на България“, посочи президентът.Държавният глава коментира още, че е поканил на среща в петък ръководството на ЦИК, за да се обсъди тяхната готовност и всички необходими мерки за провеждането на спокойни, честни и прозрачни избори.", "date": "2019.03.21", "title": "Радев: Случаят с апартаментите надхвърля обхвата на една имотна сделка - отразява се върху доверието в държавността"}
{"url": "https://offnews.bg/tehnologii/ako-si-kupuvate-kasov-aparat-neka-da-e-na-dejzi-teh-699776.html", "text": "Смяната на касовите апарати е сред най-горещите теми през последните месеци у нас, а разпадането на връзката на някои устройства със сървърите на НАП отпреди дни добави допълнително напрежение по темата. Представителите на бизнеса са притеснени и се налага въпросът: какво фискално устройство да си изберем, за да нямаме подобни проблеми в бъдеще?От българския производител на касови апарати  посочиха, че проблемите със свързването с НАП не са наблюдавани при техни устройства и те са работили безотказно. Това се потвърждава и от търговци, използващи модели на компанията.„Дейзи Тех е технологична компания с традиции, която инвестира вече над 20 години в иновации, и е сред първите производители на касови апарати и ПОС системи в България. Затова и много проблеми, наблюдавани при други разработчици на такива устройства, не се срещат при нас. В добавка ние имаме и дългогодишни традиции в разработката на мобилни устройства. Създатели сме и на първия български джобен компютър. Опитът и експертизата ни в тези области ни позиционират много добре за модерната ера, в която касовите апарати комуникират директно с НАП посредством онлайн връзка. Ние сме единственият производител в България, който има дългогодишен успешен опит и на 3 други европейски пазара със сходна система за изпращане на касови бележки в реално време - Чехия, Словения и Хърватска“ – посочват от екипа на Дейзи Тех.Според предприемачи, използващи отдавна касовите апарати на компанията, нейните модели се отличават с безпроблемна работа и улесняват процеса на продажби. При тях не се наблюдават производствени дефекти, които биха могли да застрашат работата. Освен това батерията на апаратите на Дейзи Тех издържа много повече в сравнение с тези на конкуренцията. Затова компанията е и единствената на пазара, която дава цели 4 години гаранция на батерията на моделите Compact, докато при другите производители тя е едва една година.Повечето модели на българския производител №1 са леки и компактни, имат големи и удобни бутони, подсветка, могат да се носят навсякъде и се използват изключително лесно. Здрави са и корпусът им не може да се счупи лесно - проблем, който би оставил фирмата без устройство за продажби.Мобилното покритие на апаратите на Дейзи Тех също е на много добро ниво – фактор, който с влизането в сила на новата Наредба 18 на НАП е от ключово значение за всеки касов апарат. Всички модели на Дейзи Тех са напълно съвместими с изискванията на приходната администрация и са много подходящо решение, категорични са и потребители, и експерти.", "date": "2019.03.21", "title": "Ако си купувате касов апарат, нека да е на Дейзи Тех"}
{"url": "https://offnews.bg/obshtestvo/parviat-den-ot-proletta-oblachen-i-s-temperaturi-ot-3-do-17-gradusa-699690.html", "text": "Първият ден от астрономическата пролет тази година ще е облачен и по-хладен в сравнение с предходните.Официално пролетта дойде 2 минути преди полунощ на 20 март, когато Слънцето бе в пролетната равноденствена точка в съзвездието риби. След това то се изкачва в северната небесна полусфера и започва да огрява по-отвесно земята, уточни физикът Пенчо Маркишки от Института по астрономия с Национална астрономическа обсерватория при Българска академия на науките за агенция „Фокус“. Това и нарастващата продължителност на деня бавно затоплят климата северно от Екватора, приближаваме се към лятото.За Южното полукълбо на Земята е обратното - 20 март за хората там е началото на есента.Преминаването към лятното часово време тази пролет ще стане в края на месец март. На 31 март (неделя) в 3ч. сутринта ще преместим стрелките на часовниците с час напред (4:00 ч.).През днешния първи ден от пролетта облачността ще е предимно значителна над Западна и Централна България. На места ще превали, главно в планинските райони. В източните райони ще има по-значителни разкъсвания и намаления на облачността. Вятърът ще е слаб, до умерен север-североизточен.Минималните температури ще са между 3° и 8°, максималните – предимно между 12° и 17°.Над планините ще е предимно облачно, на много места и мъгливо. Главно в следобедните часове, в масивите от Западна България ще превали краткотраен дъжд, над 1700-1800 метра – сняг. Ще духа слаб до умерен вятър от север-североизток. Максималната температура на височина 1200 метра ще е около 6°, на 2000 метра - около минус 1°.Над Черноморието облачността ще е променлива и валежи не се очакват. Ще духа до умерен, в крайните южни райони и временно силен вятър от север-североизток, който вечерта почти ще стихне. Максималните температури ще са между 9° и 12°. Температурата на морската вода е 8-10°. Вълнението на морето ще е 2-3 бала.Днес слънцето изгрява 29 минути след 6:00 и залязва в 18:40. Продължителността на деня е 12 часа и 11 минути.", "date": "2019.03.21", "title": "Първият ден от пролетта облачен и с температури от 3 до 17 градуса"}
{"url": "https://offnews.bg/kultura/preporachvame-vi-bezplatna-prozhektcia-na-dokumentalnia-film-tova-k-699691.html", "text": "Документалната творба на Рейчъл Мейрик „Това, което не ме убива“/„What Doesn't Kill Me“ (Великобритания, 2017, 82′) разказва за ежедневието - 5 милиона деца в Съединените щати стават свидетели или жертви на домашно насилие, и това се случва всеки ден.Тя ще бъде излъчена днес от 19 ч. в \"Гьоте\" институт, в рамките на \"София филм фест\" и партньорството му със Cinema Politica - мрежа с 90 клона по света за разпространение за независимо документално кино със социална и политическа тематика.Прожекцията е с безплатен вход.Филмът показва как в настоящата система съдиите са по-склонни да дадат родителските права на агресивен баща, ако майката се опита да излезе от опасната връзка. Бащите печелят 70% от правата, дори когато са обявени за виновни за домашно или сексуално насилие над майката или децата.В този провокативен филм майки, адвокати и експерти по домашното насилие споделят лични истории и дискутират грешките в системата и възможните начини за решаване на проблемите.", "date": "2019.03.21", "title": "Препоръчваме ви: Безплатна прожекция на документалния филм 'Това, което не ме убива'"}
{"url": "https://offnews.bg/obshtestvo/parva-mbal-bez-voda-dnes-spirat-ia-v-stolichnia-tcentar-poduene-ili-699706.html", "text": "\"Софийска вода\" предупреди за спиране на водата днес поради планирани ремонти в някои столични райони.Монтаж на спирателни кранове на бул. “Евлоги и Христо Георгиеви“ в кв. „Подуене“ ще наложи спирането на водата от 9 до 17:30 часа на:- бул. „Евлоги и Христо Георгиеви“-  от ул. „Мърфи“ до ул. „Алеко Константинов“;- ул. „Алеко Константинов“ - от бул. „Евлоги и Христо Георгиеви“ до бул. „Мадрид“;- ул. „Васил Друмев“ - от бул. „Ген. Данаил Николаев“ до ул. „Марица“.Във връзка с подмяна на спирателни кранове на ул.“Цар Самуил“ в центъра на София, се налага спиране на водоподаването от 9 до 21 часа на:- ул. „Уилям Гладстон“ - от бул. „Христо Ботев“ до бул. „Витоша“;- ул. „Цар Самуил“ - от ул. „Солунска“ до ул. „Неофит Рилски“;- ул. „Ивайло“ - от бул. „Христо Ботев“ до ул. „Цар Самуил“.Прекъсване на сградно водопроводно отклонение на бул. „Патриарх Евтимий“ в центъра на София налага спиране на водоподаването от 9 до 18 часа на:- ул. „Проф. Фритьоф Нансен“ - от №3 до №1;- бул. „Патриарх Евтимий“ №35;- Първа многопрофилна болница за активно лечение.Във връзка с подмяна на спирателен кран на ул.“Виктор Павлов“ в ж.к. „Илинден“, се налага спиране на водоподаването от 10 до 20 часа в: бл. 129, бл. 130, бл. 132, бл. 134, бл. 131А, бл. 131Б, бл. 131В.Извършване на строително-монтажни работи на ул. “Проф. Станчо Ваклинов“ в кв. „Витоша“ налага спиране на водоподаването от 9 до 21 часа на:- ул. „Нилс Бор“;- ул. „Петър Карапетров“;- ул. „Милко Борисов“;- ул. „Проф.Станчо Ваклинов“.Диагностика на уличен водопровод на ул.“Проф. Петър Шапкарев“ в кв. „Кръстова вада“ налага спиране на водата от 9 до 18 часа на:- ул. „Проф. Петър Шапкарев“;- ул. „Флора Кънева“ - от бул. „Черни връх“ до ул. „Нелсън Мандела“;- ул. „Нелсън Мандела“.Заради подмяна на сградно водопроводно отклонение на ул. „Зайчар“ в ж.к. „Света троица“, се налага спиране на водоподаването от 10 до 17 часа на ул. „Зайчар“ - от ул. „Цар Симеон“ до ул. „Пиротска“.Заради монтаж на спирателни кранове на ул.“Незабравка“ в с. Чепинци, водата ще бъде спряна от 9 до 19 ч. на:- ул. \"Георги Никифоров\";- ул. \"Свежест\";- ул. \"Кокиче\";- ул. \"Училищна\";- ул. \"Искър\";- ул. \"Офрей\";- ул. \"Реката\".", "date": "2019.03.21", "title": "Първа МБАЛ без вода днес. Спират я в столичния център, Подуене, Илинден и Чепници"}
{"url": "https://offnews.bg/tenis/adrian-andreev-tragna-s-pobeda-v-meksiko-699738.html", "text": "Българинът Адриан Андреев се класира за втория кръг на турнира по тенис на твърди кортове в Канкун, Мексико с награден фонд 15 хиляди долара.Андреев победи на старта поставения под номер 8 в схемата представител на домакините Луис Патино с 6:4, 7:6(8) за 2 часа и 12 минути.Българинът направи пробив в деветия гейм на първия сет, което бе и достатъчно за да спечели първата част. Във втория сет обаче Патино и Андреев често губеха подаванията си, като всеки направи по четири пробива. В крайна сметка Адриан спечели тайбрека, а с това и срещата.Във втория кръг 17-годишният българин ще играе срещу Жорди Арконада от САЩ.", "date": "2019.03.21", "title": "Адриан Андреев тръгна с победа в Мексико"}
{"url": "https://offnews.bg/obshtestvo/meditcinskite-sestri-zapochvat-dnes-vsekidnevni-protesti-699723.html", "text": "Медицинските сестри започват днес всекидневни протести в резултат на липсата на споразумение със здравния министър Кирил Ананиев за исканите увеличение на заплатите и подобряване условията на труд в сектора.Протестът им започна на 1 март. Тогава бе договорена 20-дневна отсрочка с Ананиев с цел решение как да се разпределят отпуснатите от правителството на общинските и областните болници 30 млн. лева, след което трябваше да се проведат нови преговори. Срокът изтече вчера, когато се проведе среща между двете страни. От нея представители на медицинските сестри излязоха с думите, че не са доволни от свършеното, не са сигурни дали МЗ ще изпълни ангажиментите си и подновяват протестите.Обяснението на Ананиев за продължаващото недоволство бе, че медсестрите не са усетили отпускането на средствата, защото процедурата по усвояването на парите не е приключила и може би до 1 април те ще получат обещаното увеличение. Той е уверен, че е изпълнил ангажимента си към протестиращите.Анализът на екипа му потвърдил сериозния недостиг на кадри в системата: у нас има средно по 420 сестри на 100 хил. души население, което ни отрежда на предпоследно място в ЕС, където средното съотношение е 820 сестри на 100 хил. души.От рано тази сутрин пред сградата на МЗ в центъра на София бяха събрани медицински сестри. Там ще има и палатков лагер. В страната демонстрациите им ще са пред лечебните заведения. В тях се включват медицински сестри, акушерки, лаборанти и рехабилитатори от над 40 града.Те настояват за еднаква основна заплата за всички специалисти по здравни грижи независимо от местоработата или собствеността на болницата - поне две минимални работни заплати за страната или 1120 лв. Сред исканията им е още допълнителните възнаграждения и техните размери да са с регламентирани правила и в зависимост от натовареността, както и почасово заплащане на нощния труд и допълнително възнаграждение за работа в спешно отделение.В държавните болници средната основна заплата към 1 януари е 758 лв., а средната брутна - 1470 лв.; в тези с 50% и над 50% държавно участие в капитала средната основна заплата е 668 лв., а средната брутна - 1166 лв. В общинските средната основна е 668 лв., а средната брутна - 1040 лв.Към 31 декември средната брутна заплата в страната е 1123 лв.Синдикални и съсловни организации подкрепиха исканията на здравните специалисти и призоваха за нов диалог. Подкрепа декларира и омбудсманът Мая Манолова.", "date": "2019.03.21", "title": "Медицинските сестри започват днес всекидневни протести"}
{"url": "https://offnews.bg/obshtestvo/zadarzhaha-sluzhitel-na-dai-lovech-na-izpit-za-shofiorska-knizhka-699746.html", "text": "Служител на „Автомобилната администрация“ в Ловеч е задържан по време на теоретичен изпит за получаване на шофьорска книжка. При съвместната акция на полицията и ДАНС са задържани общо трима души. Арестуван е 30-годишен мъж от с. Борима, който е полагал изпита с лична карта на друго лице - 26-годишен мъж от Луковит, който също е задържан, съобщи Фокус. По случая е образувано досъдебно производство. Предстои прокуратурата да прецени какво обвинение да повдигне на задържаните.", "date": "2019.03.21", "title": "Задържаха служител на ДАИ-Ловеч на изпит за шофьорска книжка"}
{"url": "https://offnews.bg/obshtestvo/kumitcata-na-tcvetanov-koiato-e-zam-ministar-sashto-kupila-apartame-699767.html", "text": "Кумицата на Цветан Цветанов - заместник-министърът на спорта Ваня Колева, също се е сдобила с имот на преференциална цена в сграда \"Летера\" в столичния квартал \"Изток\".Справка в Агенцията по вписванията показва, че Колева е купила апартамент от над 230 кв.м с гараж за общо 665 хиляди лева. Цената е платена с кредит от банка, съобщава .Макар че пазарните цени на луксозни имоти в кв. \"Изток\" са над 2000-2500 евро, платената от зам.-министъра цена е около 1340 евро на кв.м. Впечатление прави и високата стойност на кредита. Обичайно банките финансират сделки за жилища с до 400 000 лева. Заем за над 600 хиляди означава и месечна вноска от порядъка на 4000-5000 лева в зависимост от срока му и лихвения процент.\"Апартаментът на Колева, който няма ВИП асансьор като този на кума ѝ Цветан Цветанов, нито пък разполага с двоен самостоятелен гараж като неговия, е излязъл драстично по-скъп от този на шефа на ПГ на ГЕРБ\", коментира \"Свободна Европа\".Засега зам.-министър Колева не е коментирала информацията.По-рано тази седмица стана ясно, че Цветан Цветанов се е сдобил с голям апартамент със собствен асансьор и двоен гараж на цена малко над 600 евро на кв.м - доста под пазарната за елитния квартал и този вид луксозно строителство.През лятото на 2018-а апартаменти от същия строител - \"Артекс\" - са купили още  Цените по техните сделки също са драстично по-ниски от пазарните. Имотният пазар в страната и в частност в София е в неколкогодишен възход и цените задминаха тези от преди последната финансова криза.", "date": "2019.03.21", "title": "Кумицата на Цветанов, която е зам.-министър, също купила апартамент в 'Летера'"}
{"url": "https://offnews.bg/obshtestvo/plastmasata-koiato-izpolzvate-ednokratno-shte-iztezava-okeanite-zavi-699710.html", "text": "Може и да не смятате, че използването на едно найлоново пликче в обедната ви почивка би могло да повлияе драматично в световен мащаб на околната среда, но представете си всички 7.7 милиарда души да направят същото - картината е ужасяваща, нали? Образно казано, давим се в пластмаса.Хубавото от всичко това е, че все повече хора се замислят за заплахата от нея за околната среда и правят стъпки за опазването на планетата. Опит за борба с незаинтересоваността на останалите и осигуряването на по-добро бъдеще прави международната неправителствена организация Sea Shepherd Conservation Society (SSCS), чиято цел е запазването на екосистемите и видовете в световния океан. Организацията, в сътрудничество, с рекламните агенции Tribal Worldwide Brazil и DDB Guatemala подеха шокираща кампания, предупреждаваща за вредата от пластмасата, пише www.boredpanda.com. 3D плакатите изобразяват две морски животни - костенурка и тюлен, хванати в капана на последствията от небрежно изхвърляната пластмаса. Те предават и следното послание: \"Пластмасата, която използвате веднъж, ще изтезава океаните завинаги\".Дали кампанията е въздействаща? Преценете сами.Снимка: seashepherd.org", "date": "2019.03.21", "title": "Пластмасата, която използвате еднократно, ще изтезава океаните завинаги"}
{"url": "https://offnews.bg/nashite-avtori/vladislav-panev-borisovskiat-tcezarizam-i-dilarite-na-omraza-699724.html", "text": "Древните елини говорят и мислят за “тюмос”. Това е онази част от душата (която иначе се намирала някъде в областта на гърлото), в която е концентриран стремежът към обществено признание и, едновременно, съхраняване на личното достойнство. Съответно, “изотюмИя”-та е поривът за уважение към другия и обществено равенство, а “мегалотюмИята” – копнежът да бъдеш superior, финансово, политически и всякак, което обикновено води до тирания. Напоследък махалото се люшна пак към “мегалотюмията” – Тръмп, Путин, Орбан, Си Джинпин, Качински и т.н. (дори Фукуяма говори за това напоследък, когато пак се позовава на “последния човек” на Ницше; не смея да причисля и Борисов тук, който едва ли подозира за древните елини, еле па за Ницше). Според теб, като част от либерално-демократична общност, как да се противопоставим на този нов вид “цезаризъм”? Още американските Founding Fathers сякаш го предвидиха и създадоха конституционна система от “checks and balances”, чрез които да се блокира възможността русоистката trias politica да се концентрира в един-единствен човек.Ще ти отговоря с една дума с латинско-гръцки корен - меритокрация. Това е, когато хората се оценяват според своите способности и таланти, а не чрез богатство и произход. Завой към авторитаризъм правим за втори път през последните 100 години. Отново след брутална икономическа криза. Отново след като силата на частния бизнес и спестяванията на хората намаляват като тегло за сметка на мощта на държавите. Изсипването на пари, в случая с Борисов, Качински и Орбан - на европари, води до силно нарастване на ролята на държавата, и то не на тази, която преразпределя през пенсии, образование и други методи за намаляване на неравенството. А която има безплатен външен ресурс да назначава най-богатите хора - чрез разпределянето на еврофондовете за строителство, медии и т.н. между “нашите” фирми. След предишната криза от 30-те години на ХХ-и век на сцената излязоха Хитлер, Франко и други диктатори. Нацистите поставяха Германия над всичко – лозунг, който не се отличава много от “America First”.Склонността да дадем властта на справедливия бащица (който, като падне от власт, ще бъде заклеймяван най-вече от тези, които са му се кланяли) си е манталитет, който ще преодолеем едва когато имаме по-широка средна класа от независими хора. Публиката е фертилна за диктатори и защото нямаме вяра в бъдещето, че утре ще е по-добре от днес. Нямаме и чувството за справедливо общество. Един вид нямаме какво да губим. И то не само в парично отношение. Американците от “ръждивия пояс” на индустриално западащия Среден Запад видяха в Тръмп отпор срещу глобализацията, заради която губят работни места. И заради която Детройт е това, което е в момента. Когато не виждаме надежда, сме склонни и да рискуваме с някой палячо. Така че преди всичко трябва да си върнем увереността в бъдещето.Може ли да обясниш накратко за какво (освен за съхранение на природата) се борят „Зелените“? Каква е идеологията на партията извън околната среда?Всъщност “зеленото” мислене обхваща абсолютно всички сфери от живота. В основата му е, че природата е най-ценният актив на човечеството и запазването му означава богатство. Затова наш приоритет е развитието на щадящи околната среда технологии – в транспорт, енергетика, земеделие, ако щеш минно дело и строителство. Ясно е, че всяка една човешка дейност носи отпечатък - това, че работим на компютър, пътуваме и така нататък. Ние нямаме намерение да спираме развитието на планетата, както някои хора си мислят. Напротив, за нас балансираното развитие означава равни възможности и пряка конкуренция между технологиите и компаниите. Като тези, които замърсяват околната среда, си плащат за това.“Цапаш – плащаш”. Именно. Това осигурява възможности за инвестиции и развойна дейност в “зелени” технологии и отваряне на “зелени” работни места. Умираме по-млади заради мръсния въздух. И това е, защото горенето на всякакви предмети и въглища се извършва без всякаква санкция. Ти убиваш себе си и хората около теб, обаче това е безнаказано. И няма воля да се промени, защото властта не гледа по-далеч от носа си. От мандат до мандат. “Зелените” отчитаме дългосрочните ползи и вреди от решенията си. Това ни отличава от всички останали.В същото време облагането на замърсителите не само ще стимулира инвестициите в “зелени” технологии - то ще облекчи данъците на работещите хора и компании. Защото според нас тежестта на държавата трябва да е по-ниска от сегашната. За да можем да догоним по-развитите от нас. Това няма как да се случи с високи данъци и с милиардни субсидии за мръсни производства, както е в момента.В същото време, понеже говорим за нашите ценности, искам да обърна внимание и на проблема с нарастващата омраза в обществото. Аз наричам хора като Каракачанов и Джамбазки „дилъри на омраза“. Те цял живот не са работили нищо смислено, винаги харчат парите на данъкоплатеца на държавната софра. И единственият им шанс в живота е да провокират омраза и противопоставяне. Дали ще е срещу бежанци, гейове, цигани или турци – няма значение. Те са готови на всичко, дори да възпламенят гражданска война, само и само да са на власт. Срещу това се противопоставяме категорично. Няма как България да просперира, ако различните общности в страната се мразят и градят стени помежду си, а не мостове. Нужно е да се уважаваме взаимно и всеки човек, независимо от произхода или пола си, да има шансове да успее да осъществи мечтите си. Вярвам, че само инклузивните общества са успешни. Другото е лицемерие и пошлост.Традиционно, на Запад „зелените“ партии са или радикални леви, или толкова тясно свързани единствено с околната среда, че се губят на политическата арена. Можеш ли да посочиш неколцина политици през годините, които са успели да „преведат“ платформата в по-масов аспект?Когато “Зелените” участват в управлението, са доказвали, че са прагматични, работят добре с бизнеса и гледат на дългосрочните перспективи. Затова и рейтингът им в момента расте навсякъде, защото не се поддадоха на консервативната мода. За мен най-успешният “зелен” политик в момента е всъщност единственият министър-председател от партията – Винфрид Кречман, който заема този пост в една от най-богатите германски провинции Баден-Вюртемберг от 2011 насам. Той печели изборите там още отпреди да стане модерно да гласуваш за “Зелените”. И поддържа отлични отношения с големите концерни - например “Даймлер”, - като подкрепя ниски данъци и пробизнес платформа. Има един лаф в „Шпигел“, че политиката на Кречман води до това, че дори собствениците на Порше Кайен гласуват за него и не виждат никакво противоречие между колата, която карат, и бюлетината, която пускат в урната (смее се). Всъщност екзит половете в Германия показват, че милионерите там гласуват повече за “Зелените”, отколкото например за либералите. Това показва, че дългосрочните ценности за завещаване на чиста околна среда на поколенията се споделят най-вече сред хората, които, както се казва, са си надвили на масрафа.Ти лично защо си част от “Демократична България”? Как в себе си помиряваш “лявото” и “дясното” – т.е. например борбата за групови права с борбата за индивидуални?Аз съм един от авторите на силно пробизнес икономическата платформа на Демократична България, чието заглавие е „Повече пари за хората и бизнеса, по-малко у властта“. Смятам, че държавата трябва да има минимални функции в обществото, особено в положението, в което е днес - на тотално срастване с олигархията. В същото време образованието е сферата, в която инвестициите в деца в неравностойно положение са задължителни, ако искаме да успеем. Всяко от тях трябва да има реален шанс да реализира мечтите си, ако положи необходимите усилия за това. Инклузивността на обществото е задължителна, ако не искаме да се провалим като нация. Иначе в България понятията за ляво и дясно често са “про” и “анти” Русия или Запада и нищо друго не се влага в тях. Много „десни“ политици, с които си общувам, са били цял живот на държавна хранилка и съм убеден, че са абсолютно непригодни за работа в пазарни условия.Най-спешната реформа, която трябва да се направи в България?Реформата на съзнанието ни. Имаме всички предпоставки да сме успешна държава. Свободно търгуваме с половината свят, можем да работим, да инвестираме, да живеем където си поискаме. В същото време сме най-нещастната нация на света. Вярно, има обективни причини и за това. В дъното на континента сме по свобода на бизнеса, по медийна свобода, голямата корупция е, меко казано, над нормалните нива. Но пък съм уверен, че тия трудности ще ги преодолеем. Имаме страхотни успешни хора, идва добро и по-оптимистично от нас поколение, което не живее в драмите на ХХ-ти век. Просто трябва да си вярваме повече. И на нас самите, но и на тези около нас. С внедрената ни мнителност доникъде няма да стигнем. Трябва да приемем, че да сгрешиш не е фатално. Изправяш се и продължаваш. Да поощряваме тези, които опитват и да ги насърчаваме след първия или втория провал. Защото творците, предприемачите, хората с разчупено мислене, тези, които рискуват, са тези, които ще са в основата на българския ренесанс. Народът е казал, че „пашата обича смелите“, а не тези, които на чаша ракия всяка вечер гледат телевизора и обвиняват някой друг за съдбата си. Имам удоволствието да съм в контакт с много от най-успешните и най-дейни хора в България. Това действа зареждащо. Ако ги показват повече по националните канали, това ще промени обществото. Това, че 2 млн. българи са в чужбина, е много положителен факт. Защото техният “чип” лека полека се променя, както и “чипът” на роднините и приятелите им тук. Комуникацията между нациите е страхотно нещо, отворените държави, а не затворените печелят и внедряват нови технологии. Вижте къде е морска нация като Холандия и къде е Северна Корея. Това са крайностите. Колкото повече попиваме от холандското ноу хау – в търговия, земеделие и светоусещане, толкова по-добре ще сме.Често говориш за това, че икономиката ни се движи само и единствено от еврофондовете. Които ще спрат. И после?Най-високият икономически растеж беше в периода 2000-2007 година. Случайност? Не мисля. Тогава не разчитахме на еврофондове, а да направим условията за бизнес най-добри за инвеститорите. Вярно, конюнктурата имаше също своята роля, но разчитахме основно на себе си и на оптимизма, че утре ще бъде по-добре от днес. Бяхме и доста по-напред в класациите за бизнес. Еврофондовете ни правят по-мързеливи и чакащи подаянията като единствена цел в живота. От тях предприемаческото ни мислене закърнява. Хиляди ценни специалисти с огромен потенциал са заети в индустрията да усвояват едни лесни пари. Това е трагично. “Безплатните” пари са най-ниско ефективните и това е доказано не само в България. Гърция, Португалия и други фалираха заради този фалш. Ако видите кои са успешните българи в момента, доказали се на международните пазари, много малко от тях са разчитали на фондове. Или ако са разчитали, то е било в много малка степен.Вярно, има сектори, в които конкуренцията и частната инициатива трудно може да замени държавните инвестиции. В пречиствателните станции например, т. нар. “водни цикли”. За да има полза от еврофондовете, те трябва да бъдат много повече обвързани с бизнеса. Например японци искат да отворят завод с 3500 работни места в Хасковско. Инвеститорът, с пари от фондовете, обучава работниците за един месец за точно определената дейност. Уин-уин, и пари, хвърлени за конкретна и ясна цел. И какво после, питаш? После ще трябва да разчитаме на себе си. Какво по-хубаво от това? Усвояването на фондове не трябва да бъде в центъра на държавната политика, а между другото, допълваща дейност. В центъра трябва да бъде лесни условия за бизнес, високо образование за децата ни, търговски и всякакви други връзки с целия свят. Фондовете не могат да носят просперитет. Хората могат.Кои индустрии имат реален потенциал за бързо и стабилно развитие и по какъв начин управляващите могат да стимулират това развитие?Един приятел има лаф за любимия си вид чиновник. Такъв, чиято работа е нищо да не пипа.И аз имам един лаф по темата, ако позволиш – че българският чиновник произвежда предимно метан. И понеже диалогът е точно с теб, се чувствам длъжен да добавя, че така основната му дейност е да замърсява околната среда.(смее се) Бива си го. Но ако трябва да говорим сериозно, властта трябва да улесни правилата за бизнес. Електронно правителство, по-малко процедури, да не знаеш къде се намира физически сградата на НАП или на общината. Просто да не ти се налага да ходиш там и да контактуваш лице в лице с администрацията. И най-вече да се спазват правилата. Когато някой бутне рушвет, за да строи хотел върху дюните, той ощетява практически всички останали предприемачи в туризма. Защото си осигурява извънредно предимство. Потенциалът е в индустриите с висока добавена стойност. Където са нужни качествени хора. Клише е на този въпрос да се отговаря с ИТ и високи технологии. Те са задължителни и са във всички сфери. Ако имаме най-добрите хора (а можем да ги имаме), ще вървим напред.От всички действия на „Зелените“ през последните години, кое считаш за най-важно и защо?Тези, в които реално сме спрели комбина между държава и олигархия да завземе незаконно обекти, като по този начин се сдобие с нечестни конкурентни предимства спрямо нормалния бизнес и хора. Случаите в Пирин и по морето са такива. Не е случайно, че цените на имотите в Банско са под себестойност. Монополът води до това. Един, който ползва протекции да печели, и всички останали да губят. Самата идея, че ако дадеш на монопола поредната хапка и твоят бизнес ще излезе от тинята, е вид стокхолмски синдром. Няма как да се случи. Един продукт трябва да е конкурентен на пазара. И ако цените на картите за лифта са високи, цените на хотелите и апартаментите трябва да са ниски. Иначе няма да дойдат достатъчно туристи. И те сега идват, само хотелите практически не печелят от това.А коя е следващата голяма кауза, за която трябва да се преборим?Каузата на мира. Не е нужно да се обичаме, но е задължително да се уважаваме взаимно.Ето – пак изотюмия.Да. Хората се радикализират по една или друга причина, но са и насъсквани за това от политици с егоистични цели. Каузата да спазваме законите. Който извърши престъпление, да си понесе справедливото наказание. Всички да си плащаме сметките и да получаваме качествена услуга срещу това. Но и да се научим да не обобщаваме. Не всички българи са корумпирани и обират банки като КТБ. Не всички роми са крадци и разчитат на социални помощи. Не всички държавни чиновници са мързеливи – това по повод твойта иначе забавна шега. Не всички бизнесмени са чорбаджии-изедници. Всъщност повечето хора от всички тези категории са добросъвестни граждани на родината. Насъскването ни срещу тях рано или късно ще значи хората да бъдат насъскани срещу мен и теб. Защото и ние представляваме определени категории, които невинаги са долюбвани от мнозинството. То даже се измислят и уникални за нашите условия групи и понятия, като “умни и красиви” в негативен контекст.Е, поне едното от двете се надявам да е вярно (смях). Но: какъв компромис направихте вие, “Зелените”, в политическата си платформа, за да станете част от „Демократична България“?Никакъв. Темите, по които исторически сме имали различия с другите в обединението, така или иначе днес не са актуални. Лесният консенсус около икономическата програма го доказа. Имаме общо разбиране за приоритетите пред България. Сред основните теми на обединението през 2018 бяха да спрем пагубния за енергетиката проект “Белене”, да протестираме срещу узурпацията на Пирин, мръсният въздух в София и други градове. Общо взето “зеленото” в Демократична България доминира темите до голяма степен.Коя е най-голямата грешка на българския преход? Какво трябваше да се направи и защо не беше направено, според теб?Може би загубените първи 7 години, 1990-1997. Когато Вишеградската четворка осъществи сериозни реформи, а ние не знаехме какво правим. Оттам нататък историята ни си прилича с тази на другите, с леки разлики. Всички имахме бум до 2008, след това някои излязоха от кризата по-бързо от нас, сега ставаме консерватори, мразещи околните, обаче смятаме еврфондовете за полагащи ни се доживот. Ако погледнем в ретроспекция, ще установим, че българите сме се справили като средняци. Такива, които не повтарят класа чак (македонците и сърбите са в тази роля), но и пък като общуваш с тях, стигаш до извода, че не са нищо особено. Ние бяхме послушното дете на Съветския съюз. У нас нямаше съветски военни бази, нямаше нужда от тях. И сега политиците ни се надпреварват да заемат удобна поза за „началниците“ (по Бойко Борисов), които идват тук да ни искат някакви неща. И им даваме, каквото искат. Хората с оня манталитет на покорство си останаха във властта. Властта остана някак вертикална. Слушаш какво ти пее радиото от Запад, но изискваш и същото покорство от тези под теб. Това убива самочувствието, убива и амбициите.Ти си експерт и по финансовите пазари. Кой е най-големият проблем в България в момента в това отношение? И по-важно – по твоите наблюдения на сходни чуждестранни пазари като нашия, те как се справят в подобна ситуация?Съвсем естествено приличаме на тези от нашия регион. Бих казал, че големият ни проблем е липсата на усещане, че утре ще бъде по-добре от днес. Оптимизмът след 2008 година изчезна. Дотогава бяхме двойно по-бедни отсега, но вярата, че след влизането ни в ЕС всичко ще е по-добре, движеше потреблението напред. Имахме много ясна цел пред себе си. И след като я изпълнихме, доказахме максимата, че човек е по-добре, докато гони мечтата си, отколкото когато я изпълни.Още Хюм го е забелязал. “It’s the chase, not the catch”.Да, нещо такова. Та сега имаме чувството, че живеем в безпътица. Това не е новост в световната история. Нации, които достигнат това средно ниво на развитие, обикновено не могат да минат нататък - към общество, базирано не на екстензивен растеж за сметка на ниски доходи и използване на ресурси, а към ефективно и инклузивно, което оставя достатъчно поле на всеки човек да реализира потенциала си. Някои от страните от Централна и Източна Европа очевидно се справят по-добре от другите. Имаме реален шанс да сме от първите, но само ако осъзнаем какъв ни е проблемът и разберем как да го преодолеем. А именно братовчедската икономика от олигархичен тип, в която държавата показва кои ще са бизнес-“шампионите” и кои ще бъдат смачкани. Нужно е бизнесът да бъде оставен на спокойствие, да не изпитва нужда да изкарва капиталите си от страната, защото го е страх от властовата машина.Защо в последните години в България няма истинско влиятелно дясно от неолиберален тип?Народняческото “дясно” е на власт. Бойко Борисов не е много по-различен от Орбан, Качински или Фицо. В парламента не са представени либералните хора. Които обикновено са образовани жители на големите градове с по-високи от средните доходи. А не са представени най-вече заради егото на лидерите си – мисля, че няма съмнения за това. Имаме десетки вождове и малко индианци. Всеки, който е в политиката, има лично его, това е нормално. Нужно е да го овладеем, за да постигаме целите си. Ето сега парламентът е пълен с отвратителни и случайни хора. Според мен градските либерали трябва да си изясним кои сме и за какво се борим. Да изградим траен съюз между обществени групи, чиито интереси са еднопосочни. Това са либерално настроените граждани, които са си надвили на масрафа, нормалният бизнес (независимо дали едър, среден или дребен - всички с изключение на двайсетината свързани с държавата олигарси), природозащитници, малцинства (върху които се упражняват дилърите на омраза). Подчертавам, че не говоря за конкретни партии, много от които са изчерпали доверието в себе си точно защото не представляват никой конкретно. Едно такова обединение може да претендира за място, което му дава възможност да определя посоката на развитие на България. Но трябва да се мисли и да се действа BIG. Не да се целим в едни 300 000 души, които са демократично пространство и едва ли не ние си ги разпределяме. Няма такъв филм. Това са независими хора, които виждат фалша, когато такъв има.Каква може да бъде ролята на България в контекста на променящите се глобални политически и икономически реалии?България има безценния опит на 45 години пълна доминация на държавата. Затова нашите представители в Брюксел могат да имат самочувствието да отхвърлят предложенията за допълнителни регулации, които надхвърлят националните. Европейският съюз е най-доброто, което ни се е случвало. Свободното движение на хора, стоки, капитали ни прави по-богати, по-космополитни, отваря ни повече врати. Обаче привържениците на безсмислените регулации ни хвърлят при популистите. Почтени и смислени хора се обръщат срещу ЕС, защото ги тормози с огромни разходи за юристи, консултанти и счетоводители. Това е зараза - и причината за нея не са популистите, които се възползват от нея. А депутатите, които се чудят каква простотия да измислят, за да могат да се отчетат пред избирателите си и да останат още 5 години. Това е, което сме длъжни да дадем на Европа и света. И то няма да е малко. Шансът ни е да не се поддадем на дилърите на омраза. Те са зло и последиците от тяхната отрова ще ги приемаме с десетилетия. Трябва да ги изхвърлим на бунището.Добре, как да се контрират псевдопатриотичните полу-автократи, които добиха огромна популярност през последните години? И има ли „черни петна“ в цикличната политическа памет специално в Европа (пак по Фукуяма)?Има очевидна причина, поради която автократите овладяха властта в много бивши комунистически страни след 2007. Огромните еврофондове, контролирани от тях. С тях те подчиниха медии, бизнес, умове и сърца. Инвеститорите “на зелено” бяха заменени от назначените олигарси. Практически във всички държави от региона. При нас фондовете са най-голям процент от БВП. Затова и отражението им върху властовите процеси е толкова силно. Тенденцията е ясна - идват ли фондове, властта се циментира и гражданите и нормалния бизнес се изнасят. Затова имаме Пеевски, Ковачки и Доган. Не че почтените и нормалните ги няма. Напротив, те са удивително способни да вървят напред. Но тези, отровните, пречат на конкуренцията и развитието на цели отрасли. Енергетика, медии, хазарт, дори ракия, сирене и салами. А национализмът е следствие на десетилетия обработване на общественото мнение. От учебниците по история и литература до фабриките за тролове. Противодействието е слабо, защото не разбираме откъде ни идват проблемите.Кой е най-големият компромис, който ти, като предприемач, трябваше да направиш, за да станеш политик?Времето. Аз съм пътешественик, обиколил съм вече 120 държави. Но ето, тази година има европейски и местни избори. Няма как да поддържам темпото, защото имам допълнителни отговорности. Но ако ме питаш какво ми е дала политиката – най-вече срещи и приятелства с много ценни хора. Така че, ако сложа плюсовете и минусите на везните – съм “напред” (смее се).", "date": "2019.03.21", "title": "Владислав Панев: Борисовският цезаризъм и дилърите на омраза"}
{"url": "https://offnews.bg/112/zhena-zagina-na-miasto-dvama-sa-raneni-v-katastrofa-kraj-kazanlak-699728.html", "text": "31-годишна жена загина на място в тежка катастрофа, станала на Околовръстния път край Казанлък.Към 7 ч. тази сутрин тя направила маневра за престрояване на автомобила ѝ, но друг автомобил блъснал нейния.Пострадали са още двама души.Движението в района на катастрофата е затруднено.", "date": "2019.03.21", "title": "Жена загина на място, двама са ранени в катастрофа край Казанлък"}
{"url": "https://offnews.bg/politika/rumen-hristov-sds-i-gerb-da-ne-zabraviame-kadenabia-699731.html", "text": "СДС ще предложи знакови имена за общата листа с ГЕРБ. Предложенито за коалиция между двете партии ще бъде обсъдено и гласувано от Националния съвет на сините. Това заяви председателят на СДС Румен Христов по БНТ по повод срещата с Борисов и Цветанов вчера, след която стана ясно, че ГЕРБ ще даде две места в листата на Съюза на демократичните сили, едно от които избираемо. Това беше сигнал към Националния съвет на СДС ако евентуално постигнем съгласие, на какво можем да разчитаме\", коментира Христов.Според него призивът на председателя на Европейската народна партия Жозеф Дол е бил катализаторът за започване на преговори с ГЕРБ. Ръководството на СДС е получило мандат от Националния съвет на партията да преговаря с бг членките на ЕНП - ДСБ, ДБГ и ГЕРБ. \"Това не е първият призив от страна на ЕНП към български партии. Имаше няколко преди това в годините.  припомни Христов.\"Имаме различия с политическа партия ГЕРБ, ние ги критикуваме конструктивно и аналитично във вътрешнополитически план\", коментира той, цитирайки несъгласието им с изграждането на АЕЦ Белене и притесненията им във връзка с \"Турски поток\" и обвързаността с Русия. Преди 10 години, пак през март в Каденабия, на брега на Лаго ди Комо в Италия, се проведе срещата на лидерите на десните партии, в която участваха ГЕРБ, СДС, ДСБ, Демократическата партия, Партия Обединени земеделци, които са членове на Европейската народна партия. Във форума, организиран от \"Конрад Аденауер, участваха и БНД, ЕНП, ССД.", "date": "2019.03.21", "title": "Румен Христов: СДС и ГЕРБ - да не забравяме Каденабия"}
{"url": "https://offnews.bg/obshtestvo/zhiteli-na-chirpansko-selo-sabirat-sredstva-za-da-postroiat-hram-699748.html", "text": "Жителите на чирпанското село Стоян Заимово събират средства, за да изградят малък храм.\"Повече от десет години се опитваме да възродим свято място в нашия край и да построим малък православен параклис там, където е имало седем черковища и манастири\", пише до редакцията Златка Колева от Църковното настоятелство \"Свети Панталеймон\".За градежа са необходими 30 000 лева, от които до момента са събрани 8000.Параклисът ще бъде издигнат в местността Голямата черква. Община Чирпан е отпуснала място за построяване на храма и вече се изготвят разрешенията за строеж.В кампанията досега са се включили много личности, институции, деца и пенсионери.Банковата сметка за дарения на Храм „Св. Пантелеймон“е:BG 50 UNCR 700015 23 08 58 95", "date": "2019.03.21", "title": "Жители на чирпанско село събират средства, за да построят храм"}
{"url": "https://offnews.bg/obshtestvo/uchenitci-i-uchiteli-dariavat-krav-v-bolnitcata-v-burgas-699708.html", "text": "Ученици и учители ще дарят кръв в Университетската многопрофилна болница в Бургас днес, съобщиха оттам.Инициативата им е организирана в рамките на проекта \"Това не си го правил\".В нея ще се включат абитуриенти от Гимназията по туризъм и техни учители.Целта на проекта е да провокира завършващите училище да отбележат този важен момент от живота си по различен начин - не просто с тържество, бал, тоалети.Медицинските екипи ще ги очакват в 10 ч. в Отделението по трансфузионна хематология.", "date": "2019.03.21", "title": "Ученици и учители даряват кръв в болницата в Бургас"}
{"url": "https://offnews.bg/sviat/sled-karvavia-atentat-nova-zelandia-zabraniava-vsichki-poluavtomatichn-699725.html", "text": "Нова Зеландия ще забрани всички видове полуавтоматични оръжия и автоматите в отговор на извършеното нападение в Крайстчърч, обяви министър-председателят Джасинда Ардърн, цитирана от Би Би Си.Съобщението идва по-малко от седмица след убийството на 50 души в две джамии, извършено от един стрелец. Десетки бяха ранени. За престъплението бе задържан 28-годишен австралиец. Срещу Брентън Тарант бяха повдигнати обвинения.Ардърн допълни, че очаква новият закон да бъде въведен на 11 април.\"Историята ни се промени завинаги. Сега нашите закони също ще се променят\", заяви тя.Всички жертви вече са официално идентифицирани, потвърди полицията.", "date": "2019.03.21", "title": "След кървавия атентат Нова Зеландия забранява всички полуавтоматични оръжия и автоматите"}
{"url": "https://offnews.bg/sviat/tereza-mej-v-briuksel-lobira-za-kratko-otlagane-na-brekzit-699726.html", "text": "Тереза Мей ще отправи директна молба към лидерите на ЕС да отложат Брекзит за три месеца. Британският министър-председател замина за Брюксел, след като обяви пред сънародниците си, че тя лично много съжалява за налагащото се отлагане на излизането на страната от Европейския съюз.На среща на върха на ЕС в белгийската столица тя ще се опита да убеди останалите 27 държави членки за отложат излизането на Великобритания след 29 март, какъвто бе първоначалният план.В четвъртък Мей обвини за отлагането депутатите и каза на народа, че е \"на негова страна\".Междувременно лидерът на британските лейбъристи Джеръми Корбин също се отправи към Брюксел, но за отделни разговори по Брекзит. Той ще се срещне с главния преговарящ по Брекзит Мишел Барние и лидерите на 7 европейски държави, за да обсъди алтернативни варианти на плана на Мей за Брекзит, отхвърлен два пъти от британския парламент. Той вярва, че е възможно постигането на друго споразумение със Съюза.Великобритания трябва да напусне ЕС следващия петък, освен ако законът не бъде променен. ", "date": "2019.03.21", "title": "Тереза Мей в Брюксел: лобира за кратко отлагане на Брекзит"}
{"url": "https://offnews.bg/sviat/poslanie-kam-rusia-sasht-prehvarliha-6-bombardirovacha-v-52-v-evropa-699730.html", "text": "САЩ прехвърлиха 6 стратегически бомбардировача B-52 в Европа, предаде CNN и посочва, че действието е \"силно послание към Русия\", която отпразнува петата годишнина от военната си анексия на Крим.Бойните самолети на американските военновъздушни сили бяха разположени в базата им в Луизиана, а на Стария континент ще служат за \"интеграция в театъра на действие и участие във въздушни учения\" заедно със съюзници и партньори в НАТО.Групата B-52 пристигнала във въздушната база на „Феърфорд“ във Великобритания в края на миналата седмица. В понеделник четири бомбардировачи \"изпълниха полети на няколко места в Европа, включително Норвежко море, Балтийско море (Естония) и Средиземно море (Гърция)\", съобщава още телевизията, като се позовава на Военновъздушните сили на САЩ.B-52, разположени в базите „Андерсън“ в Гуам в Тихия океан и в „Феърфорд“, са провели \"едновременни учения за запознаване с театъра на операциите в Индо-Тихоокеанския регион и Европа\". „Колективните полети в Индо-Тихоокеанския регион и Европа“ демонстрира лоялността на Съединените щати към своите съюзници и партньори чрез глобалната ангажираност на въоръжените сили, добавиха военновъздушните сили на САЩ.B-52 за пръв път са използвани през 50-те години, по времето на Студената война. Проектирани са като междуконтинентални ядрени бомбардировачи, които биха могли да ударят Русия (тогава СССР). По-новите B-52 са от 1962 г.", "date": "2019.03.21", "title": "Послание към Русия: САЩ прехвърлиха 6 бомбардировача В-52 в Европа"}
{"url": "https://offnews.bg/tehnologii/sedmitca-na-honor-vav-vivacom-atraktivni-tceni-i-nov-model-v-komplek-699735.html", "text": "До 26 март (вторник) включително VIVACOM предлага промоционални оранжеви цени на четири атрактивни модела на HONOR в различни ценови сегменти. Неустоимите отстъпки са в комбинация с тарифен план SMART L+ при покупка от онлайн магазина на телекома - .В оранжевата седмица дебютира един нов модел - HОNOR 10 Lite, който ще бъде предлаган единствено от VIVACOM сред операторите у нас в комплект със смарт гривна HONOR Band 3. Елегантния вид на устройството се дължи на осемслойната текстура, придаваща 3D оптичен ефект на корпуса, който обгръща 6.21” FHD+ IPS дисплей. Зрителното поле е увеличено до 19.5:9, благодарение на което потребителят получава невероятна картина. Двойна основна AI камера е с резолюция 13MP+2MP. Разпознава над 22 сцени, разполага с имиджова стабилизация (AIS) за страхотни пейзажи. Селфи камерата е с впечатляващите 24MP и комбинира няколко кадъра, за да се получи равномерно експонирано изображение.Телефонът е перфектният избор за активния човек - разполага с бърз 8-ядрен процесор Kirin 710, 32GB вътрешна памет, 3GB RAM и microSD слот с възможност за поставяне на карта до 512GB. Смартфонът поддържа функцията 4G Voice, която осигурява кристално качество на звука и позволява едновременно провеждане на разговори и сърфиране в 4G мрежата. HONOR 10 Lite поддържа тройна Bluetooth връзка, което дава възможност с телефона да бъдат свързани едновременно три устройства. Едно от тях несъмнено може да бъде HONOR Band 3 - фитнес гривна, която идва в комплект със смартфона. Тя следи сърдечния ритъм и качеството на съня. Водоустойчива е до 50 м., което я прави идеалния избор за всички практикуващи водни спортове.HONOR 10 Lite в комплект с фитнес гривна идва на цена от 249.98 лв. с тарифен план SMART L+. Потребителите могат да изберат своя нов небесно син смартфон в комбинация със синя гривна или черен смартфон в комплект с черна или оранжева гривна.Оранжевата седмица предлага още три модел на бранда на промоционални цени.Освен с атрактивната цена от 389.98 с тарифен план SMART L+, HONOR Play идва в комплект със слушалки, спортна бутилка и ринг холдър. HONOR Play се отличава с редица ключови предимства, които го правят идеалния избор за игри и забавления. Най-характерната му особеност е тexнoлoгиятa GРU Тurbо - иновация, която подобрява мощността на графичната обработка с 60%, а в същото време намалява консумацията на енергия с 30%. Корпусът е метален, а дисплеят поддържа Full HD+ резолюция, което го прави подходящ не само за игри, но и за мултимедийно съдържание. Високата скорост на работа се гарантира от флагшип процесора Kirin 970, който е допълнен от 4GB RAM и осигурява 4D гейминг на потребителите. Алгоритми с изкуствен интелект анализират в реално време видеото и звука, а след това с вибрация реагират на различните събития в игрите. Благодарение на тази технология се постига и високо качество на звука.HONOR 9 Lite и HONOR 8X разполагат с голям дисплей, което позволява гледането на повече съдържание с по-малко скролване. Само сега HONOR 8X се предлага на изгодна цена от 279.98 с тарифен план SMART L+. HONOR 9 Lite е на цена от 149.98 със същия тарифен план. Моделите притежават функционални камери, стилен дизайн и отлична бързина. HONOR 9 Lite има опция за интелигентно разпознаване на посоката на телефона, като автоматично разделя екрана на колони, когато е в хоризонтален режим. Камерите задават фокуса след направена снимка като запазват картина и звук, и така снимките стават по-реалистични. И двата смартфона има впечатляваща визия - HONOR 9 Lite постига зашеметяващ огледален ефект за по-премиум вид чрез нано-гравирания дизайн. HONOR 8X има подобрена издържливост и голяма батерия, която е чудесно предимство и заради възможността на телефона за свързване на няколко устройства безжично и слушане на музика.", "date": "2019.03.21", "title": "Седмица на HONOR във VIVACOM - атрактивни цени и нов модел в комплект с фитнес гривна"}
{"url": "https://offnews.bg/politika/bsp-lampite-svetnaha-za-tcvetanov-borisov-zashto-malchi-699753.html", "text": "В последните дни независими източници осветиха поредната порочна схема за облагодетелстване на властта. Вторият човек на ГЕРБ, председателят на парламентарната им група Цветан Цветанов, е придобил луксозен имот на силно занижени цени. Всеки ден наяве излизат скандалните факти по тази сделка, които създават основателни съмнения за данъчни измами и други нарушения на закона, се казва в коментар на Изпълнителното бюро на БСП. Самият факт, че в една и съща фирма, при преференциални условия, пазаруват Цветанов, Цачева, Рашидов и други близки на ГЕРБ е достатъчно показателен за системата на властта. Тя покровителства определени фирми и получава подаръци срещу това.Прокуратурата и органите се сезираха по въпроса. Но Бойко Борисов мълчи.Преди време пред актива на ГЕРБ министър-председателят заяви: „Трябва да ви светне червена лампичка, иначе аз ще ви светна синята”. Лампите светнаха за Цветанов. Настояваме Борисов да наруши мълчанието си и да изпълни заканата си, че няма да търпи дори съмнения за корупция около себе си.", "date": "2019.03.21", "title": "БСП: Лампите светнаха за Цветанов, Борисов защо мълчи"}
{"url": "https://offnews.bg/futbol/tcska-se-razdelia-s-natcional-699727.html", "text": "ЦСКА ще се раздели с Божидар Чорбаджийски след края на сезона, информира \"Меридиан мач\". Доскорошният капитан на отбора е изпаднал в немилост пред ръководството, но двете страни ще се разделят по най-добрия начин, като \"армейците\" ще направят всичко възможно да помогнат при намирането му на нов отбор в чужбина. Самият защитник още през зимата намекна, че се надява да продължи кариерата си зад граница, въпреки че все още не е стигнал тавана си в България.Чорбаджийски загуби титулярното си място в отбраната на \"червените\" и изглежда скоро няма да си го върне. Любослав Пенев очевидно предпочита да налага младия Валентин Антов до лидера на отбраната Николай Бодуров. Освен това последното попълнение Нуно Томаш също е централен защитник и най-вероятно ще е първи избор за заместник при контузия или наказание.Много вероятно е от ЦСКА да си върнат през лятото Пламен Гълъбов, който е преотстъпен на Етър, както и да привлече нов футболист в тази зона. Чорбаджийски все още има шанс да бъде пласиран в чужбина при добра цена, тъй като е национален състезател. Шефовете на ЦСКА явно са се отказали да го налагат и да вземат много пари от продажбата и вече залагат на Антов. При това положение ръководството няма да прави проблеми на 23-годишния защитник да продължи кариерата си навън.", "date": "2019.03.21", "title": "ЦСКА се разделя с национал"}
{"url": "https://offnews.bg/obshtestvo/tcvetanov-otcenil-moshtnata-energijna-zashtita-na-vip-apartamenta-si-699749.html", "text": "Как вторият човек в ГЕРБ Цветан Цветанов си е купил апартамент в сграда на годината срещу 630 евро за квадратен метър, при положение, че простосмъртните плащат за същото над 2500 евро? Тази мистерия се опита да разбули разследващият журналист на Нова телевизия Миролюба Бенатова в разговор с арх. Весела Мирянова, която е собственик на фирма \"Артекс\". От нея бившият физкултурник си е взел жилището с ВИП асансьор.А обясненията са твърде любопитни и са истинско забавление по оста окултизъм и реална политика.Собственичката на строителната фирма, продала имота, казва, че цената на Цветановия имот е определена по лична преценка.И добави, че „не е най-важното печалбата от един апартамент”.Най-забавното обяснение на арх. Мирянова е защо суперлуксозният баровски имот е станал собственост на заместника на Бойко Борисов.Според нея Цветанов е оценил архитектурата на сградата, както никой друг клиент и от „Артекс”. Затова от строителната компания му предложили апартамент, който иначе не се продавал.А следващите думи на Мирянова вероятно са прошепнати от духа на петричката врачка Баба Ванга:", "date": "2019.03.21", "title": "Цветанов оценил мощната енергийна защита на ВИП апартамента си. Затова му го дали евтинко"}
{"url": "https://offnews.bg/sviat/rusia-i-kitaj-saediniha-mosta-nad-reka-amur-699750.html", "text": "Русия и Китай съединиха моста над река Амур. Мостът е между село Нижнеленинско в Еврейската автономна област и окръг Тунцзян в Североизточен Китай. След завършването на моста се очаква движението по първия железопътен мост между двете страни да започне през юли, съобщи администрацията на окръг Хейлунзцян, цитирана от ТАСС.В съобщението се отбелязва, че през последните години китайско-руската търговия непрекъснато се увеличава и затова железопътният транспорт с относително ниски разходи е особено актуален.Мостът, свързващ Нижнеленинско и Тунцзян, е първият по рода си железопътен обект между Руската Федерация и Китай. Дължината му е 2209 м, от които 309 м са от руска страна.Споразумението за изграждането му беше подписано през 2013 г., като първоначално цената беше 9 млрд. рубли. (около 123 милиона евро). По-късно беше обявено, че се е наложило вливането на допълнителни средства в рамките на 15-20% от първоначалната стена.25% от обекта се финансира от Фонда за развитие на Далечния изток и Байкалския регион, а другите 75% от Руският фонд за директни инвестиции през рускокитайския фонд (CIC). Планира се през моста в Китай да бъдат изнасяни желязна руда, въглища, минерални торове, горска продукция и други стоки.", "date": "2019.03.21", "title": "Русия и Китай съединиха моста над река Амур"}
{"url": "https://offnews.bg/ikonomika/fibank-s-mobilno-prilozhenie-s-prastov-otpechatak-699759.html", "text": "Клиентите на Първа инвестиционна банка вече имат възможност да използват своите биометрични данни за вход и авторизация на плащания в мобилното приложение. Технологичната банка представи иновативния метод за удостоверяване на самоличност . Нововъведението е за клиентите на банката, чиито устройства работят под операционна система Android и iOS и поддържат биометрия (Fingerprint, Touch/Face ID). Те могат да се възползват от възможността за вход в приложението и авторизация на операциите до предварително определени лимити с биометрични данни.„Биометричната идентификация предлага възможност за подобряване на клиентското изживяване“ сподели Лъчезар Венков – Директор „Дигитално банкиране“ на ПИБ. „Проучвания показват и мнението на специалистите в цял свят е, че биометричните данни все повече се налагат като надеждна форма на удостоверяване на трансакции онлайн, тъй като клиентите стават по-запознати с използването на тези възможности на своите устройства.“Клиентите на Fibank сами избират дали да използват вход и/или потвърждение с биометрични данни. За целта при първи вход в приложението, потребителят е уведомен, че телефонът му поддържа и има регистрирана биометрия на устройството си. По този начин той може да я използва, като промяната се извършва от меню Настройки-Политика за вход и подпис.Направените промени важат само за текущото устройство. При вход от друго устройство се изискват стандартните реквизити за вход – потребителско име и парола.Ползите от биометричните технологии са много. Сред основните от тях:Fibank (Първа инвестиционна банка) е най-голямата кредитна институция с български капитал с мажоритарни акционери Ивайло Мутафчиев и Цеко Минев.", "date": "2019.03.21", "title": "Fibank с мобилно приложение с пръстов отпечатък"}
{"url": "https://offnews.bg/futbol/levski-predlaga-nov-dogovor-na-golmajstora-si-699732.html", "text": "Голмайсторът на Левски Станислав Костов ще е един от малкото футболисти на отбора, които през лятото може да се радва на по-голямо месечно възнаграждение, пише \"Тема спорт\". В момента нападателят е сред най-нископлатените играчи в състава, а именно неговото силно представяне е и най-голямата изненада през сезона.27-годишният Костов е играл във всичките 26 мача от редовния сезон в Първа лига. В тях той отбеляза 19 гола, с които е лидер в голмайсторската листа на шампионата, с един повече от втория Клаудиу Кешерю.Благоевградчанинът акостира на \"Георги Аспарухов\" в началото на 2018 година. Това стана след като разтрогна договора си с Пирин. В началото Костов имаше ролята на резервен нападател, тъй като Делио Роси предпочиташе чуждестранните нападатели.В първия си полусезон със синята фланелка Станислав изигра 11 срещи, в които реализира 3 попадения. През настоящата кампания обаче е неудържим. Сегашният договор на Костов изтича през 2020 година, но добрите му игри ще му спечелят нов такъв с по-високо заплащане.", "date": "2019.03.21", "title": "Левски предлага нов договор на голмайстора си"}
{"url": "https://offnews.bg/sviat/tciklon-prevarna-grad-v-mozambik-v-kalno-more-300-sa-martvi-15-000-b-699758.html", "text": "Циклонът Идай превърна град в Мозамбик в кално море, погребало 300 души, в което бедстват други около 15 000, пише Би Би Си.Той удари африканската страна и съседната Зимбабве миналия вторник и предизвика катастрофално наводнение, което помете къщи и дървета.Работници в града - епицентър: Бейра, казват, че им е останала чиста вода за пиене само за два до три дни. А това увеличава риска от зарази и епидемии.300-та жертви са потвърдените убити в Мозамбик и Зимбабве. 217 от тях са жертвите в Мозамбик. Очаква се броят им да се увеличи, защото спасителите не могат да достигнат мнозина. Хиляди са скрити под покривите с надеждата, че някой ще ги открие живи.Мощният циклон навлезе в страната с ветрове със скорост над 177 км/ч. \"Първото нещо, което виждате, щом пристигнете, е разрушение и много вода\", казва Гет Вердонк - координатор на спешните екипи на \"Лекари без граница\".", "date": "2019.03.21", "title": "Циклон превърна град в Мозамбик в кално море: 300 са мъртви, 15 000 бедстват"}
{"url": "https://offnews.bg/tehnologii/perfektniat-kasov-aparat-malak-razmer-i-xxl-kachestvo-699760.html", "text": "Остават по-малко от две седмици до крайния срок за подмяна на касовите апарати според Наредба Н-18. Голяма част от регистрираните по ДДС търговци, производители, дистрибутори и бизнесмени все още се чудят, гледат, сравняват, притесняват какво фискално устройство и софтуер да изберат, за да работят безпроблемно и удобно. Има ли апарат, който съчетава лесна употреба, високо качество и отлична цена, и в същото време отговаря на всички нови изисквания на НАП? Оказа се, че да!Мобилният касов апарат ZIT B20 на фирма „ЗИТ” е абсолютният хит сред представителите на дребния и средния бизнес, сочи анкета сред търговци, производители, куриери и др. Те категорично го определят като най-лесното за употреба фискално устройство на пазара. Компактният, удобен и практичен апарат на фирма „ЗИТ” е сред най-предпочитаните устройства от хората, занимаващи се с разносна търговия и куриерски услуги, собствениците на малки търговски обекти, фризьорски салони, сергии на открито, улични павилиони за храни, стоки, цветя и пр., както и от всички останали потребители, за които „малкото е повече”. А „малкото” при ZIT B20 е само цената и размера на касовия апарат; всичко останало е с XXL-качество, споделят доволни потребители.Един от най-новите мобилни касови апарати на българския пазар е съчетание от компактни размери, висока производителност, иновативни технологии, ергономичен и елегантен дизайн, удобна клавиатура, „умен” и лесен за употреба софтуер, удароустойчивост, супер издръжливост на всякакви външни и метеорологични влияния. Сред уникалните предимства на ZIT B20 е че той може да се зарежда от всяко клиентско устройство с USB интерфейс - адаптер, компютър, power bank, кабела на мобилния телефон и др. Моделът се отличава и с бързо и лесно зареждане на хартията, големи операторски и клиентски дисплеи с подсветка. Освен задължителната дистанционна връзка с НАП чрез GPRS, моделът поддържа и Bluetooth интерфейс за връзка с компютър, таблет, смартфон и др. Касовият апарат може да работи и с различни търговски софтуери в режим 'Фискален принтер', като връзката с компютър се осъществява чрез стандартен USB кабел.И това не е всичко - при закупуване на хитовия малък мобилен касов апарат на фирма „ЗИТ”, която има над 50-годишна успешна история на българския и световните пазари, клиентът получава напълно готово за работа фискализирано устройство! В крайната цена са включени и всички необходими услуги: регистрация в НАП, програмиране и фискализация, абонамент за СИМ карта и договор за техническо обслужване за 12 месеца!Повече подробости за „малкия-голям” ZIT B20 и какъв специален подарък ще получи всеки поръчал го онлайн клиент, вижте на ", "date": "2019.03.21", "title": "Перфектният касов апарат - малък размер и XXL-качество"}
{"url": "https://offnews.bg/ikonomika/bulgargaz-obiavi-konkurs-za-dostavka-na-neruski-gaz-699755.html", "text": "За пръв път „Булгаргаз“ обяви конкурс за доставчик на природен газ, който не е от Русия. Това съобщи изпълнителният директор на компанията Николай Павлов, цитиран от БГНЕС.Търгът е обявен на 15 март. В него има ясно разписани критерии и изисквания към участниците, обясни Павлов. Според него това е „нещо ново и важно, което ще бъде в интерес на българските потребители“.На въпрос защо „Булгаргаз“ пуска този търг точно сега Павлов отговори, че в момента са налице условия за покупка на синьо гориво на по-ниска цена, като възможностите за доставка за момента са от Румъния и Гърция. \"Булгаргаз\" официално поиска днес поскъпване на газа с под 1% от 1 април. Ако КЕВР удовлетвори искането, това няма да доведе до увеличаване на цената на парното и тока, обясни председателят на енергийния регулатор Иван Иванов.", "date": "2019.03.21", "title": "Булгаргаз обяви конкурс за доставка на неруски газ"}
{"url": "https://offnews.bg/obshtestvo/pet-detski-ploshtadki-shte-badat-remontirani-v-stolichnia-kv-iavorov-699751.html", "text": "Пет детски площадки ще бъдат изцяло ремонтирани  тази година в столичния район \"Средец\". По-голямата част от тях са в ж.к. \"Яворов\", в междублокови пространства, съобщи кметът на района Мария Ачкова в интервю за Радио София.Проектите са изготвени от районната администрация. Оттам уточниха пред OFFNews, че става въпрос за 4 площадки в междублокови пространства в жилищния комплекс:- между блокове 7 и 8;- между бл. 9 и бл. 10;- между блокове 12, 13 и 14;- между бл. 19 и бл. 24.Петата площадка е зоната за деца на пл. \"Португалия\" (градинката до \"Райфайзен банк\").\"На практика, всички градинки и площадки, които не са в централната част на района, ще бъдат с подменени съоръжения и настилки. Става въпрос за тези, които не са паметници на културата, защото повечето градинки в района са паметници на културата.Имаше вълнения от хората дали ще остане градинката при църквата \"Св. Седмочисленици\" след ремонта на пространството и дали ако остане, няма да е по-малка. Градинката остава, но е нормално в централната градска част пространствата за игра да са по-малко\", добави Ачкова.По-голямата част от площадките, които ще бъдат ремонтирани, са в междублоковите пространства на ж.к. \"Яворов\". Има и една на ул. \"Иван Асен II\", градинката при пл. \"Португалия\".При възможност ще бъдат ремонтирани и довеждащите алеи, допълни кметът на район \"Средец\".Проектите за всяка една от площадките са на стойност до 50 000 лева.", "date": "2019.03.21", "title": "Пет детски площадки ще бъдат ремонтирани в столичния кв. 'Яворов'"}
{"url": "https://offnews.bg/sviat/avtobus-se-vriaza-v-peshehodtci-v-istanbul-699737.html", "text": "Пътнически автобус се е врязал в пешеходци в един от кварталите на Истанбул, съобщи БНР, като цитира местни медии.Според NTV шофьорът е загубил управлението на возилото. Автобусът се е блъснал в пет коли, преди да се вреже в чакащите на спирката пешеходци.Инцидентът е станал на спирка на обществения транспорт на площад „Баязид“, 4-има са ранени, 12 автомобила от близкия паркинг са пометени, съобщават турските агенции, като акцентират на факта, че педалът на газта е бил натиснат „до дупка“.Снимка: AAНа мястото са изпратени многобройна полиция и пожарни, ранените са откарани за лечение в болница.„Пътниците слязоха от автобуса и после той с висока скорост пресече зелените площи, и нахлу в близкия паркинг, като премаза колите по пътя си. Щеше да помете и нас, приятелят ми извика и аз отскочих надолу. Много бързо се движеше“, разказва един от очевидците.Продавач на гевреци стоял до сергията си и видял как автобусът се носи с бясна скорост. „Блъсна двама души, а като стигна до мен, вратата му се отвори, едно момиче залепна до стената му. Шофьорът стискаше здраво волана, докато помиташе автомобилите и така - до края на паркинга“, казва той.Трети свидетел също твърди, че рейсът се е движел с висока скорост по многолюдния площад и се блъснал в туристи. Линейки откарали трима от ранените.Снимка: AAРазследват се причините, екипите полагат усилия да вдигнат потрошените автомобили от паркинга. Все още няма яснота защо шофьорът е натискал педала на газта и дали само е изгубил контрола над управлението на превозното средство.", "date": "2019.03.21", "title": "Автобус се вряза в пешеходци в Истанбул"}
