{"url": "https://offnews.bg/temida/sadat-nasrochi-deloto-za-kasirane-na-vota-v-sofia-po-zhalbata-na-manol-715740.html", "text": "Делото  за касиране на вота в София по жалба на независимия кандидат за кмет Мая Манолова е насрочено за 21 ноември в Административен съд София-град. Делото ще се гледа от 10 часа на ул. \"Вашингтон\" 13. Жалбата в Общинската избирителна комисия бе внесена от ИК за издигането на Манолова на 11 ноември, след като  балотажът на 3 ноември бе спечелен от кмета Йорданка Фандъкова с малко над 20 000 гласа.Според Манолова и ИК има , сред които и сигнали за купуване на гласове. Възраженията на щаба бяха събрани и предадени в 14 класьора. ЦИК няма информация за  в София, които биха могли да предизвикат касиране на вота, заяви говорителят на комисията Александър Андреев по повод искането на Мая Манолова. Административният съд трябва да реши дали внесените жалби и доказателства към тях са достатъчни за касирането на вота в столицата, уточни той.", "date": "2019.11.18", "title": "Съдът насрочи делото за касиране на вота в София по жалбата на Манолова"}
{"url": "https://offnews.bg/ikonomika/don-t-mind-the-gap-innovation-explorer-2020-715745.html", "text": "На 20.02.2020 в София Ивент Център ще се проведе за шеста поредна година международният форум за иновации . Събитието което в началото на всяка следваща година провокира бизнеса в България да мисли за бизнес развитие, повече инвестиции в по-добро икономическо образование и иновации у нас.В компанията на един от топ 100 лектори на Wired - Герд Леонард от Швейцария, една от топ 100 най-влиятелни жени лидери на Forbes - Йене Асегид от Етиопия, една от топ 100, най-влиятелни жени в космонавтиката - Адриана Мараис от Южна Африка, тази година събитието провокира да стигнем още по-далеч напред в бъдещето. С участието на новите инвестиционни фондове на Българския пазар - Bright Cap Ventures, Innovation Accelerator, Empact Fund ще ви отведем на пътешествие 10 години напред във времето и каква смятаме да оставим България тогава.Сред темите за 2020 година попадат 10-те най-важни неща, които трябва да знаете за бъдещето, как се раждат иновациите, как се раждат държавите иноватори, кои са секторите способни да генерират икономически чудеса у нас и защо стратегиите са дългосрочни, а лидерите се обучават.Сред топ-лекторите ще видите наживо в България още: Тим Кемп от PwC (Англия), Филип Буланже от Асоциация на професионалните оратори (Франция), Мадлена Комитова (Виена), Даниел Лорер, Павел Езекиев, Левон Хампартцумян, Ана Хира (България), модериани от най-добрите български журналисти Ирина Недева (БНР), Иван Бедров (радио Свободна Европа), Миролюба Бенатова, представители на “Заедно в час”, Innovation Starter и др.Не пропускайте да закупите билет с цена за ранна регистрация на до края на януари 2020 г.!Събитието се организира с генералната подкрепа на , , ,  и в партньорство с българската иновационна екосистема, представена от над 50 организации.", "date": "2019.11.18", "title": "Don’t Mind the Gap: Innovation Explorer 2020"}
{"url": "https://offnews.bg/zdrave/niama-zabaviane-v-priema-na-trigodishnoto-dete-pochinalo-v-sofia-715741.html", "text": "Няма забавяне в приема и лечението на тригодишното дете, което почина миналата седмица в София, съобщи пред БНР д-р Димитър Русинов, директор на Специализираната детска болница \"Проф. Иван Митев\". В края на миналата седмица родителите на детето подават сигнал до bTV, че са са потърсили помощ в три болници – „Проф.Иван Митев“, „Лозенец“ и „Пирогов“, без да се вземат мерки за лечение на детето и то почива в „Пирогов“.Първият и единствен прием на тригодишното момченце в Специализираната детска болница „Проф. Иван Митев“ е в 12 и 20 часа - там са му направени изследвания и детето е настанено за лечение, съобщи д-р Димитър Русинов, директор на болницата.По думите на директора детето е било насочено за болнично, но не интензивно лечение. Започнати били изследвания. Към 12,30 часа е била готова кръвната му картина и резултатът е показал, че има възпаление, поради което му е била направена рентгенова снимка на белия дроб. Тя не е показала отклонение, детето е било без температура. Д-р Русинов уточнява, че все пак е било прието в болницата.След 16 и 30 часа състоянието му рязко се е влошило. Вторите изследвания са показали тежка пневмония. Момченцето е било интубирано и лекар от \"Пирогов\" го е прехвърлил към спешната болница.\"Няма забавяне в лечението на детето“, посочи и доктор Димитър Калайков, заместник-директор на болницата.  Първото потърсване на помощ е в 12 и 20 часа, детето е било обработено - кръвна картина, рентген. Било е  прегледано и е била снета анамнеза. Междувременно в болницата са търсили място, където да го настанят. Детето е било прието към 13 и 30 часа, но в историята на заболяването е било написано 14 и 10 часа, твърди д-р Калайков.Междувременно министърът на здравеопазването назначи проверка на трите посочени от родителите болници. Резултатите от нея ще стана известни до сряда.", "date": "2019.11.18", "title": "Няма забавяне в приема на тригодишното дете, починало в София"}
{"url": "https://offnews.bg/litca/istoriata-na-momicheto-v-koeto-vsichki-biahme-vliubeni-715738.html", "text": "За децата ни сигурно звучи невероятно, че чичковците на моята възраст също са били деца някога.А когато бяхме шестокласници - някъде в средата на 80-те, имахме много малък избор в коя актриса да се влюбим.Вариантите бяха Принцеса Леа от \"Междузвездни войни\" и Джена от \"Седморката на Блейк\", но нямаше как и в едната, и в другата. Феновете на тези два филма бяха отделни секти, много често, който харесваше единия филм, твърдеше, че не харесва другия. Не че не го гледаше жадно всеки път като го пускаха - просто разделението на \"Левски\" и ЦСКА го бяхме наложили и върху филмите.Но имаше едно момиче, което всички харесвахме. Казваше се Алиса Селезньова.Филмът, от който е Алиса, се казва \"Гостенка от бъдещето\". Сценарист е великият Кир Буличов. По същото време, когато по единствената телевизия въртяха филма, в списание \"Дъга\" вървеше поредица \"Гостенка от бъдещето\".За 30 години така и никоя телевизия не повтори филма, а списание \"Дъга\" някак си не успя да премине в новото време. Почти бях забравил този филм. Тези дни отново го изгледах и се потресох колко е хубав всъщност. И първото, което ми хрумна, е да проверя как изглежда Алиса сега.Изглежда така:Но първо няколко думи за самата Алиса. Тя е родена на 17 ноември през 2065, 2070 или 2080 година. Датите са три, защото Алиса се появява в няколко книги на Кир Буличов, но винаги е на 12 години. Разказите, които най-много са използвани в сценария, са от сборника \"Момиченцето от Земята\" (както се казваше и поредицата в \"Дъга\"), издаден през 1974 г. и преведен на български през 1981 г.Алиса Селезньова, която винаги е на 12, е кръстена на дъщерята на Кир Буличов Алиса Можейко (Истинското име на писателя е Игор Можейко).Филмът \"Гостенка от бъдещето\" излиза през 1985 г. Никога в историята на Съветския съюз филм не е имал такъв успех. Всички деца са луди по него. Всички момчета са влюбени в Алиса. Всички момичета искат да приличат на нея. До голяма степен същото може да се каже и за останалите соцстрани.И едва ли има момче на моята възраст, което да не си е припявало тази песен:Главната роля се изпълнява Наталия (Наташа) Гусева. Режисьорът Павел Арсениев я открива през 1983 г., когато снима учебен фил за правилата за пътното движение. На следващата година я кани за главната роля в \"Гостенка от бъдещето\".\"Ролята сякаш беше създадена за нея\", казва по-късно режисьорът.Славата, която се стоварва върху Наташа след филма, е невиждана за Съветския съюз и непослилна за нея. Армия от поклонници всеки ден чака момичето пред входа, изпраща я до училище и я чака след часовете. Получава толкова много писма, че в нейната пощенска станция е заделена специална стая, в която ги складират и после с отделна кола ги доставят до дома й. Снимките й са на първа страница на всички списания, не само в СССР, но и по света. Манията е толкова голяма, че не остава незабелязана и отвъд желязната завеса и австралийската телевизия прави своя версия на филма.Цялото това внимание не е по силите на Наташа. Тъй като е много стеснителна и не може да понесе вперените в нея погледи, тя винаги ходи със забит в земята поглед и се прегърбва.Наташа почти забравя истинското си име. Всички я наричат Алиса. Образ, от който никога няма да може да избяга.Още следващата година я канят за снимките на нов филм, но той няма успех. Следват още 3-4 филма, но и те са пълен провал. Просто за нея няма друга роля, освен Алиса.Последната покана е през 1989 г. Във филма обаче има насилие и Наташа отказва да участва в него, за да не развали чистия образ на Алиса.Съпруг от кутияПървият й съпруг е един от милионите влюбени в нея тийнейджъри. Вижда я на живо през 1988 г., когато тя е на 16 г. и е на снимки в Беларус. Въпреки че брат му е участник в кинопродукцията, обожателят така и не може да се добере до нея. Алиса не допуска никакви срещи с обожатели, никой не може да припари до нея.Тогава Денис Мурашкевич измисля план как да достави самия себе си до Алиса. Влиза в един кашон от телевизор \"Хоризонт\" и успява да уреди \"телевизорът\" да бъде доставен до хотелската стая на Алиса. Когато тя го отваря, от кашона изскача бъдещият съпруг.Двамата се оженват през 1993 г. Макар да се развеждат през 2001 г. Наталия и досега носи неговата фамилия. Двамата имат дъщеря. Бащата, естествено, настоява тя да се казва Алиса. Наталия отказва. Като компромисен вариант стигат до Алеся.През 2013 година Наташа се омъжва за втори път и на 41 г. ражда втората си дъщеря - София.Името на измамницитеВероятно има и още една причина Наталия да запази името Мурашкевич. С развитието на социалните мрежи изведнъж името Наталия Гусева се оказва най-предпочитаното в цялото постсъветско пространство. Ползват го хиляди, които просто желаят да останат анонимни в интернет. Ползват го обаче и измамниците. Понеже образът на Алиса е толкова чист и невинен, изведнъж се оказава, че с името на Наташа Гусева много по-лесно се печели доверие, искат се пари, правят се измами.Истинската Наталия Гусева няма профил в нито една социална мрежа и при редките си телевизионни изяви винаги напомня за това. УченОще докато се снима \"Гостенка от бъдещето\", на кинаджиите от екипа им прави силно впечатление, че Наталия е чужда на славата. Всички деца-актьори се оптват да се държат като малки кинаджии, разпитват за тънкостите на занаята, любопитстват, а после разказват за кинокариерата си. По време на всички почивки Алиса само чете и пише домашни. Когато ги питат кой какъв иска да стане, всички отговарят \"артист\", а Наталия казва - ентомолог.Тя почти изпълнява мечтата си. Завършва биотехнология, работи в институт като научен сътрудник по имунология и микробиология, има научни публикации. В момента е собственик на фармацевтична компания.Казва, че много, много рядко е гледала филма, след като е излязъл. Горе-долу толкова често, колкото човек разглежда албумите с детските си снимки.", "date": "2019.11.18", "title": "Историята на момичето, в което всички бяхме влюбени"}
{"url": "https://offnews.bg/istoria/legendarni-bitki-ot-srednovekovieto-sa-vav-fokusa-na-tretata-dokumenta-715746.html", "text": "Премиерата на „Средновековна слава“ ще се проведе на 21 ноември от 19 часа в Националния археологически музей в СофияДесет емблематични и придобили статут на „легендарни“ български победи от далечното минало на България са във фокуса на третата съвместна документална поредица на сдружение „Българска история“ и ЗАД „Армеец“ – „Средновековна слава“.Премиерата на образователния видеопроект ще се проведе на 21 ноември, от 19 часа, в Националния археологически музей в София.След като през изминалите две години поредиците „Българско военно чудо“ и „Нашите пълководци“ заинтригуваха хиляди, сега третият образователен проект на ЗАД „Армеец“ и сдружение „Българска история“ ще се насочи към един още по-далечен период – Средновековна България. А целта му е да създаде вдъхновяващ и критичен поглед към онези бляскави моменти от историята на страната ни, които са поставяли България твърдо на картите на Балканите и Европа.По време на премиерата ще бъдат представени част от анимационно-документалните видеа, а авторите ще разкажат какво предстои през годината.Входът за премиерата на „Средновековна слава“ е свободен.", "date": "2019.11.18", "title": "Легендарни битки от Средновековието са във фокуса на третата документална поредица на ЗАД „Армеец“ и „Българска история“"}
{"url": "https://offnews.bg/zdrave/razvedenite-mazhe-stradat-po-chesto-ot-impotentnost-715735.html", "text": "Разведените мъже по-често страдат от импотентност. Причината е в незадоволителния сексуален живот и зависимостта им от порнографията. Твърдението е на известен лондонски психолог, цитиран от Дейли мейл.Д-р Феликс Икономакис е известен експерт в областта на сексуалното здраве. Пред медията той заявява, че преживелите развод мъже по-често страдат от еректилна дисфункция, тъй като сексуалният им живот е незадоволителен, възможно е дори да отсъства напълно, ако се посветят на работата си.Други вредни фактори при тази група според него са порнографията и алкохолът. Изказването му идва след като известната онлайн клиника Numan, специализирана в лечението на еректилната дисфункция и преждевременната еякулация, публикува данни, според които 80% от разведените мъже се сблъскват с тези проблеми.Експертите на клиниката цитират изследване на Market Research Society с участието на 1 000 мъже, 120 от които били разведени. Те били попитани удовлетворяващ ли е сексуалният им живот. 80% от анкетираните признали, че страдат от импотентност.Психологът Икономакис твърди, че основната причина за импотентност при самотните мъже е отсъствието на секс. В резултат, когато все пак в живота им се появи партньор, те се чувстват неуверени и сексът не им доставя удоволствие. Започват да избягват контактите, зациклят върху порнографията и проблемът им се задълбочава.\"Някои хора живеят в състояние на изключено либидо, тъй като няма причина да го активират в отсъствието на партньор\", казва психологът. – \"В практиката си съм срещал хора, които имат страх от храната или им липсва апетит, но когато проблемът им се разрешаваше, апетитът съществено нарастваше. Същият принцип работи и при мъжете с нарушения в либидото. Те са в състояние да странят от партньорите си заради страх от провал. Когато решим тези проблеми, импотентността изчезва, тъй като причината е психологическа, а не физиологична.", "date": "2019.11.18", "title": "Разведените мъже страдат по-често от импотентност"}
{"url": "https://offnews.bg/sviat/ungarskiat-kandidat-za-evrokomisar-naj-posle-mina-izpita-na-evroparlam-715749.html", "text": "Координаторите на политическите групи в Комисията по външни работи на Европейския парламент препоръчват да бъде одобрен унгарският кандидат за комисар Оливер Вархели на база на отговорите му на допълнителните въпроси, зададени от депутатите.Това стана ясно в понеделник вечерта, след като миналата седмица Вархели положи устен изпит пред евродепутатите, но те останаха недоволни и зададоха допълнителни писмени въпроси.След днешното решение на Комисията по външни работи на Европейския парламент отпадат пречките целият състав на Европейската комисия да бъде подложен на гласуване от евродепутатите на 27 ноември.При положителен вот новият състав на ЕК под председателството на Урсула фон дер Лайен ще встъпи в длъжност от 1 декември.", "date": "2019.11.18", "title": "Унгарският кандидат за еврокомисар най-после мина изпита на Европарламента"}
{"url": "https://offnews.bg/volejbol/krasen-kralev-razmaha-prast-na-inzh-dancho-lazarov-715747.html", "text": "Спортният министър Красен Кралев направи специално изявление относно събитията в българския волейбол.По-рано през деня от инициативния комитет за промени в българския волейбол разпространиха открито писмо, в което изразяват опасенията си, че настоящото ръководство на федерацията в лицето на инж. Данчо Лазаров ще се опита да упражни натиск върху клубовете, за да си гарантира оставане начело на организацията.\"Във връзка с откритото писмо на Инициативния комитет за промени в българския волейбол, което получих днес, съм категоричен, че ММС ще вземе мерки да не бъде допуснат какъвто и да било натиск към спортните клубове от страна на администрацията на БФВ.Ние наблюдаваме особено внимателно процесите които протичат както във волейболната федерация. Задължение на министерството е да следи за нормалното насрочване и протичане на общо събрание като изборът на ново ръководство трябва да бъде демократичен и в съгласие със закона, като се осигури и гарантира равен шанс за провеждане на предизборна кампания на всички кандидати.За всеки случай на оказван натиск върху клубовете от страна на администрацията на централата на федерацията, моля всички клубове да сезират директно ММС\", пише Кралев в позиция на ММС.", "date": "2019.11.18", "title": "Красен Кралев размаха пръст на инж. Данчо Лазаров"}
{"url": "https://offnews.bg/politika/dobrev-stanishev-iska-da-iahne-bsp-i-da-se-kachi-na-vlast-715752.html", "text": "Нека Станишев има смелостта да признае, че иска отново да бъде лидер на БСП. Да каже:  Това са най-откровените думи, които може да каже Станишев. Убеден съм, че той иска отново да бъде лидер на БСП и по всичките му изказвания прозира само това, заяви пред bTV зам.-председателят на партията Кирил Добрев.Станишев би трябвало да събира социалистите в Европа и България, а не да е опозиционер на опозиционния лидер в България, каза зам.-председателят на БСП.Относно обвиненията, че БСП се е превърнала в авторитарната партия, Добрев отговори, че си спомня как Сергей Станишев и Михаил Михов като председатели са решавали въпроса с различното мнение - чрез изключване:\"Погледнете Георги Първанов, Румен Петков, вижте всички изключени членове по страната. И тогава, и сега съм бил против подобни действия. Това, което искаме от вътрешната опозиция, е предложенията им да бъдат градивни, с мисъл за партията, а не спомени за миналото\".Анализът на предизборния щаб, който ръководех, беше по-обективен и критичен от доклада на вътрешната опозиция. И най-важното - дава визия занапред, твърди Добрев.Според него алтернативният долумент е бил дребнав и единственото посочено решение е било оставка на ръководството:\"Това показва, че те нямат визия как да се развива БСП занапред. Говорят за отминали времена\".Кирил Добрев отговори и на критиките на вътрешната опозиция в партията, според която промяната е подмяна: \"Тук младежите се защитиха, защото това е обида към тях. Ако нещо сме свършили за тези 3 години, е че изградихме и подготвихме едно цяло поколение. Подмяна е, когато смениш Димитър Дъбов с Катя Николова, но промяна е, когато на мястото на Георги Пирински дойде Крум Зарков\".Добрев е категоричен, че \"процесът на промяна в БСП е болезнен, но единственият гарант, че процесите ще продължат, е линията, която е поела това ръководство\".", "date": "2019.11.18", "title": "Добрев: Станишев иска да яхне БСП и да се качи на власт"}
{"url": "https://offnews.bg/dw/turtcia-iska-zavoda-na-folksvagen-na-vsiaka-tcena-kontcernat-shte-res-715748.html", "text": "От месеци очакваме решението на Фолксваген. Първо надпреварата беше между Турция и България, после остана само Турция. Но след турската военна офанзива в Северна Сирия решението отново бе отложено. Сега има раздвижване.До края на тази година Фолксваген ще реши дали ще строи новия си завод в Турция. Това бе съобщено след заседание на Надзорния съвет на концерна. В средата на октомври Фолксваген за пореден път отложи това решение - заради турската офанзива в Северна Сирия, натъкнала се на остра международна критика. До този момент изглеждаше сигурно, че в съревнованието за завода Турция ще бъде предпочетена пред България, припомня германската осведомителна агенция ДПА.\"Фолксваген е длъжен да постъпва морално\"Малко след началото на турската военна операция в Сирия прозвуча и още едно важно политическо изявление по въпроса за бъдещия завод на Фолксваген. Тъй като в концерна дялово участие има и германската държава - и по-точно провинция Долна Саксония, позицията на министър-председателя на тази провинция е решаваща за бъдещата инвестиция. В средата на октомври министър-председателят на Долна Саксония Щефан Вайл недвусмислено заяви, че при сегашните обстоятелства той лично не може да си представи, че такава инвестиция ще бъде направена тъкмо в Турция.Против са и синдикатите във Фолксваген, които по закон също могат да спрат такова инвестиционно решение. Бернд Остерло, председател на Съвета на работниците и служителите във Фолксваген, заяви, че изграждането на завод в Турция е неприемливо в момент, когато страната „се опитва да постигне своите цели с война и насилие\". Пред медиите Остерло добави, че на фона на историята на концерна по времето на националсоциализма Фолксваген е натоварен с особена отговорност. „Фолксваген е длъжен да постъпва морално\", каза Остерло.В отговор турската страна се опитва да спечели одобрението на синдикатите във Фолксваген. Баран Челик, президент на турския Съюз на износителите от автомобилната промишленост, казва пред „Ханделсблат\", че е отправил предложение към съответните турски синдикати да разговарят неофициално с колегите си във Волфсбург.Турски източници твърдят, че независимо от всичко разговорите между Фолксваген, турската автомобилна индустрия и правителството в Анкара продължават. В края на миналата седмица Баран Челик потвърди, че турското правителство продължава контактите с концерна. Същото заяви и министърът на индустрията Мустафа Варанк. А Алпер Канджа, шеф на турската асоциация на автодоставчиците, твърди, че Фолксваген продължава преговорите и с турските подизпълнители в автомобилния бранш. „Зюддойче Цайтунг\" цитира Канджа с информацията, че пратениците на Фолксваген в Турция дори са проучили въпроса с местата в детските градини и в училищата. Той лично продължавал да се надява, че „германците все пак ще дойдат\".Турция иска тази инвестиция на всяка ценаМинистър Мустафа Варанк, който преди това беше съветник на президента Ердоган, формулира турската позиция така: „Когато фирмите започнат да взимат политически решения, те всъщност игнорират интересите на своите инвеститори\". Варанк защитава турската военна офанзива в Сирия с аргумента, че била „борба срещу тероризма\".От турското Министерство на външните работи също демонстрират неразбиране по отношение на острата критика срещу турската военна операция. „Нашите съседки се казват не Белгия и Люксембург, а Сирия и Ирак\", казва високопоставен турски дипломат пред „Ханделсблат\". Този факт, според него, автоматично предопределял една по-различна външна политика.За Турция евентуалната инвестиция на Фолксваген е въпрос не само на престиж, коментира „Ханделсблат\". Защото евентуален провал на тази инвестиция тежко ще удари турската автомобилна индустрия, на която ще ѝ трябва много време, за да излезе от кризата, пише изданието. А „Зюддойче Цайтунг\" припомня, че безработицата в страната продължава да расте и вече е достигнала 14 процента, като най-много работни места се закриват именно в промишлеността.", "date": "2019.11.18", "title": "Турция иска завода на Фолксваген на всяка цена, концернът ще реши до месец"}
{"url": "https://offnews.bg/112/20-detca-sa-v-bolnitca-sled-obiad-v-uchilishtnia-stol-v-iambolsko-selo-715754.html", "text": "20 деца от село Хаджидимитрово на възраст от 7 до 12 години са настанени тази вечер в ямболската болница със съмнения за хранително натравяне.Децата учат в съседното село Дражево. След днешния им обяд в училищния стол те са се почувствали зле, имат болки в корема и повръщат.Учениците са настанени в инфекциозното отделение на ямболската болница.В момента представители на здравната инспекция и областната дирекция по безопасност на храните проверяват училището в Дражево, съобщава БНТ.По информация на bTV децата са яли пиле, каша и десерт.", "date": "2019.11.18", "title": "20 деца са в болница след обяд в училищния стол в ямболско село"}
{"url": "https://offnews.bg/kultura/rodnata-banda-smallman-predstavia-kamak-po-tekst-na-boris-hristov-715737.html", "text": "Една от най-ярките групи на българската музикална сцена smallman представи чисто новия си сингъл “Камък”, който ще е част от предстоящия албум на групата, планиран за втората половина на 2020 г. Очаквано, песента се отличава с традиционните за формацията разпознаваем стил и безкомпромисно качество.Нещо повече, тракът е единствен по рода си с факта, че е напълно независим продукт в концепцията DIY - “Do It Yourself” на английски, което на български означава буквално “Направи си сам”. Целият процес по звукозаписа и заснемането на видеото е планиран, финансиран и реализиран изцяло от членовете на групата и най-близки техни сподвижници, професионалисти в своята област. Високите изисквания на работа, личащи във всеки един детайл от крайния резултат, откроява smallman като един от най-добрите образци на качествен DIY продукт на българска почва - без помощта на издатели и продуценти.В “Камък” звучи музиката на разширения състав на smallman, в който освен основните членове Цветан Хаджийски (вокали, гайда, кавал), Иван Тодоров (китари), Стефан Пенев (бас) и Андон Тръпков (барабани), се включват и международно признатият електронен артист и продуцент Иван Шопов (програминг), както и мултиталантливият Петър Делчев (струнни), познат от формации като Исихия и Кайно Йесно Слонце. В този му облик, екипът представя една продукция на европейско ниво и перфекционизъм във всеки елемент - философия, която smallman изповядват още от самото си основаване преди цели петнадесет години.Звукозаписът е осъществен във Фабрика 126 в домашното студио на Цветан Хаджийски, миксиран в акустично контролирана среда под ръководството на Костадин Андонов и Тодор Неделчев, (познат като барабанист на групата 4?/Four Questions) и мастериран от Майк Каладжиян/Rogue Planet Mastering. В момента завършващ курс по продуцентство в Берлин, Германия, Тодор Неделчев пренася международен опит на родна земя като с работата си по “Камък” поставя реален стандарт за световен звуков инженеринг.Любопитен факт за песента “Камък” са лириките - те са създадени по текстове на големия български поет Борис Христов. Творецът ги предоставя на талантливите артисти, гласувайки им пълното си доверие, което те оправдават на 100 процента. В това би могъл да се убеди всеки, който чуе сингъла за пръв път - текстът по естествен начин се вписва в атмосферата на парчето и стила на групата.Колкото до видеото към сингъла - то също няма аналог у нас. Режисурата и монтажът са дело на самите членове на smallman и талантливите визуални артисти София Зашева и Антония Гласкова.Прекрасна новина за всички фенове на smallman е и задаващото се мини-турне на групата, което освен София и Пловдив ще мине и през Букурещ - Румъния (24.11). А най-нетърпеливите фенове на smallman у нас ще могат да ги видят в  и в , когато ще бъде и кулминацията на турнето! В рамките на трите събития “Камък” ще бъде изпълнена на живо за пръв път, като ще бъде показано и най-доброто от богатото творчество на smallman.Smallman в клуб Music Jam - София, 16 януари:  Smallman в Рок бар Download - Пловдив, 26 декември:  Всички подробности около предстоящите събития на smallman може да следите на:/", "date": "2019.11.18", "title": "Родната банда 'Smallman' представя 'Камък' по текст на Борис Христов (видео)"}
{"url": "https://offnews.bg/sviat/administratciata-na-tramp-ne-priema%c2%a0izraelskite-selishta-na-zapadnia-715753.html", "text": "САЩ вече не смятат, че израелските селища на Западния бряг на река Йордан нарушават международното право, заяви на пресконференция държавният секретар Майк Помпейо.Администрацията на президента Доналд Тръмп преразгледа подхода на администрацията на президента Барак Обама към израелските селища. Стрoителството на израелски граждански селища на Западния бряг не представлява нарушение на международното право, отбеляза Помпейо. Същевременно държавният секретар на САЩ призова статутът на Западния бряг да бъде решен чрез преговори между израелците и палестинците.Би Би Си отбелязва, че селищата на Западния бряг на река Йордан са една от основните причини за конфликта между Израел и Палестинската автономия.В около 140 населени места, построени от Израел на Западния бряг от 1967 г. насам, живеят около 600 000 евреи.През 1978 г. администрацията на американския президент Картър обяви, че стрoителството на селища на Западния бряг е нарушение на международното право, но през 1981 г. президентът Рейгън се противопостави на подобно становище - той не ги приемаше за незаконни.Десетилетия наред в официалните документи на САЩ населените места на Западния бряг на река Йордан се определяха с по-мека формулировка - като \"нелегитимни\".", "date": "2019.11.18", "title": "Администрацията на Тръмп нe приема израелските селища на Западния бряг за незаконни"}
{"url": "https://offnews.bg/drugi/silen-uikend-za-talantite-na-evrofutbol-715739.html", "text": "Спортният талант на Еврофутбол Александра Георгиева се окичи с поредния си златен медал, този път от международния турнир по таекуондо от категория G1 Dracula Open, който се проведе от 15-ти до 16-ти ноември в Румъния.14-годишният ни талант спечели в своята възрастова група след три победи – първо над румънка с 11-8, след това срещу гъркиня с 4-3 и на финала с изразителното 29-20 над представителка на Израел.Друг наш Спортен талант Радина Борисова спечели бронзово отличие в категория до 59 кг., след като загуби битката за влизане на финала от датчанка с 10-14.Трети Спортен талант, но в плуването – Светлозар Николов бе най-бърз при мъжете на международния турнир по плуване \"Пловдив\", който се състоя през уикенда.Заро регистрира най-бързото време на 400 м съчетано плуване с 4:18.09 мин (759 т.). Той спечели още титлите на 200 м съчетано (2:03.57 мин.) и на 200 м бруст (2:16.40 мин.), както и две с миксираните щафети.Още един от Спортните ни таланти - Василики Кадоглу, се поздрави с отлично представяне, след като грабна два златни и един бронзов медал.Васи триумфира на 200 метра свободен стил с 2:10.02 мин и на 200 метра бътерфлай с 2:24.31 мин., а на 200 метра гръб е 3-та с 2:24.06 мин.Драматично завърши участието си в турнира Тиана Темелкова. Тя спечели два сребърни медала на 50 м (32.49 сек.) и на 200 м гръб (2:31.80 мин.), но изключително лошите условия на пловдивския басейн, както и претърпян инцидент преди състезанието й попречиха да завърши всички заявени от нея дисциплини.", "date": "2019.11.18", "title": "Силен уикенд за талантите на Еврофутбол"}
{"url": "https://offnews.bg/zdrave/ub-lozenetc-otbeliazva-15-godini-ot-parvata-chernodrobna-transplanta-715719.html", "text": "На 18 ноември 2019 г., се навършват 15 години от първата трансплантация на черен дроб в България. Малката Памела Пекова е първият пациент у нас с присаден черен дроб. Това се случва през ноември 2004 г., когато тя е едва на 7 месеца и неин донор става баща ѝ Пенко Пеков.Памела е с вродена липса на жлъчни пътища и за нея операцията е животоспасяваща. Трансплантацията е извършена от проф. д-р Любомир Спасов и екипа на УБ „Лозенец“ с участието на проф. Масимо Малаго.За да отбележи годишнината от тази знакова операция, екипът на УБ „Лозенец“ реши да запознае Памела с Мариян, първия българин с белодробна трансплантация извършена у нас.Това се случва на 26 октомври 2019 г., като операцията отново е направена от проф. д-р Любомир Спасов и екипа на УБ „Лозенец“ с участието на д-р Игор Тодораке.Към днешна дата екипът на УБ „Лозенец“ има извършени 237 трансплантации на черен дроб, бъбрек, сърце и бял дроб.", "date": "2019.11.18", "title": "УБ 'Лозенец' отбелязва 15 години от първата чернодробна трансплантация у нас"}
{"url": "https://offnews.bg/turizam/koga-imame-pravo-na-obezshtetenie-pri-zakasnial-ili-otmenen-polet-715743.html", "text": "Предстои ни пътуване със самолет извън България. Без значение дали целта му е бизнес, семейно пътешествие или визита на приятел, обстоятелството, което истински може да помрачи вълнението ни, е електронното табло на летището, съобщаващо, че полетът ни има закъснение или дори по-лошо – отменен е., че, за щастие, има няколко действия, в това число и подаване на иск за обезщетение при отменен или закъснял полет, които може да предприемем, за да сме сигурни, че непредвидените обстоятелства няма да провалят цялостните ни планове за пътуването.Както вече загатнахме, първото и най-важно нещо, на което пътниците имат право е обезщетение до 600 ЕВРО в случаите, когато анулирането или закъснението на полета е по вина на авиокомпанията (най-често технически проблем или недостиг на персонал). Когато става въпрос за отменен полет, определящият фактор за размера на обезщетението се явява разстоянието от летището на излитане до летището на кацане:Въпреки това в някои случаи на отменен полет, авиокомпанията може да се освободи от отговорност да заплати обезщетение. Това зависи от 2 неща:• кога Ви е уведомила за отмяната; и • какъв заместващ полет Ви е предложила.Ако Ви уведомят (най-често по имейл) в рамките на седмица (7 дни) преди датата на излитане, че полетът Ви няма да се състои, авиокомпанията трябва да Ви осигури заместващ полет, който:• отпътува не по-късно от 1 час преди първоначално резервирания полет;• пристига до 2 часа по-късно от първоначално резервирания полет.В случай че авиокомпанията, с която ще летите, Ви изпрати имейл между 7 и 14 дни преди датата на полета, трябва да Ви предложи заместващ полет, който:• отпътува не по-късно от 2 часа преди първоначално резервирания полет;• пристига до 4 часа по-късно от първоначално резервирания полет.Имайте предвид, че авиокомпанията може да Ви предложи много сходен заместващ полет с описаните по-горе, който обаче да не отговаря изцяло на изискванията. В такъв случай имате право и на следното обезщетение:Що се отнася до правото на обезщетение при закъснял полет, неговият размер зависи от две неща – дистанцията от точката на излитане до точката на кацане, както и с какво закъснение е пристигнал самолетът в крайната дестинация:За да бъдем максимално полезни, в следващите редове сме поместили още няколко допълнителни съвета, които е добре да вземете под внимание.Бъдете наясно, че ако вашият полет е анулиран или се очаква да излети със закъснение от поне 2 часа (в зависимост от разстоянието), имате право на ваучер за храна/напитки и/или настаняване. Покритата от авиокомпанията нощувка в хотел обикновено важи в случаите, когато отмяната на полета налага среднощен престой на летището.Обърнете внимание, че авиокомпанията не е задължена да Ви изплати обезщетение, когато причините за отмяната или закъснението представляват извънредни обстоятелства, които не могат да бъдат избегнати дори при вземане на всички необходими мерки, съгласно Регламент 261/2004 ЕО, а именно:• Лошо време (гръмотевични бури, силен дъжд, мъгла, интензивен снеговалеж и ураганни ветрове);• Политическата обстановка (повишен риск от терористични атаки, политически вълнения или рискове за сигурността);• Сблъсък между самолета и птица;• Безредици вследствие на стачка на персонала на авиокомпанията или летището, от което летите;• Природни бедствия (вулкан, земетресения);В случай че допълнителният багаж, за който сте доплатили, пристигне в желаната дестинация с един ден закъснение след вас, авиокомпанията, с която летите е задължена да ви предостави комплект от първа необходимост. В него обикновено влизат хавлия, четка за зъби, паста за зъби, маска за сън, балсам за устни, тапи за уши, лосион и други.Надяваме се, че сме били максимално полезни!", "date": "2019.11.18", "title": "Кога имаме право на обезщетение при закъснял или отменен полет?"}
{"url": "https://offnews.bg/obshtestvo/namaliha-prisadata-na-akusherkata-obvinena-v-opit-za-ubijstvo-na-novo-715727.html", "text": "Тричленен състав на Софийския апелативен съд е коригирал присъдата на акушерката Емилия Ковачева.Прокуратурата поиска 18 г. затвор за акушерката, която беше наказана за опит за убийство на новородено, съобщи .Към момента решението на втората инстанция по делото не е обявено публично, не са известни и мотивите за него.Председател на състава е съдия Алексей Трифонов.Ковачева ще трябва да плати 400 000 лв. обезщетение на родителите на бебето. Случаят придоби скандална известност през април 2015 година, след като в публичното пространство беше разпространен видео запис, на който се вижда как по време на нощната си смяна акушерката удря четиридневното момиченце многократно. Впоследствие детето отключва епилепсия.Тезата на защитата беше, че Ковачева е била в неадекватно състояние заради дежурство, продължило над 36 часа. На първа инстанция акушерката получи 18 години затвор. В момента тя е под домашен арест.", "date": "2019.11.18", "title": "Намалиха присъдата на акушерката, обвинена в опит за убийство на новородено"}
{"url": "https://offnews.bg/ikonomika/2472-leva-mesechno-sa-nuzhni-za-normalen-zhivot-na-4-chlenno-semejstvo-715712.html", "text": "За нормален живот на четиричленно домакинство - двама възрастни и две деца, са необходими 2472 лева месечно месечно, сочат изчисленията на Института за социални и синдикални изследвания на КНСБ за третото тримесечие на годината.Издръжката за човек от четиричленно домакинство на месец е 618, 15 лв.Данните бяха представени от президента на КНСБ Пламен Димитров, от експерта Виолета Димитрова и от директора на института Любен Томев, предаде БТА.Общата стойност на издръжката на живот от началото на годината се е повишила с 63 лева.В София издръжката на живот за четиричленно домакинство е 3259 лева, а за човек от домакинство - 815 лева и надхвърля средните нива на издръжка за страната с 31,8 на сто, обяви Виолета Димитрова.Парите покриват разходите за храна, поддръжка на жилище, здравеопазване, образование, транспорт и почивка спрямо средните български стандарти за 4-членно домакинство.За да бъдат покрити тези разходи, нетният размер на работната заплата, която получават двамата възрастни от този тип домакинство, трябва да е не по-нисък от 1236 лева за всеки от тях (бруто 1593 лева), при условие че двамата възрастни са заети и заплатата е единствен източник на доходи. За София нетната средна работна заплата не трябва да бъде по-ниска от 1629 лева, за да се осигурят необходимите средства за издръжка на живот.72,5 на сто от домакинствата в България живеят с общ доход на човек под необходимите средства за издръжка на живот, като в тази група са и голяма част от пенсионерите. Затова, по думите на Пламен Димитров, от синдиката настояват минималната пенсия за стаж и възраст да стане 250 лева. Продължава и тенденцията на силно изразена поляризация на доходите, отчетоха синдикатите.КНСБ ще настоява за изпреварващ ръст на минималната работна заплата, последователно реализиран през бюджетите на правителството. Синдикатът иска въвеждане на механизъм за определяне на минималната работна заплата, като нарастването на минималното възнаграждение да достигне до 50 на сто от средното за страната. Според Димитров това съотношение ще залегне и в новата европейска рамкова директива за минималната заплата. Последователен 15-процентен годишен номинален ръст на заплатите , искат още от КНСБ, за да достигнем до 2022 година 60 процента от средноевропейското ниво на БВП и на доходите. КНСБ настоява и за промени в данъчната политика и въвеждане на необлагаем минимум. Синдикатът настоява още и за увеличение на паричното обезщетение за отглеждане на дете до двегодишна възраст от 380 на 415 лева.", "date": "2019.11.18", "title": "2472 лева месечно са нужни за нормален живот на 4-членно семейство, в София - 3259 лв."}
{"url": "https://offnews.bg/izvan-terena/zacherknat-ot-grisha-ganchev-kuponiasva-v-chalgoteka-715709.html", "text": "Изпадналият в немилост в ЦСКА защитник Николай Бодуров намери отдушник на напрежението в родния Благоевград, информира \"Тема Спорт\".Бившият капитан на \"червените\" бил засечен да купонясва в хитова чалготека в югозападния град. Бодуров бил бързо разпознат от посетителите и персонала и към него веднага заваляли музикални поздрави. Той бил уважен с изпълнения на Цеца Величкович и Камелия.В момента Бодуров на практика е без отбор, след като от ЦСКА обявиха, че няма да разчитат на него. Лично собственикът Гриша Ганчев разкри, че го е зачеркнал с \"дебелия флумастер\", както стори това с Борис Галчев.Самият Бодуров се опита да разясни какъв точно е конфликтът и че той няма вина, но раздялата с него предстои през зимата, като все още не е ясно къде той ще продължи кариерата си. От българските тимове като Арда и Ботев обявиха, че им е скъп. Остава вариант за чужбина.", "date": "2019.11.18", "title": "Зачеркнат от Гриша Ганчев купонясва в чалготека"}
{"url": "https://offnews.bg/112/hvanaha-heroin-za-3-6-mln-lv-na-dunav-most-715714.html", "text": "93.6 кг. хероин, разпределен в 184 пакета, са задържани на ГКПП Дунав мост вчера, се разбра от изявленията на шефа на агенция \"Митници\" Георги Костов, избрания за главен прокурор Иван Гешев, прокурора от Окръжна прокуратура Русе Андрей Ангелов и главния секретар на МВР Ивайло Иванов.Пакетите са били в товарен автомобил, който е трябвало да пътува към Западна Европа. При щателната проверка в двоен под на товарното помещение са открити 184 пакета с хероин.Задържан за 72 часа е 56-годишен български гражданин. Предстои да му бъде поискана постоянна мярка задържане под стража.Предвиденото за този вид престъпление е лишаване от свобода от 15 до 20 г. и глоба от 100 000 до 300 000 лв., уточни наблюдаващият прокурор Андрей Ангелов и допълни, че по първоначални оценки стойността на наркотичното вещество е над 3.6 млн. лв.Става дума за хероин със сравнително висока чистота.Проверката е извършена от опитен митнически служител с над 25 г. стаж. Той е видял разминаване в морфологията на превозното средство и е забелязал, че подът от страната на шасито е преработван, обясни директорът на агенция „Митници“ Георги Костов. \"Най-вероятно става дума за международен трафик\", заяви Ивайло Иванов. ", "date": "2019.11.18", "title": "Хванаха хероин за 3.6 млн. лв. на Дунав мост"}
{"url": "https://offnews.bg/zdrave/dostaviha-protivogripnite-vaksini-za-pensionerite-715715.html", "text": "Започва разпределението на ваксините за пенсионери над 65 години. Вече са доставени 100 000 дози, които до дни ще бъдат в кабинетите на личните лекари в страната, съобщи проф. Тодор Кантарджиев, директор на Центъра по заразни и паразитни болести пред Нова телевизия.Ваксините трябваше да бъдат налични още в началото на месеца. Закъснението се дължи на недостига в световен мащаб, но препаратите най-накрая са у нас. Днес започва доставката им в областните центрове.10% от хората над 65-годишна възраст могат да получат безплатни ваксини. Личните лекари ще преценяват кой има най-голяма нужда от медицинска гледна точка.Според специалистите все още не е късно за имунизация, тъй като тази година грипната вълна ще закъснее. Прогнозата на здравните власти е, че първите случаи на грип ще бъдат регистрирани през декември.", "date": "2019.11.18", "title": "Доставиха противогрипните ваксини за пенсионерите"}
{"url": "https://offnews.bg/sviat/visiasht-most-ruhna-vav-frantcia-momiche-zagina-ima-izcheznali-hora-715716.html", "text": "15-годишно момиче загина, след като няколко превозни средства паднаха в река Тарн в Югозападна Франция. Причината за инцидента е рухването на висящ мост над реката, съобщи АФП. Майката на загиналото дете и още трима души от лекия автомобил са спасени. Има обаче опасения за изчезнали от паднали във водата камион и бус, уточнява БНР. Мостът е свързвал градчетата Мирпуа-сюр-Тарн и Бесиер на около 30 км северно от Тулуза. Над 60 спасителни работници, включително водолази, и 40 полицаи са на мястото на инцидента за издирване оцелели, обяви местната пожарна служба. Започнало е разследване за причините за рухването на моста, който е от 30-те години на XX век. По него е забранено да се движат превозни средства с тегло над 19 тона.", "date": "2019.11.18", "title": "Висящ мост рухна във Франция, момиче загина, има изчезнали хора в реката"}
{"url": "https://offnews.bg/112/verizhna-katastrofa-do-tunel-zheleznitca-zatvori-otsechka-ot-magistr-715717.html", "text": "Верижна катастрофа между три автомобила при тунел „Железница” затвори отсечка от главен път Е-79, съобщи агенция „Фокус”.При инцидента е пострадала една жена, която е откарана в болница за преглед. Не се съобщава състоянието ѝ.Движението е затруднено и се извършва по обходен маршрут през с . Железница и Симитли.Инцидентът е станал към 12:40 ч.", "date": "2019.11.18", "title": "Верижна катастрофа до тунел 'Железница' затвори отсечка от магистрала 'Струма'"}
{"url": "https://offnews.bg/ikonomika/pozitcia-ne-zheleznicharite-a-ozdravitelite-sasipaha-bdzh-715707.html", "text": "Преди в БДЖ да влязат специалистите по спасяване на закъсали държавни дружества, когато компанията се управляваше от жп специалисти, товарите бяха 10 пъти повече, а пътниците 8 пъти повече. Това се казва в позиция на Движение за европейско развитие на българските железници (ДЕРБЖ), чийто председател е професор Йордан Мирчев, който е бивш шеф на жп превозвача.Становището е по повод интервю на председателя на Съвета на директорите на \"Холдинг БДЖ\" Григори Григоров пред БНТ, в което той заяви, че \"проблемите в БДЖ могат да се решат само от външни за системата хора и че служителите на компанията се страхуват от промяна, като първобитен човек от тъмното\".От ДЕРБЖ припомнят, че в годините до 2002 г. БДЖ не получаваха субсидия от държавата, а използваха собствен финансов ресурс от пътнически и товарни превози. Сега ежегодната субсидия за пътнически превози е над 220 млн. лв.Ето и цялата позиция на жп движението:В 130 годишната си история Българските държавни железници се превърнаха в най-важния транспорт за българската икономика и гражданското общество. Бяха удвоени и електрифицирани най-важните железопътни направления. БДЖпревозваха до 110 млн. пътници годишно и до 84 млн. тона товари.Преди 45 години експресния влак от София до Бургас пътуваше 4 часа и 50 минути.Това беше в резултат на отговорно управление от експерти, завършили университети по специалности като „икономика на транспорта“, „организация и управление на транспорта“, „подвижен железопътен състав“, „транспортно строителство“,„финанси“.Основният експлоатационен персонал, като локомотивни машинисти, ръководители движение, диспечери и т.н. се подготвяше в транспортното училище.От 10 години БДЖ се управлява от мениджъри, маркетинг експерти с профил спасяване на закъсали държавни дружества.В настоящия момент превозът на товари е 10 пъти по-малък, а на пътници 8 пъти.Сега влакът от София не се знае кога и как ще стигне до Бургас и Варна. Пътниците избягаха от влаковете заради лошото качество на услугата.През 1997 г. Парламентът прие нов Закон за НК „Български държавни железници“ и ратифицира заем от Световната банка (СБ) и Европейската банка за възстановяване и развитие, както и работеща оздравителна програма за БДЖ. Бяха модернизирани 414 км жп. линии, произведени 50 пътнически вагони в Дряново, доставени стругове за локомотивните депа, разработи се финансов модел за анализи и управление на разходите. Това беше изцяло разработено от собствени кадри на БДЖ.През 2012 г. СБ отказа заем за БДЖ с мотив, че разработения от мениджърите оздравителен план не гарантираше дългосрочна жизнеспособност на железниците.В годините до 2002 г. БДЖ не получаваха субсидия от държавата, а използваха собствен финансов ресурс от пътнически и товарни превози. Сега ежегодната субсидия за пътнически превози е над 220 млн. лв.През 2005 – 2006 г. бяха доставени електрически и дизелови мотрисни влакове за пътнически превози на стойност 184 млн. евро, които осигуриха 60% от пътническите влакове. В резултат на неправилната експлоатация сега 40% от тези влакове не са в експлоатация заради лошото техническо състояние. Много често мениджърите в БДЖ се оплакват, че локомотивите и вагоните са на 30 и повече години. С какво ще се оправдаем, че 12-15 годишните мотрисни влакове не се поддържат при действащ до м. август 2019 г. договор с доставчика, а вече 2 години няма решение кой ще ремонтира тези влакове по обявената обществена поръчка за още 137 млн. лв.Честата смяна на мениджърите в БДЖ доведе до експерименти в управлението с лоши резултати. Едни купуваха нови 42 влака, следващите ги замениха с локомотиви и вагони. Загубеното време и липсата на последователна политика доведе БДЖ до дълбока финансова криза, без локомотиви и влакове. Въвеждането на информационните технологии в управлението на БДЖ няма алтернатива, но те не могат да заместят недостига на техническите средства за осъществяване на превозите. Защо трябваше да мине една година за да се разбере, че без локомотиви и влакове няма превози и приходи. „Да“ на информационните технологии. Но защо 10 години не сме в състояние да реализираме системата за билетоиздаване и резервации на местата във влаковете. Защо няма анализ за какво бяха похарчени над 2 млрд. лв. за последнитегодини. Ще продължи ли БДЖ да бъдат каца без дъно? Защо БДЖ не развият собствен кадрови потенциал за подготовка на обществените поръчки и за други проблеми? Защо? Защо? Много въпроси и проблеми чакат отговор.Професионалната компетентност трябва да бъде водеща в управлението на БДЖ.Досега БДЖ се управляваха от Съвет на директорите – 3 членове. По новата реформа ще има Съвет на директорите от поне 3 за пътническото дружество и толкова за товарното. Когато закриваш Холдинг БДЖ и създаваш две нови дружества се приема Програма за развитие за 5 или 10 години. Къде са програмите и визията за устойчиво развитие? Пропуска се един много важен фактор в управлението на БДЖ, а именно взаимоотношенията с държавата и взаимодействието с НК „Железопътна инфраструктура“. Много от нормативните документи за функционирането на железниците се основават на Закона зажелезопътния транспорт. Този елемент е много важен за да не се усложни още повече функционирането на БДЖ. Ще продължат ли БДЖ да бъдат монополист в пътническите превози и след 2024 г.? Когато изтича договора с държавата поотношение на задължението за обществената пътническа услуга.След двата неуспешни опита да се приватизират товарните превози ще се промени ли отношението към железниците за по-активно участие на пазара на транспортни услуги, така както е по 5 годишната програма на ЕК за реформиране на транспортната услуга, съобразно предизвикателствата на видовете транспорт в една интегрирана транспортна мрежа и като дългосрочно алтернатива на пътната безопасност опазването на околната среда и чистотата на въздуха. Формалното прилагане на Закона за публичните дружества няма да реши проблемите на железниците и са необходими и други законодателни и политически решения.Недопустимо е да се оправдаваме за бездействието в железниците със съпротивата на служителите в БДЖ по отношение на реформите. Що за мениджър е този който не може да се справи с подобна ситуация или това е формално оправдание за бездействие.Недопустимо е да се поставя под съмнение 130 годишната история на БДЖ, да се нанасят морални обиди на определени ключови професии в железниците.Необходим е задълбочен анализ за последните 20 години от независими експерти за да се установят причините за сегашното състояние на БДЖ и да се определи посоката за устойчивото им развитие за следващите 10 години.Европейският път за развитие няма алтернатива – агресивна инвестиционна политика и иновации в нови технологии, добро управление за да върне железопътната услуга на транспортния пазар като по-икономична, по-безопасна и по-екологична.", "date": "2019.11.18", "title": "Позиция: Не железничарите, а оздравителите съсипаха БДЖ"}
{"url": "https://offnews.bg/obshtestvo/savetnitcite-ot-db-iskat-promiana-v-dostapa-na-koli-do-tcentara-na-sof-715720.html", "text": "Промени в достъпа на автомобили до центъра на София, както и забрана за движение в града на определени категории превозни средства ще искат съветниците от Демократична България в Столичния общински съвет. Настояваме за радикална промяна на мобилността в София, съобщават от ДБ в СОС. Те уточняват, че ще искат мерки за развитие на мрежата, честотата и удобството на обществения транспорт и продължаване на електрифицирането му, ускорено развитие на велосипедната и пешеходна инфраструктура и микромобилността, въвеждане на ефективни стимули за употреба на електромобили и хибридни автомобили и др. мерки, които ще имат значителен ефект за повишаване на качеството на въздуха в столицата. Поводът: от AirBG.info отново измериха стойностите на азотен диоксид на 30 места в София. Данните показват опасно високи нива на замърсяване. Азотният диоксид е токсичен и при високи концентрации може да причини дори и смърт. Високите нива на азотен диоксид във въздуха имат неблагоприятни здравни последици, свързани с респираторни проблеми (включително възпаление на дихателните пътища при здрави хора и повишени респираторни симптоми при хора с астма) и чернодробни заболявания. Установена е връзка между краткотрайните излагания на замърсяване с NO2 и увеличения брой посещения в спешна помощ, както и хоспитализации поради респираторни заболявания, обясняват съветниците от ДБ.Те посочват, че най-рисковите групи са хората, които живеят или работят близо до натоварени пътища и тези с белодробни заболявания, деца, възрастни и хора, извършващи активно дейности на открито. В текста на ДБ се казва още: В София основният източник на азотен диоксид са моторните превозни средства, като дизеловите имат повече емисии. Според официалните източници в града няма наднормено замърсяване през последните години. Следва да отбележим, обаче, че през годините такова е имало. Например през 2011 г. и 2012 г. станция Орлов мост е показвала превишение на средногодишната норма. Заради преместването на станцията не можем да бъдем спокойни за качеството на въздуха там. В някои станции като Хиподрума и Павлово, които са в близост до бул. Цар Борис III, въпреки че не са транспортно ориентирани станции и тази в Хиподрума е отдалечена от пътното платно, през годините сме наблюдавали превишение и на средно часовата норма. Изнесените днес данни от гражданската организация AirBG за измервания на азотен диоксид, както и измервания на Сдружение За Земята през зимата на 2017-2018 г., показват притеснителни резултати в редици точки на града. И двата източника показват, че в районите с висок трафик измереното замърсяване за съответните периоди е над допустимите годишни норми. Например на Лъвов мост, на Орлов мост и въобще по протежението на Цариградско шосе и бул. Сливница, а тревожни данни има дори и за станции, разположени в квартални улици край училища и детски градини. Всичко това налага засилен мониторинг за нивата на NO2 и мерки за намаляване на трафика в града.Основните притеснения са свързани с това, че броят на автомобилите, както и задръстванията в града непрекъснато растат. Освен това има изключително натоварени артерии, на които няма мониторинг, например бул. Сливница.", "date": "2019.11.18", "title": "Съветниците от ДБ искат промяна в достъпа на коли до центъра на София заради мръсния въздух"}
{"url": "https://offnews.bg/zdrave/shvedski-ucheni-razrabotvat-plastir-za-diagnostika-na-kozhnia-rak-715723.html", "text": "Специалисти от университета в Малмьо, Швеция разработват пластир за лесно и бързо диагностициране на злокачествените бенки. Те се надяват пластирът да диагностицира подозрителните кожни образувания за няколко минути. Откритието им може да означава край на традиционната биопсия, която често предизвиква кръвотечение.„Надяваме се с този метод да откриваме много по-лесно рака на кожата в ранен стадий“, казва проф. Таутгирдас Рузгас пред Дейли мейл.Експертите работят с фармацевтични компании над изготвянето на пластири и компоненти, които могат да откриват ракови молекули.Според статистиката нивото на заболеваемост от меланома (в най-смъртоносната форма) е нараснал с 45% през последните 10 години.В момента основен способ за диагностициране на рака на кожата е биопсията, процедура при която образецът от тъкан се изрязва хирургически и се изследва. Биопсията се използва за потвърждение на диагнозата \"рак на кожата\", но предизвиква кръвотечение и повишава риска от заразяване на кръвта.", "date": "2019.11.18", "title": "Шведски учени разработват пластир за диагностика на кожния рак"}
{"url": "https://offnews.bg/kultura/mrasni-tantci-v-horeografskoto-uchilishte-715468.html", "text": "Унищожава ли се умишлено българско училище, което е уникално не само в страната ни, а и на Балканите? Опасенията, че именно това се случва в Националното училище за танцово изкуство (НУТИ), подтикнаха родители и учители да алармират, че Хореографското, както е популярно НУТИ, е оставено без учител за осмокласничките по основния предмет \"Български танци\"  от началото на учебната 2019/2020 г. и не е ясно дали изобщо ще бъде назначен такъв.Ако проблемът опираше само до лоша организация, едва ли би си струвало да му се обръща внимание. Ще се проведе конкурс, ще се назначи учител и всичко ще тръгне по реда си. Но се оказва, че от години ситуацията с народните танци в училището се влошава, сякаш някой нарочно ги води към дъното.Ощетените тази година са момичетата в двата осми класа. Техните часове по танци провежда корепетиторът. Определен е заместващ учител, който обаче по същото време има часове със своя девети клас и от време на време притичва при осмокласниците \"за десетминутна консултация\", пише Маргарита Чупорикова във Фейсбук. Според нея \"някой нагло се подиграва с децата ни и с нас\".Проверихме защо така и не е бил назначен преподавател. Оказа се, че т. нар. събеседвания с кандидати по някаква причина са завършвали необичайно, а резултатът е един и същ: няма учител. През септември е проведено събеседване, след чието провеждане няма назначен. Следва ново, с няколко кандидати, които и до днес не знаят одобрени ли са или не. През цялото това време с децата на практика не се занимава никой. Родители стигат до директора и с изумление чуват признанието на Бойко Неделчев, че не е знаел, че от месеци никой не поема часовете. На въпрос защо няма назначен след събеседвания, последвал отговор, че никой не покрил зададените нормативи за работа в училището.А дали е така?Репортер на OFFNews.bg се свърза с двама отхвърлени кандидати - Ивайло Димитров и Илияна Петрова, които разказаха, че това не е първият случай на мистериозно провеждани конкурси (наричани \"събеседвания\" от училището). И двамата - по думите им - са покривали всички стандарти, но са получили отказ и нелогични обяснения. Според тях \"в училището от дълги години се върти коварна схема от един човек\". Те казват, че въпросният човек е създателят на частния фолклорен ансамбъл \"Чинари\" и ръководител на методическото обединение \"Български танци\" в НУТИ, който отговаря за назначаването на нови хореографи.Двамата казват, че по време на събеседванията Павлов налага мнението си кой да бъде назначен. Той председателства тричленна комисия, определена от него. Двамата допълват, че това е практика от години.На 3 юли 2018 г. Ивайло Димитров се явява на обявен от НУТИ конкурс за учител по теоретично обучение - български танци. Димитров отговаря на изискванията по официално публикуваната обява: има висше образование по танцово изкуство и педагогическа правоспособност.Явили се двама кандидати - той и колегата му Борислав Мутафчийски, който има висше образование по чужд език и антропология. С други думи, не отговаря на условията. Конкурса обаче печели Мутафчийски и директорът на НУТИ Бойко Неделчев го назначава.\"Той вметва, че договорът на Неделчев изтича на 1 декември и предположи, че новият директор може би отново ще е близък до Павлов. Не би се изненадал и ако е самият Павлов.Димитров подава жалба до Министерството на културата и чака повече от половин година, за да му обърнат внимание. Съществуването на проблема е потвърдено, но са отправени само препоръки към училището. Борислав Мутафчийски продължава да преподава в НУТИ, а сега Ивайло съди училището.Илияна Петрова също води дело. Тя е пенсионирана от Държавния ансамбъл \"Филип Кутев\" по чл. 69а от КСО () на 45-годишна възраст. Впоследствие започва да преподава в НУТИ и въпреки безпроблемната ѝ работа, е освободена през юни тази година с мотива, че е пенсионер. Тя подава жалба в Комисията за защита от дискриминация, която налага глоба на училището за дискриминация по признаците възраст и лично положение. Комисията решава още, че е бил извършен тормоз от страна на Асен Павлов към Петрова., споделя Илияна Петрова, която допълва, че сред тях е и \"експлоатация\" на ученици в извънучебно време, като каквато определя включването им в участия вечерно време.За повече информация потърсихме и г-н Асен Павлов, след разговорът ни с него, който беше 20 мин., самият той се обади повторно и отказа интервюто да се публикува. Редакцията остава отворена за писмената позиция на г-н Павлов.", "date": "2019.11.18", "title": "Мръсни танци в Хореографското училище"}
{"url": "https://offnews.bg/obshtestvo/dotcentat-polzval-imeto-na-boian-petrov-e-narushil-akademichnata-i-o-715569.html", "text": "Комисията по академична етика към Университета по архитектура, строителство и геодезия проверява преподавателя, замесил името на изчезналия в Хималаите преди година и половина легендарен български алпинист Боян Петров в публикация за хранителни добавки. . Постът е придружен със снимки, включително на самите добавки.Получихме три сигнала за публикацията на доц. д-р Георги Иванов, свързана с Боян Петров и с косвена реклама на търговски продукти, запознахме се с материалите и в момента тече процедура - каза за OFFNews председателят на Комисията по академична етика към УАСГ проф. д-р инж. Светлана Лилкова-Маркова.На доц. Иванов е даден 7-дневен срок за предоставяне на становище по случая, който изтича в края на седмицата. След това комисията ще уведоми ректорското ръководство за констатациите си и ще предложи мерки.Ректорът е този, който може да реши дали да наложи наказание и ако да, какво да бъде то - разясни проф. Маркова.\"На този етап комисията констатира, че са нарушени шест члена от Етичния кодекс на УАСГ. Доц. Иванов е нарушил не само академичната, но и общочовешката етика, като е прикачил в публикацията си профила на Боян Петров. Той е използвал неговите известност и престиж за нея и така е показал неуважително отношение към паметта му\", коментира председателят на комисията проф. Маркова.", "date": "2019.11.18", "title": "Доцентът, ползвал името на Боян Петров, е нарушил академичната и общочовешката етика"}
{"url": "https://offnews.bg/nashite-avtori/narisuvaj-mi-ovtca-715699.html", "text": "В началото на XX век група творци в Русия пишат манифест.Манифестът носи името \"Плесницата на обществения вкус\", а младият Владимир Маяковски е един от хората, които заявяват: \"Да изхвърлим Пушкин, Достоевски, Толстой и прочие от парахода на съвременността\".Нищо ново и изненадващо.В изкуството много пъти се се случвали подобни неща.Когато френската шесторка, предвождана от Кокто и Ерик Сати (и включваща в себе си композитори като Онегер, Орик, Пуленк, Тайфер, Мийо) започва да твори, припознава като враг утвърдения вече Морис Равел. Когато Равел връща връчения му орден на Почетния легион, шесторката излиза с декларация - \"Господин Равел върна ордена, но музиката му го приема\"...Защо ви разказвам тези неща, вместо да напиша текст за първия ден от болничните?Защото в последните дни една тема измести всички проблеми на KLETA MAJKA BALGARIQ и ни накара да забравим и за избора на нов главен прокурор, и за новия мандат на Столичен общински съвет, и за новия бюджет, в който парите за култура са по-смешни от годишните награди на БГ Радио, и за скандала в Министерствотo на културата, пропуснало да претендира едни скромни 700 бона за Ларгото.Тази тема се завъртя като цунами и опустоши цялото виртуално пространство на рОдината, нанасяйки непоправими щети на околния задклавиатурен ландшафт от Симитли до Синеморец и от Петрич до Дуранкулак.Тема страшна, зловеща, ужасяваща.Илюстрациите на художника Любен Зидаров към юбилейното издание на епопеята за Хари Потър.Признавам си, че съм чел и попадал на всякакви виртуални аутодафета и екзекуции в последните години. Социалните мрежи пазят и съхраняват всякакви словесни разстрели. Но не съм вярвал, че ще доживея да видя саморазправа с художник, рисувал книги, с които са израснали няколко поколения българи.Впрочем, ще кажете вие, какво пък толкова?Разни хора, разни вкусове.Вкусът, в крайна сметка, е дело субективно и всеки има право да има свой такъв. Един харесва блондинки, друг - брюнетки.Един е от Левски, друг - от ЦСКА.Това наистина е факт. И не личният избор има нужда от този текст.Пиша този текст заради колективната истерия.Но сега е време да продължим.След като се запознах с определени претенции на критикуващите илюстрациите на Зидаров, успях да изведа няколко основни тези:- авторът е представител на соцреализма;- като малки илюстрациите на Зидаров са ни травмирали;- това не е реалистична живопис;- грозно е, а хубави са оригиналните илюстрации към книгите за Хари Потър.Най-важната теза на критиците на илюстрациите обаче бе следната - илюстрациите са неподходящи.Неподходящи за какво? Неподходящи за тази книга.Впрочем, докато следях тези дискусии в социалните мрежи и се опитвах да извлека квинтесенцията им, си дадох сметка, че историята помни много подобни случаи, в които нещо е било \"неподходящо\".Например - никога няма да забравя как за първи път в живота си видях репродукции на Пикасо. Боже, на тая жена едното ѝ око е под носа, а другото - около темето, си помислих аз.Или Дали - тия разтечени часовници - що за безумие е това?Спомних си и как гледах един филм на Еторе Скола - \"Балът\". Два часа, в които героите не говорят, а само танцуват в различни епохи в един и същи бар.После се сетих колко скандално ми изглеждаше онази прословута пиеса на Джон Кейдж за соло пиано, в която пианистът седи пред роял и с хронометър отмерва 4,33 минути, в които... не докосва пианото.Не, кажете ми честно - не ви ли се е случвало да гледате някакви неща и да викате скандализирано \"Ама това е неподходящо\"! Или любимото ми \"КАК МОЖЕ???\".Например сцената в \"XX век\" на Бертолучи, в която селянин, принуден от господаря да дава още данъци, застава пред него, отрязва собственоръчно ухото си със сърпа и му го подава?Или сцената, в \"Андалуското куче\" на Луис Бунюел и Салвадор Дали, в която ръка с бръснач прерязва око на кон?Не ви ли се е случвало да погледнете платно на абстракционист и да кажете - ама какво е това, ама тука има само някакви линии и точки? Или да чуете додекафонична музика и да изключите ужасено телевизора или радиото, възкликвайки \"Ама това звучи зловещо, ужасно е!\"Сигурно ви се е случвало и сигурно реакциите са били подобни, но това има своето обяснение.И обяснението е просто.Всъщност нито илюстрациите на Зидаров са толкова мрачни и потискащи.Нито изредените от мен много примери са толкова страшни и провокативни.Просто в изкуството съществуват различни течения и различни идейни направления, които боравят с различни изразни средства.И докато едни са, как да кажа... по-благи и лесни за възприемане, то други са остри, плашещи, носещи в себе си безнадеждност и мрак.Само че тук идва големият проблем.\"Плесницата на обществения вкус\", както някога е казвал Маяковски и неговите сподвижници.В България в последните години живеем във времето на поп културата.Кината ни в своята огромна част излъчват само филми, произведени в Холивуд. Ако погледнете програмите на мултиплексите и киносалоните в родните си градове (ако имате късмет да имате киносалон или МОЛ в родния си град, че не навсякъде това е факт), ще забележите, че европейското и независимото кино напълно отсъстват от пейзажа. Мнозина млади хора в провинцията се запознават с киното единствено и само през сайтовете за споделяне (торент тракерите).В София независимо кино може да се види в няколко малки киносалона. Но все пак е нещо.Сцената - о, тя е в интересно състояние. Поради дългите години на тотално изпуснато образование и създаване на вкусове на оркестрите често се налага да изпълняват по-скоро поп музика, отколкото Моцарт, Бетовен и Хиндемит. А и с Хиндемит едва ли ще събереш повече от трима души в Разград примерно. Докато с проект с Криско - може. \"Джан-джун, глей как се прави\".Не се наемам да говоря за театър, за изобразително изкуство - съвсем. Но резултатът от годините преход и икономиите от инвестиции в култура доведоха едно време, в което масовият вкус, който подлежи на възпитание, бе възпитан... но не във възходяща, а в ресторантско-банкетна тенденция.Масовият вкус днес е плесница. Но тя не е плесница, ударена за рестарт.Тя е плесница от махленски кютек в спор за кило ракия.Това не може да го илюстрира нито Любен Зидаров, нито Хари Потър.Това е времето, в което арт провокациите се възприемат не като арт провокации, а като лична обида.\"Тоя ми свири на цигулка и че му гръмнем два тупаника...\"А така ми се иска у нас да има истинска критика.Ама не оная критика, която във високите кули от слонова кост говори на неразбираем език за сложни арт проблеми като например \"Инверсията на ракохода в додекафоничните инвенции на Веберн и остинатната атонална тревожност на Берг, обладаваща психосоматичността на Оскар Кокошка\".Тази критика е важна и нужна, но за научни конференции и специализирани издания.Липсва ми адекватната критика, написана така, че да бъде четена от обикновените хора, които да получат аргументи защо илюстрациите на Зидаров всъщност са добри и защо аргументи като \"тоя не е як\" и \"тоя ме травмира\" нямат никакъв смисъл.Изобщо, скъпи ми читателю, пази се от хора, които се аргументират със собственото си лошо настроение.И се пази от така наречената \"фейсбук експертиза\".Добре, че хората не са започнали да се лекуват по съвети на инфлуенсъри, че смъртността ще се увеличи рязко...Откъде започнахме и къде отидохме.Само още няколко неща и свършвам, че и без това едва ли ви се чете за култура точно днес.Вкусът, скъпи мои приятели, подлежи на възпитание.Нали се сещате, че никой не яде люто по рождение. Научаваме се после, особено когато сме прекалили с ракийката и трябва да хапнем една спасителна шкембе чорба на следващата сутрин.Вкусът се възпитава и тук всички сме виновни.Виновни сме, че вместо да се съпротивляваме на захаросания мейнстрийм, който ни залива във всяка една област на изкуството, ние му се предаваме и започваме да си представяме изобразителното изкуство като обработени на Фотошоп снимки.Музиката - като нещо, на коeто можем да мятаме салфетки.Киното - като нещо, което не се гледа без кофа пуканки.Екзюпери има една сцена в \"Малкия принц\". В нея повествователят вижда за първи път самия малък принц, който го моли: \"Нарисувай ми овца\".Този фрагмент е твърде интересен и илюстриран от самия Екзюпери. След няколко опита Малкия принц ще хареса именно рисунката, в която има едно сандъче, а овцата не се вижда, защото е вътре.Нарисувайте по една овца.Опитайте да го направите.Нарисувайте нещо и после повикайте своите малки принцове и принцеси.И ги попитайте какво харесват.И после ги накарайте и те да ви нарисуват овца.Тая революция няма да се случи, то е ясно.Но поне можем да се опитаме да случим еволюцията.А и как ще оправим тоя свят и тая държава, ако не можем една овца да нарисуваме...  ", "date": "2019.11.18", "title": "Нарисувай ми овца"}
{"url": "https://offnews.bg/obshtestvo/validiraha-iubilejna-poshtenska-marka-po-sluchaj-30-godini-ot-priemane-715729.html", "text": "По случай 30 години от приемането на Конвенцията за правата на детето от ООН, днес бе валидирана юбилейна пощенска марка.Това стана в присъствието на зам.-министъра на транспорта, информационните технологии и съобщенията Андреана Атанасова, зам.-министъра на труда и социалната политика Зорница Русинова, председателя на Държавната агенция за закрила на детето д-р Елеонора Лилова, представителя на УНИЦЕФ в България д-р Джейн Муита,  изпълнителния директор на \"Български пощи\" Деян Дънешки и художничката Дея Вълчева, по чиято идея е реализирана марката.Церемонията по валидиране на марката откри заместник-министър Атанасова с думите, че днешното издание ще бъде гордост за колекциите на любителите на пощенски марки и ще радва хората, които изпращат и получават писма. Тиражът на пощенската марка е 5 500 броя.\"Марката е пощенският символ на доброто и посланието, което ние имаме към бъдещите поколения, че най-голямото богатство на нашето общество са децата\", с тези думи зам.-министъра на труда и социалната политика Зорница Русинова приветства инициативата. Д-р Елеонора Лилова благодари на МТИТС, за подкрепа на идеята на ДАЗД за отбелязване на 30 години от приемането на Конвенцията за правата на детето от ООН с издаване на юбилейна пощенска марка, както и на хората, спомогнали за това принципите, заложени в този документ да бъдат прилагани в страната ни през всички тези години.\"Вярвам, че България ще става все по-добро място за благополучието на децата и на техните семейства\", заяви д-р Лилова.   ", "date": "2019.11.18", "title": "Валидираха юбилейна пощенска марка по случай 30 години от приемането на Конвенцията за правата на детето"}
{"url": "https://offnews.bg/politika/stanishev-poiska-ostavkata-na-ninova-s-tozi-predsedatel-niama-da-spec-715685.html", "text": "С този председател БСП няма шанс да спечели парламентарните избори, заяви в интервю за предаването „Тази сутрин” на  председателят на ПЕС и бивш лидер на БСП Сергей Станишев.Вчера левицата се събра на пленум, за да анализира резултатите от местния вот. Вътрешната опозиция, от която е и Станишев, поиска оставки заради лошото представяне на изборите. \"Искаха моята оставка пред журналистите, вътре в залата, където заседаваше пленумът, нямаше дискусия по този въпрос\", каза по-късно лидерът Корнелия Нинова.Тази сутрин Станишев коментира, че след силния старт през 2016 г. с победата на президентските избори БСП има поредица от пропуснати шансове. Според него левицата няма автоматично да стане първа политическа сила, а трябва да се бори за това. Това не трябва да е на чужди терени – със силовашкия подход на ГЕРБ или на терена на националистите, смята той.Станишев не посочи кой би трябвало да седне на мястото на Нинова. Нека се заявят кандидати и партията ще реши, никой не е незаменим, коментира лидерът на ПЕС.В петък 50 членове на БСП, сред които и Сергей Станишев, поискаха в писмо до пленума оставката на Нинова и на изпълнителното бюро на партията. На самия пленум обаче подкрепена беше друга позиция - мнозинството прие доклада на Николай Добрев, според който БСП за пръв път от 1995 г. насам обръща тенденцията да печели все по-малко места на местни избори с сравнение с всеки предходен вот.Все пак червените решиха, че започва подготовка за вътрешнопартийни избори и през април ще има пряк избор на председател. Досега лидерът се излъчваше от делегати на конгреса. ", "date": "2019.11.18", "title": "Станишев поиска оставката на Нинова: С този председател няма да спечелим парламентарните избори"}
{"url": "https://offnews.bg/obshtestvo/pravosadie-za-vseki-da-podkrepim-prezidenta-toj-ne-e-delovoditelen-s-715684.html", "text": "Пореден протест срещу избора на Иван Гешев за главен прокурор организират днес от инициативата \"Правосъдие за всеки\".Недоволните ще се съберат в 18 часа пред Съдебната палата, а след това ще отидат пред президентството.От \"Правосъдие за всеки\" определят Гешев като \"кандидат на ДПС и олигархията\" и посочват, че единствено президентът Румен Радев е проявил чест и достойнство, връщайки избора му във ВСС. От \"Правосъдие за всеки\" призовават хората масово да се включат в протеста срещу Гешев, тъй като \"президентът има нужда от подкрепа за действията си - той е държавен глава  а не деловоден щемпел на превзетия от олигархията Висш съдебен съвет, нека усети, че гражданите са зад него\".", "date": "2019.11.18", "title": "Правосъдие за всеки: Да подкрепим президента, той не е деловодителен щемпел"}
{"url": "https://offnews.bg/futbol/bozhidar-kraev-e-gotov-da-poeme-liderstvoto-v-natcionalnia-ni-otbor-715686.html", "text": "Халдът на българския национален отбор по футбол Божидар Краев демонстрира завидно самочувствие и сподели, че той трябва да бъде новият номер 10 в националния отбор след оттеглянето на капитана Ивелин Попов.\"Победа след дълга негативна серия, но представянето остава прекалено незадоволително. Един успех винаги вдъхва увереност в колектива, фокусирам вниманието си върху нашия отбор.Ивелин Попов съобщи решението си да се откаже. Мисля, че аз съм човекът, който трябва да заеме неговото място и номер 10 в средата на терена.Щом го казвам, значи се чувствам готов. Моментът е добър за новата вълна млади играчи\", каза краев след снощната победа на \"трикольорите\" над Чехия (1:0) в последната среща от евроквалификациите.Това чудо се случи навръх 17 ноември, една от най-паметните дати във футболната ни история заради гола на Емил Костадинов на \"Парк де Пренс\" срещу Франция пред 26 години, който ни класира за Мондиал 1994.", "date": "2019.11.18", "title": "Божидар Краев е готов да поеме лидерството в националния ни отбор"}
{"url": "https://offnews.bg/zdrave/telk-v-pazardzhik-lishi-dete-s-autizam-ot-pravo-na-pomoshti-i-asistent-715687.html", "text": "Скандално решение на един от съставите на ТЕЛК в Пазарджик. Оказва се, че експертната комисия взема важни решения, свързани с тежки диагнози, без да има на разположение съответния специалист, съобщава NOVA.Станалият вече известен ”Първи състав на ТЕЛК” към МБАЛ ”Пазарджик” е заменил психиатър с педиатър. Без да преглежда, драстично реже проценти на дете с тежко заболяване. Оставя го без помощи, но му позволява частично да работи.Майката на Кристина, Недка Кичукова, разказва, че с новото решение няма да получава никакви пари, не може да бъде личен асистент на детето, защото трябва да обжалва решението на ТЕЛК пред НЕЛК. По думите й, в деня на решението в комисията не е имало психиатър.Тъй като 12-годишното момиче има психиатрична диагноза, уместно е да бъде консултирано и от психиатър”, заяви директорът на МБАЛ „Пазарджик” д-р Красимир Темнилов, който също е психиатър. „Първи състав на ТЕЛК” не преглежда детето, но има издадено решение.„Само ме попитаха дали детето посещава училище. Изпратиха ме да чакам пред вратата, където се намира „Първи състав на ТЕЛК”. Представиха детето на председателя на ТЕЛК д-р Генов. Той попита дали посещава училище и с това приключи прегледа”, разказва Кичукова. Оказва се, че липсата на психиатър, изобщо не е проблем.„От една година децата, които са с психични разстройства, са се гледат от педиатър. Съжалявам за това, което се е случило. Това е много голямо недоразумение”, заяви още директорът на МБАЛ „Пазарджик” д-р Красимир Темнилов.Лекарката изготвила експертизата на Кристина, твърди че съвестта й е чиста. Детето е с генерализирано разстройство, поведението е аутистично, страда езиково-говорното развитие.Според майката детето има нужда от постоянни грижи. Това потвърждават и експертите от пловдивския център за психично здраве, които са дали препоръки, че момичето не може да се обслужва и функционира самостоятелно, без помощ от възрастен.Недка Кичукова и дъщеря й се върнали, за да попитат дали ТЕЛК може да поправи собствената си грешка, но от там им отвърнали, че това е невъзможно. Според майката, този състав на ТЕЛК е допуснал още една грешка, защото е определил, че 12-годишното момиче може да \"извършва частично професионална работа\".", "date": "2019.11.18", "title": "ТЕЛК в Пазарджик лиши дете с аутизъм от право на помощи и асистент"}
{"url": "https://offnews.bg/obshtestvo/poznavame-i-ochakvame-chernia-petak-715671.html", "text": "В навечерието на една от най-големите търговски кампании за годината – Черния петък или Black Friday – рекордните 95% от българите споделят, че знаят какво представлява шопинг събитието, а 73% от тях възнамеряват да се възползват от специалните оферти и да направят покупка. Това показва ежегодното проучване на Kantar* за нагласите и очакванията за деня с големите намаления. Черния петък, който дава старт на празничното пазаруване, навлезе у нас преди 6 години, когато едва 10% бяха чували и само 5% се включиха в него.Българският Black Friday е дигиталенДва пъти повече от хората, които ще отидат във физически магазини, са тези, заявяващи, че първият им избор за пазаруване на Черния петък е онлайн – 62,9% от потенциалните клиенти. Пазаруващите онлайн са 77,1%, което бележи повишение спрямо предходната година, когато са били 70,4%. Най-активна е групата 25-34 г., следвана от 18-24 г. (съответно 90,4% и 83,6% от тях правят покупки през интернет). Това е продължаваща тенденция от предишните години, която експертите обясняват с множеството предимства на електронната търговия за бързо и лесно пазаруване – независимо къде се намираме и по всяко време на деня, все повече и през мобилните устройства. В мрежата може да сравним цените на предлаганите стоки и да изберем най-изгодната покупка, да избираме между хиляди специални оферти и да персонализираме преживяването с най-подходящите за нас методи на плащане и доставка.Изборът онлайн Водеща платформа сред дестинациите за онлайн шопинг по време на Черния петък е eMAG.bg – посочвана като първи избор от 26,7% от отговорилите в проучването, които възнамеряват да направят своите покупки в мрежата. Прогнозите на самата компания са, че един от трима души с достъп до интернет в страната ще посети техния Black Friday през мобилната апликация или сайта на eMAG.За всеки по нещоИзследването отговаря и на въпроса какво ще се търси най-много на Black Friday. Водеща е категорията Дрехи, към която са се насочили над 40% от възнамеряващите да направят покупки, следвана от Обувки (20,5%), Продукти за лична грижа и красота (13,7%) и Малки домашни електроуреди (12,9%). Мобилни телефони и Телевизори са сред търсените категории за съответно 8,7% и 5,6% от потребителите.Тенденциите за най-търсените продукти в различните възрастови групи се определят от техния лайфстайл и потребности. Младите (18-24 г.) се ориентират основно към дрехи и са с повишен интерес към лаптопи и гейминг конзоли спрямо останалите групи; 25-34 г. и 35-44 г. се насочват към дрехи, обувки, козметика и малки домашни електроуреди; а спрямо цялостната извадка 45-55-годишните предпочитат стоки за дома и декора и малки домашни електроуреди.Колко ще похарчим?На въпроса колко възнамеряват да похарчат по време на Black Friday, 63,1% от анкетираните, пазарували онлайн, са посочили сума между 100 и 750 лв., като 17,9% от тях са предвидили между 350 и 500 лв. Покупки за над 1200 лв. имат намерение да направят 5,5%, а за под 50 лв. – 4,8%.* Националното представително проучване е проведено по поръчка на eMAG сред 1000 респонденти на възраст между 18 и 55 г., живеещи в цялата страна, в периода 16–28 октомври 2019 г.", "date": "2019.11.18", "title": "Познаваме и очакваме Черния петък"}
{"url": "https://offnews.bg/zdrave/laboratoria-za-obuchenie-na-lekari-vav-virtualna-realnost-pokazvat-v-p-715680.html", "text": "Уникална по рода си лаборатория за обучение на бъдещите лекари ще бъде показана днес за първи път в Плевен. Това ще стане в рамките на Деня на отворените врати в Медицинския университет, съобщи БНР.Със специални очила, всеки желаещ ще може да наблюдава хирургична манипулация без да е в операционна зала. Лабораторията за обучение във виртуална реалност отваря врати за граждани в 15 часа.Желаещите да погледнат по различен начин в света на хирургията ще бъдат приемани в сградата факултета по фармация, зала 208. За тях е подготвена специална демонстрация на 360-градусово наблюдение на хирургична манипулация над операционна зала. Те ще влязат във виртуалната реалност с помощта на специални очила, които дават усещането, че наблюдават действителна хирургична интервенцияЦелта на новото първо по рода си университетско VR студио е да създаде по-ефективни условия за научноизследователска дейност и за обучение на хирурзи, млади лекари и студенти.", "date": "2019.11.18", "title": "Лаборатория за обучение на лекари във виртуална реалност показват в Плевен"}
{"url": "https://offnews.bg/temida/asotciatciata-na-prokurorite-za-prav-pat-protcedurata-po-izbor-na-gla-715691.html", "text": "Асоциацията на прокурорите в България излезе със становище, от което става ясно, че \"за първи път при действието на сегашната нормативна уредба гласът на магистратите беше отчетен при проведената процедура за избор на следващ главен прокурор\".Според прокурорите процедурата е проведена при стриктно спазване и съзвучие с разпоредбите на конституцията, Закона за съдебната власт и правилата, приети от Висшия съдебен съвет, съобщи пред БНТ Владимир Николов, член на управителния съвет на асоциацията.Асоциацията е взела активно участие в целия процес по избора на Иван Гешев - от консултациите при президента до изслушването на Гешев пред ВСС и са изразили са подкрепата си. Според Владимир Николов за първи път се провежда толкова открита и публична процедура.\"Номинацията на г-н Иван Гешев беше направена от целия състав на прокурорската колегия на ВСС, там за първи път участват и избрани пряко от прокурорите и следователите наши колеги. Всички те застанаха с името си, с честта си, с професионалните си достойнства зад тази номинация. Много е лесно анонимно да хвърляш яйца и кофички с кисело мляко по сградата на Висшия съдебен съвет, докато отговорната и разумна позиция в една правова държава е всеки, съобразно своите правомощия, съблюдавайки разделението на властите, да защити своето мнение\", коментира Николов.Пореден протест срещу избора на Гешев, организиран от \"Правосъдие за всеки\", ще се проведе днес. Организаторите настояват президентът Румен Радев да не подписва указа за назначаването му и да сезира Конституционния съд.", "date": "2019.11.18", "title": "Асоциацията на прокурорите: За пръв път процедурата по избор на главен прокурор е толкова прозрачна"}
{"url": "https://offnews.bg/obshtestvo/sindikatite-gotviat-stachki-zaradi-neplatenia-parvi-den-bolnichen-715689.html", "text": "Синдикатите на КНСБ и КТ \"Подкрепа\" обявиха, че започва организация на национални стачни действия и протести, ако не бъде спряно решението за неплащане на първия ден от болничния.Това стана ясно след среща на синдикалните лидери в КНСБ, обяви Пламен Димитров, президент на КНСБ. По-рано готовност за стачни действия обявиха от Синдикат \"Образование\" към КТ \"Подкрепа\".Димитров отправи апел към всички български работници да са готови за участие в национални стачки. \"Казахме ясно, двамата с Димитър Манолов (от КТ \"Подкрепа\" - б.р.) - това няма да стане\", заяви Димитров.Синдикатите искат спешна среща с Борисов и оттегляне на предложението за болничните.Политическо решение първият ден от болничните да не се изплаща на служителя бе взето от управляващата коалиция, като предстои гласуването му от парламента. В момента първите три от болничния се плащат от работодателя на 70%, а след това - от НОИ.\"Синдикат„Образование“ и българските учители са възмутени и категорично не приемат да се отнема част от едно безспорно право, признато в хиляди държави, а именно - правото на платен болничен отпуск. С този дебат държавата не само отхвърля от себе си една основна социална отговорност, вменявайки я на работника. С това си намерение държавните институции признават, че на практика те не съществуват ефективно, а само формално, и че не могат да се преборят институционално с фалшивите болнични\", обявяват от синдиката. Оттам добавят, че ако първият ден болничен стане неплатен, хиляди учители ще бъдат принудени да ходят болни на работа, което поставя под огромна опасност българските деца и ученици.\"България е страната с най-ниски доходи в целия Европейски съюз, а учителите продължават да са с най-ниските възнаграждения в сравнение с европейските си колеги. Премахвайки първия платен ден от болничните отпуски, се посяга не само на това фундаментално право, но и на усещането на работещите за стабилна социална държава, грижеща се за трудещите се граждани\", добавят от Образователния синдикат.Синдикатът обявява, че ще затвори образователните институции, ако бъде прието предложението, и призовава премиера да се намеси, за да предотврати стачката.", "date": "2019.11.18", "title": "Синдикатите готвят стачки заради неплатения първи ден болничен"}
{"url": "https://offnews.bg/obshtestvo/kzld-globi-bivshia-vatreshen-ministar-valentin-radev-s-10-000-lv-zara-715694.html", "text": "Предишният министър на вътрешните работи Валентин Радев е глобен от Комисията за защита на личните данни (КЗЛД) с 10 000 лв. за злоупотреба с личните данни на котдивоареца с финландско гражданство Абдулай Коне. Шефът на МВР е предоставил документи за самоличност, снимки и отпечатъци на Коне на властите в Того, съобщи Лекс.Човек със същото име е издирван от Того чрез Интерпол. Той беше арестуван преди 2 г. във Варна, където се отдал на почивка със семейството си. От решението на КЗЛД се разбира, че първоначално санкцията е била само 1000 лв. и е била за МВР, но министерството е обжалвало решението пред Административен съд София-град като неоснователно, защото не ведомството, а министърът е администратор на лични данни. Съдът е приел довода и върнал на КЗЛД преписката, а комисията завишила наказанието.Абдулай Коне пристига в България на 30 юни 2017 г. със съпругата и трите им деца за лятна почивка във Варна, при опит да си замите кодивоарецът бил арестуван на летището. Варненският окръжен съд постановил задържане за 40 дни. Българските власти уведомили Финландия и Того за ареста, а от финландската страна отговорили, че задържаният наистина е техен гражданин и година по-рано те са поискали от Того допълнителни данни, за да разберат дали издирваният човек е същият, но не получили отговор.Тогава вътрешното ведомство решило да копира документите на Коне, да го снима и да му вземе отпечатъци и изпратили всичките данни в Того. Африканската държава обаче така и не изпратили необходимата информация, за да се установи дали издирваният и задържаният са едно и също лице. Вместо екстрадиция Коне се върнал във Финландия.Чужденецът подава жалба до КЗДЛ срещу МВР през септември 2017 г. и обяснява, че няма нищо общо с издирваното лице, а властите в България вместо да изискат информация от Того, незаконосъобразно и необосновано са предоставили на третата страна всичките му лични данни.", "date": "2019.11.18", "title": "КЗЛД глоби бившия вътрешен министър Валентин Радев с 10 000 лв. заради теч на данни"}
{"url": "https://offnews.bg/politika/ninova-kojto-iska-da-oglavi-bsp-da-zapoviada-na-sastezanie-pred-vsic-715688.html", "text": "Поздравявам всички за труда, енергията, които вложихме в кампанията. С много от вас бяхме рамо до рамо в страната и знам как работихте на място, колко усилия, търпение и щети преживяхте вие и семействата ви. На онези, до които не можах да стигна, се извинявам. Не е лично, просто не ми стигна времето.Това заявява лидерът на БСП Корнелия Нинова на пленума на БСП. Словото й бе разпространено от пресцентъра на партията. Нинова заявява още: Споделям доклада, представен от Националния предизборен щаб и Изпълнителното бюро, за представянето ни на местните избори - добро, но не достатъчно. Можехме повече. Поздравявам ви за дискусията - хубава, с различни мнения. Самата дискусия и това, което става в тази зала е опровержение на твърдението, че сме еднолична и авторитарна партия. В коя партия може да се случи това? Видяхте ли как мина националното съвещание на ГЕРБ за отчитане на изборите? Реч на лидера, потупване по рамото на кандидатите, 100% ръкопляскания и приключи. Онова е авторитаризъм, а това тук- демокрация. В името на тази демокрация и призивите да не се потушават различните мнения бих искала да се спра на доклада на нашите 50 другари и ви призовавам да не го подценяваме от уважение към различното мнение, но и заради съдържанието му. Искам да говоря по него, защото някои въпроси, които те поставят, касаят партията, а не мен или кандидати за кметове и общински съветници.  Ние не одобряваме Истанбулската конвенция и това ни прави консервативни? Да, европейската левица подкрепя джендър идеологията и третия пол - ние не. Така го реши партията. Второто твърдение, е че се превръщаме от демократична в авторитарна и еднолична партия. Никой никога не даде и един конкретен пример за това, освен един - личното ми мнение, че Лаура Кьовеши трябва да стане европейски прокурор. Фактът, че днес дискутираме по този начин и вече 10 дни във всички телевизии говорят хора с различно мнение и позиции- означава, че не сме еднолична партия. Сергей Станишев е прав, че не трябва да се връщаме назад и никога не сме си позволявали да се позоваваме на миналото за резултатите си. Аз никога не съм си позволявала да обвинявам предшествениците си. Но ако продължавате да внушавате неверни неща с клишета, имам въпроси. Кой колективен орган реши да се целувате с Местан на Орлов мост? Това еднолично решение ли беше? Кой колективен орган реши да подкрепим Пеевски и кой влезе в парламентарната група и каза \"или гласувате, или пада правителството\"? Кога в последните три години сте чували такова нещо от който и да е от новото ръководство на партията или на ПГ? Третото твърдение, което е тревожно за партията - че от национална, програмна и масова се превръщаме в регионална и локална. Това категорично не отговаря на фактите. Ние сме втората по големина и сила парламентарна партия. Ние имаме своето представителство в други национални независими органи - КЗК, КЕВР и ЦИК. Коя регионална партия има такова представителство на национално равнище? Ние сме национална и масова партия и твърдението, че се превръщаме в регионална не отговаря на истината. Това е фалшива новина.Следващото тревожно твърдение. Твърди се- не е имало национална кампания за Местни избори 2019 г. и не е имало леви послания. Това показва, че не сте участвали в кампанията. В залата присъстват много кметове. Нека те да кажат дали е имало нещо друго освен леви политики в цялата кампания, защото бяхме заедно. Твърди се, че нямало политики за здравеопазването. Нямаше среща и нямаше прессъобщение, в което да не се е говорило по тази тема. В медиите има 748 заглавия - общинските и държавни болници няма да са търговски дружества. Това изпълнение ли е на националната програма на БСП? 269 изказвания за политика за млади хора и семейства, детски градини, общинска политика за жилища и много други. Повече от 593 изказвания за комунални услуги. В писмото се твърди и че \"Визия за България\" не се е превърнала във визия за всяка община. Моля личните си конфликти да не решаваме на гърба на хората, които положиха огромни усилия и нямаше община, в която да нямаше визия за развитието й. Нося част от тях, защото са впечатляващи, пример е Оряхово - 19 страници от голямата национална политика до най-малкия детайл. Другари, подписали писмото, не обиждайте труда на тези хора.В писмото се твърди, че сме се позовали на политиката на десните за инфраструктурата и данъците. Единственото дясно нещо, което е направила партията през годините, е да въведе плоския данък. Изключително лява политика е да се ангажираме, че няма да увеличаваме местните данъци и такси, ще създадем облекчения за млади семейства, които искат да открият собствен бизнес, ще създаваме финансови облекчения за първо жилище. От кога данъчната политика не ни е приоритет и се смята за изключителен приоритет на десните политици. Ние само след дни ще внесем в парламента предложение за отмяна на плоския данък и въвеждане на прогресивен. Това дясна политика ли е?Следващият тревожен аргумент е, че коалиционната ни политика е сбъркана и формулата \"Всички срещу ГЕРБ\" не е сработила. Припомням, че тази форма е приета от НС на БСП. Твърдението, че са правени неподходящи коалиции също приемам за обида към местните структури. Обратно на мнението, че сме авторитарна партия, ние ви дадохме право да решите с кого да се коалирате свободно и базирайки се на програмите на БСП и нашата идентичност. Вие решихте по места тези въпроси, за да ви кажат днес 50 души, че сте сбъркали. Това е неуважително отношение към труда ви.От една страна твърдите, че сме изолирани и капсулирани, а от друга- че широка коалиция срещу ГЕРБ не е добър вариант. Вие си противоречите. Обидно е и твърдението на тези подписали писмото, че лица без политически профил са вредни за партията. Кметът на Благоевград Румен Томов е такъв човек - безпартиен, честен, почтен, осигуряващ работни места с бизнеса си и зад който застанаха всички в Благоевград, освен ГЕРБ. Грешна политика ли е неполитически човек, но с такъв профил да ни представлява и да бъде кмет на БСП. Той е един от първите, който в нощта на изборите, още преди да са ясни резултатите, излезе и благодари на БСП за това, което е направила в кампанията му. В писмото се казва, че новите лица са разбили някои от структурите. Кой? Пенчо Милков ли разби Русе или го обедини като ново лице? Явор Божанков разби ли Горна Оряховица или се бори с политически опонент и мафия? Там беше война. Кой от новите лица е разбил структурите.З. а пореден път се говори за разделение и разцепление в структурите на партията и то за трета година. Това е още едно доказателство, че не сте участвали в кампанията. Ние всички, които бяхме в кампанията денонощно, знаем, че това не е така, защото партията не сме ние. Партията са членовете на БСП. Членовете на партията не са разделени. Щях да ви повярвам, ако зад вас стоеше решение на партийната организация, в която членувате. Ако 50 организации бяха подписали това писмо, това щеше да е катастрофа. Слава богу не е факт. Това е личното мнение на 50 души- членове на НС. Не внушавайте, че партията е разцепена. Вашият анонс към обществото е- тези са разцепени, не стават за нищо. Не, партията не е разцепена. Разделени сме ние по различни причини, ще говорим и за това. Говорите за натиск, подменяни делегати, недействителни списъци и точно тук давате за пример Варна, където сме действали противоуставно. Доста несполучлив пример е това, защото тук категорично си служите с фалшиви новини. Фалшива новина, е че има решение на ГС на БСП - Варна да иска оставка на ръководството на партията. Няма такова нещо. Даже Гуцанов по една телевизия обеща да го внесе до НС. Къде е това решение? Няма го. Напротив, има 18 души в подписка, че Градският съвет не е взимал такова решение. Ще ви го кажа и това, няма да се въздържа, защото съм го приготвила - твърдите, че има фалшиви списъци и подмяна на хора. Аз твърдя, че продължавате да правите във Варна мъртви души членове на партията. Другари, преди седмица дойдоха формуляри на партийни членове от 2010г., за да им издадем електронни карти. Оставам настрана факта, че някои от тях са родени 1922г., но не мога да пренебрегна факта, че след проверка в ГРАО се оказа, че мнозина от тях са починали преди няколко години. Всеки може да се запознае с тези документи, с желанието на Варненската организация да си попълни структурата с мъртви души. Понеже говорим, че се борим с тези проблеми в държавата, така ли го правим и в партията? И понеже взехме мерки срещу това, сме обвинявани за подменени делегати, недействителни списъци и противоуставни действия. Оставям на вас да прецените кое от това се е случило. Разбира се, че в писмото ви има и конструктивни неща, и конструктивна критика, но не одобрявам средствата, с които го правите. Първото средство вече го споменах - фалшиви новини. Не само това, че ГС иска оставката, но упорито в медиите и в писомото пише, че нашите общински съветници във Варна са гласували в подкрепа на председателя на ОС на ГЕРБ - пълна лъжа. Те са тук. Има колективно политическо решение да не се подкрепя ГЕРБ и изпълнение на това решение. 8 от 8. Кой има интерес да ходи по телевизиите и да внушава, че БСП прави съглашателство с ГЕРБ и предава програмата и интересите на партията. Второто средство, с което го правите, вече го казах - мъртвите души, с които си служат организациите, и третото- пророкуването. Пророкувате, че БСП никога няма да спечели избори. Не, това зависи от нас дали ще ги спечелим в бъдеще или не. Много се питам от няколко дни каква е целта на писмото и я открих на финала му. Поздравявам ви, че поне сте директни и откровени. Така се прави, излиза се и се казва. В писмото няма предложения за решения, освен едно - оставката на председателя. Накрая пише- всичко това ще бъде преодоляно и БСП ще се вдигне на крака, ако сменим председателя на партията. Трябва да си отиде Корнелия Нинова, председателят на щаба и ИБ и това щяло да ни укрепи. Така че- според мен в това писмо не става дума за загриженост за партията, а за това кой да води бащина дружина. Става дума за власт. Слава богу властта я дава и взима народът. Така че ще почакаме народът да я даде или вземе догодина през май, когато всички кандидати са свободни да се състезават и каквото решат членовете ни- това да бъде, най-добрият да спечели. Дотогава обаче другари, призовавам ви да спрем взаимно да се охулваме, да рушим авторитета на БСП. Фалшивите новини, заплахите, замяната с мъртви души, пророкуването, че няма да спечелим, не са различно мнение, това е удар по авторитета на партията. Мнозина от спечелилите кметове дадоха рецептата как да излезем от това положение. Предлагам да им повярваме, защото са успели. И то е да продължим, защото ни предстои изключително тежка работа. Пред нас има много по-голямо предизвикателство. Този човек, наречен държавник от някои наши другари, счупи държавата. Няма действащи институции, няма разделение на властите, няма силен парламент, няма честни избори, няма истински вот. Има задкулисие, корпоративни интереси, пари, демографска катастрофа, здравен колапс, 2 милиона под прага на бедност. Това е голямото предизвикателство за промяна на държавата.То изисква обединени сили, единодействие, това не значи единомислие, нека всеки има различно мнение. Но това предизвикателство стои пред нас. Дали ще можем да му отговорим достойно и с мисъл за партията и държавата, зависи от нас. Аз ви пожелавам да го направим. Благодаря ви. На добър час на избраните. С благодарност на всички за усилията.", "date": "2019.11.18", "title": "Нинова: Който иска да оглави БСП, да заповяда на състезание пред всички членове"}
{"url": "https://offnews.bg/protesti/protestat-sreshtu-geshev-kolenichi-pred-prezidentstvoto-i-prizova-rade-715751.html", "text": "Стотици излязоха тази вечер в центъра на София на пореден протест срещу назначаването на Иван Гешев за главен прокурор. Шествието започна пред Съдебната палата и се отправи към Президентството.Пред сградата на \"Дондуков\" 2 Велислав Величков от Инициатива \"Правосъдие за всеки\" призова демонстрантите да коленичат за минута., обърна се към протестиращите Величков.\"Всички парламентарни партии и всички държавни органи играха за кандидата на ДПС и олигархията в тази срамен и порочен спектакъл. Остана само Президентът, който прояви чест и отговорност при връщането на кандидатурата на Иван Гешев за повоторен избор. Сега е негова възможността да изпрати тази процедура за тълкуване в Конституционния съд, както и да инициира конституционни промени в правомощията и статута на главния прокурор. Ако това не стане, то Прокуратурата става истинската управляваща партия и структура в България, а правосъдието се превръща в нейна функция, като застрашени ще бъдат всички граждански права и свободи, устоите на демокрацията!\" - заявиха от \"Правосъдие за всеки\", организаторите на днешния протест.\"Президентът има нужда от подкрепа за действията си - той е държавен глава, а не деловоден щемпел на превзетия от олигархията Висш съдебен съвет, нека усети, че гражданите са зад него!\" - категорични са демонстрантите.На протеста тази вечер дойдоха и Мая Манолова, Методи Андреев, Илиян Василев, Методи Лалов.Докато имаме конституция, в която главният прокурор е над всички механизми в системата, ще имаме Гешев, заяви пред множеството на \"Дондуков\" 2 Методи Лалов.Цялата власт в България се намира в ръцете на Ахмед Доган, категоричен е Велислав Величков.", "date": "2019.11.18", "title": "Протестът срещу Гешев коленичи пред Президентството и призова Радев за достойнство"}
{"url": "https://offnews.bg/balgaria/borisov-se-pohvali-na-stoltenberg-s-uspehite-v-sistemata-ni-za-sigurno-715722.html", "text": "„Високо оценявам ролята на Алианса за защита на сигурността, свободата и демократичните ни ценности. За нас - националната сигурност и отбрана на България са гарантирани само в рамките на колективната отбрана на НАТО“, казал премиерът Борисов в телефонен разговор с генералния секретар на НАТО Йенс Столтенберг.Двамата разговаряха в навечерието на Срещата на върха между държавните и правителствени ръководители на страните членки от НАТО, която ще се проведе на 3 и 4 декември 2019 г. в Лондон.Борисов посочил, че отчитайки днешните рискове и предизвикателства пред международната среда за сигурност, страната ни разглежда единството на Европа и Северна Америка като по-важно от всякога. „За България трансатлантическата връзка е в основата на нашата колективна отбрана“, акцентирал Бойко Борисов. Той дал висока оценка на темите, които ще бъдат във фокуса на Срещата на върха на НАТО в Лондон, касаещи всички ключови елементи от архитектурата на сигурността в Евроатлантическия регион.„Вярвам, че решенията на висшия форум ще доведат до по-нататъшно укрепване както на възможностите за възпиране и отбрана, така и на трансатлантическата връзка между Европа и Северна Америка“, заявил премиерът.В хода на разговора си със Столтенберг той отбелязал, че от началото на 2018 г. България успешно прилага националния План за нарастване на отбранителните разходи до 2024 г. „С авансовото плащане на 8 броя самолети F-16V Block 70 тази цел вече е постигната и в края на настоящата 2019 година разходите се очаква да достигнат 3.1% от БВП“, очерта премиерът Борисов. Той посочил пред Столтенберг, че целите на страната ни са фокусирани в три основни области - повишаване на разходите за отбрана, модернизация и превъоръжаване, и преодоляване на дефицита на личен състав във Въоръжените сили. „България ще продължи да оказва подкрепа на усилията на Алианса към постигане на световен мир и сигурност. Разглеждаме участието си в мисии и операции на НАТО като основен приоритет и възнамеряваме да запазим ангажимента и приноса си към тях“, казал още Борисов. Премиерът специално обърнал внимание върху ролята на съвместните военни учения, които допринасят за подобряването на оперативната съвместимост на българските въоръжени сили с тази на други държави членки на НАТО.Борисов и Столтенберг обсъдили още укрепването на сътрудничеството между НАТО и ЕС, тъй като именно Алиансът е фундаментът на колективната отбрана в Европа. „Само заедно, обединени в НАТО, можем да се справим с предизвикателствата и заплахите пред сигурността на нашите общества“, изтъкнал премиерът Борисов.Министър-председателят и генералният секретар на Алианса били категорични, че заедно трябва да защитаваме нашите споделени ценности и принципи – свобода, човешки права, демокрация, върховенство на закона, което ни прави силни и способни.Столтенберг бе на посещение у нас преди няколко месеца по покана на премиера Борисов, която бе отправена към генералния секретар на НАТО по време на Общото събрание на ООН в Ню Йорк през 2018-а на приема на американския президент Доналд Тръмп.", "date": "2019.11.18", "title": "Борисов се похвали на Столтенберг с успехите в системата ни за сигурност"}
{"url": "https://offnews.bg/futbol/legendi-na-levski-shte-igraiat-v-blagotvoritelen-mach-zaedno-sreshtu-715744.html", "text": "На 21.11.2019 г., четвъртък, от 11:00 ч., на закрито футболно игрище ДИТ (кв.„Драгалевци“, бул.„Черни връх“ № 228) ще се проведе футболен мач, който е част от информационна кампания \"Заедно срещу рака на простатата\".Инициативата се организира от фармацевтична компания Астелас България и Българското урологично дружество в партньорство с ПФК Левски. Кампанията е по повод Световния месец за превенция на мъжкото здраве, който се отбелязва всяка година през ноември.Във футболния мач ще се включат сините легенди Димитър Телкийски, Христо Йовов, Станислав Ангелов, Дончо Донев, Захари Сираков, Христо Арангелов, Цветан Генков, Ангел Станков; представители на Българско урологично дружество; Българска асоциация на спортните журналисти и Астелас България.Целта на кампанията е да фокусира общественото внимание върху рака на простатата – социалнозначимо заболяване, за което все още се говори твърде малко, а засяга все по-голяма част от мъжете над 50 г.Лица на \"Заедно срещу рака на простатата\" са треньорът на Левски Петър Хубчев, неговият асистент Георги Донков, капитанът Живко Миланов и вратарят Милан Миятович.Футболно игрище ДИТ се намира след кръстовището на Околвръстния път за Драгалевци, след супермаркет \"Фантастико\". До него можете да стигнете с автобуси: 64, 93 и 98, спирката е на супермаркет \"Фантастико\".", "date": "2019.11.18", "title": "Легенди на Левски ще играят в благотворителен мач \"Заедно срещу рака на простатата\""}
{"url": "https://offnews.bg/futbol/ivelin-popov-e-obiavil-svoia-naslednik-715695.html", "text": "Вече бившият капитан на националния отбор по футбол Ивелин Попов е разкрил пред съотборниците си и селекционера Георги Дерменджиев името на играча, който трябва да носи лентата след него.Това разкри самият футболист след победата над Чехия с 1:0 в последната ни евроквалификация, играна пред празни трибуни на \"Васил Левски\".\"Дал съм си мнението кой футболист трябва да ме наследи като капитан на националния отбор. Това може да бъдат няколко човека. Не смятам обаче да го правя обществено достояние. Говорих с Кирил Десподов и му казах, че за да стана лидер трябва да играе не само за себе си, а и за отбора. Така ще изпъкне повече\", заяви Попов.Той за пореден път изтъкна и причините да се оттегли така внезапно от националния отбор. Решението му е било обмисляно от месеци насам, а чашата е преляла след загубата от Косово в София.\"След загубата с Косово реших да се откажа. Много ми е тежко. Прибрах се вкъщи, а жена ми се измъчва и плаче. Тя приема загубите много тежко. Това не може да го позволя. С Англия беше също много тежко - загуба, скандали и т.н.\", заяви Попов.", "date": "2019.11.18", "title": "Ивелин Попов е обявил своя наследник"}
{"url": "https://offnews.bg/obshtestvo/vremeto-dnes-oblachen-i-magliv-ponedelnik-715675.html", "text": "Новата седмица започва с облачно, а в равнините и с мъгливо време, показва прогнозата на НИМХ. На места в западните и южните райони ще превали слаб дъжд. Временни разкъсвания на облачността ще има над североизточните, а към края на деня и над югозападните райони. Вятърът ще се ориентира от юг-югоизток и ще е до умерен. Преобладаващите минимални температури ще бъдат между 8° и 13°, а максималните – между 15° и 20°. Над Черноморието облачността ще е значителна, без валежи. Ще духа до умерен юг-югоизточен вятър. Максимални температури на въздуха: 13°-15°. Температурата на морската вода е 18°. Вълнението на морето ще бъде 2-3 бала.Над планините ще преобладава облачно и мъгливо време. На места, главно в масивите от Западна и Южна България ще превали дъжд, над 2500 метра – сняг. Ще духа силен югозападен вятър. Максимална температура на височина 1200 метра около 11°, на 2000 метра – около 6°.", "date": "2019.11.18", "title": "Времето днес: Облачен и мъглив понеделник"}
{"url": "https://offnews.bg/ikonomika/biznesat-kam-mediite-pokazvajte-uspehite-ni-za-da-zadarzhim-horata-v-715704.html", "text": "Българите няма да напускат толкова масово страната, а тези в чужбина биха се върнали, ако медиите у нас дават по-достоверна картина за местната икономика и успехите на бизнеса.Около това мнение се обединиха участниците в дискусия \"Да извадим успеха от анонимност\", организирана от Асоциацията на индустриалния капитал в България (АИКБ).Обрисуваната от медиите икономическа картина би била по-достоверна, само ако се съобщават по-често добрите каузи на компаниите за корпоративната им социална отговорност, смятат участниците в дискусията. Сред тях са представители на Института за пазарна икономика, Тракия икономическа зона, Българският форум на бизнес лидерите, Българският дарителски форум и др.\"Масово из социалните мрежи, а впоследствие при разговорите между хората на спирките на градския транспорт слушаме как в България нищо не се произвежда, как в България няма индустрия. А в същото време сме над средното европейско равнище по дял на индустрията в брутната добавена стойност. Малко хора в България знаят, че първите две пера в българския износ са машиностроенето и автомобилостроенето, както и електротехниката и електрониката\", коментира председателят на АИКБ Васил Велев.Той разказа как собственик на една от медиите в България му е споделил, че ако българският премиер Бойко Борисов и германският канцлер Ангела Меркел открият голям завод в България, то въпросната медия ще трябва да съобщи, че \"крупен германски инвеститор е построил завод в България\", без да се споменава името на инвеститора. Причина за това е невъзможността на телевизиите да споменават търговски марки, тъй като това би било сметнато за реклама.\"Черногледството официална религия ли е в България? Успехът вдъхновяващ пример ли е или е плод на завист и повод за обяснения, че всичко е резултат от нагласени обществени поръчки? Всеки успех се обяснява с нагласени поръчки или с куфарчета, което е обида за огромното мнозинство почтени, талантливи български предприемачи\", заяви Велев.Главният икономист на Института за пазарна икономика (ИПИ) Лъчезар Богданов, добави, че икономистите представят данни за икономически растеж, но хората не виждат реалните примери за него и трудно се доверяват. \"Заради премълчаването на новини и имена ние не виждаме успеха в момента на случването му\", убеден е той.Председателят на Българската стопанска камара и собственик на \"Дарик радио\" Радосвет Радев обясни, че до голяма степен поведението на медиите се дължи на чисто икономически причини – големите телевизии имат огромни маркетингови и рекламни цели и затова предпочитат колкото се може повече бизнес съдържанието да се представя под формата на реклама, за да генерират повече приходи.Според Велев обаче е наложително на медиите да се позволи да съобщават имената на фирмите при позитивни новини, тъй като в противен случай журналистите си налагат автоцензура и така ощетяват аудиторията.Радев даде пример с новина от спортния сайт на \"Дарик\" - че отборите в Efbet Лига играят с топки, произведени от Adidas за полското футболно първенство. По думите му друга медия не е съобщила новината, вероятно от страх да спомене имената на частни компании. Пламен Панчев, основател на Тракия икономическа зона (ТИЗ), посочи, че медиите трябва да спрат да акцентират върху факта, че в България няма достатъчно работна ръка, защото това отчайва останалите.\"Гледам телевизия и се чудя в същата ли държава живея! Да, има някои единични лоши примери, но като цяло не може да се отрече, че днес инфраструктурата в страната е на съвсем друго ниво, отколкото преди\", коментира Панчев.Докато преди десетина години е било нормално една немска компания, обмисляща да инвестира в България, да няма достатъчно информация за преимуществата на страната ни, то ако това продължава и днес, вече е сериозен проблем, допълни Панчев.Според Пенчев няма достатъчно работещи хора в България, но \"какво правим да има хора? Ако само си говорим, че няма, най-много да задълбочим проблема. По-скоро трябва да насърчаваме дуалното образование, ние дори провеждаме родителски срещи в компаниите\", каза още основателят на ТИЗ.Красимира Величкова, директор на Българския дарителски форум, също коментира, че доброто има нужда от име и лице и медиите, когато съобщават новини за компании, трябва да започнат да отговарят на един от основните въпроси, на които се учат студентите по журналистика – \"Кой?\". По думите на Величкова  самият СЕМ би могъл да направи информационна кампания сред журналистите, за да им обясни какво може и какво не може да съобщават. Величкова каза, че няколко организации са връчили на Министерството на културата законопроект с необходимите промени в правилата, по които работи СЕМ, като документът ще се предостави и на комисията по култура и медии към Народното събрание.\"Мисля, че за всички е ясно какви са нагласите и в крайна сметка какъв е резултатът от информираността на гражданите. За съжаление, въпреки продуктовото позициониране, реклама и т.н., българинът все още е в 20-и век с мускалите на Бай Ганьо. Това е информираността на българина в момента и мисля, че е крайно време да си дадем сметка дали искаме това да е образът на България в съзнанието на медиите и гражданите\", коментира бившият социален министър Лидия Шулева, която в момента е председател на Специализираната комисия по икономическо развитие към Германо-българската индустриално-търговска камара (ГБИТК).Според проучване на \"Тренд\" за нагласите спрямо бизнеса в България на въпроса може или не може да се прави успешен бизнес у нас, 39% от хората отговарят, че в България може да се прави бизнес, 34% са настроени негативно, 27% не могат да преценят.Най-позитивни изглеждат най-младите (18-29 г.), докато тези над 70 години са най-песимистични за развитието на икономиката в България.На въпроса дали познават български продукти на български компании, успешни на чужди пазари, 51% от анкетираните са отговорили, че не знаят. 20% са запознати, като дават пример с киселото мляко, казанлъшката маслодайна роза, бялото саламурено сирене и др. Ганев коментира, че никой не е дал пример от машинната индустрия, производството на електроника. Изследването е проведено от 2 до 10 юли 2019 г. според сред 1010 души на възраст над 18 г. чрез интервю лице в лице. Дискусията е част от кампанията \"Да успеем в България!\", чиято цел е популяризирането на успехите на българските предприятия и предприемачи.", "date": "2019.11.18", "title": "Бизнесът към медиите: Показвайте успехите ни, за да задържим хората в България"}
{"url": "https://offnews.bg/futbol/predlagat-na-tcska-izhvarlen-ot-botev-plovdiv-715681.html", "text": "Защитникът Еберт Кардосо е бил предложен на ЦСКА, пише \"Тема Спорт\". Освободеният от Ботев Пловдив бразилски бранител разтрогна с \"канарчетата\" преди десетина дни. Той се познава добре с всеки от сънародниците си на \"Армията\", като с Жеферсон е бил съотборник в академията на Интернасионал.Любопитното е, че Кардосо е вариант за заместник именно на Жеферсон, ако се стигне до негово евентуално напускане през зимния трансферен прозорец.Интерес към Жеферсон има от Китай, където ЦСКА има добри позиции. Договорът на играча е до края на сезона.", "date": "2019.11.18", "title": "Предлагат на ЦСКА изхвърлен от Ботев Пловдив"}
{"url": "https://offnews.bg/obshtestvo/pernik-veche-e-s-rezhim-na-vodata-shte-ia-ima-ot-7-do-12-ch-i-ot-17-d-715682.html", "text": "От днес в Перник влиза в сила водният режим, по време на който жителите на града ще имат вода по 10 часа в денонощието всеки ден - сутрин от 5:00 до 10:00 часа и вечер от 17:00 до 22:00 часа.Режимът беше въведен заради драстично намалелия воден обем на язовир \"Студена\". Разчетите са направени така, че ако изобщо не вали, наличното количество вода в язовира да стигне за пет месеца.Водният режим е в сила не само за жителите на Перник, но и за населението в град Батановци, както и в още 9 села, черпещи вода от язовир „Студена”.Според кмета на Перник Станислав Владимиров утвърденият график на водоподаването е съобразен с изискванията на МОСВ месечният отток от язовира да не надвишава 1 млн. куб. метра.От ВиК уведомиха населението, че водоснабдяването на различните райони ще бъде в зависимост от тяхната отдалеченост от централните градски резервоари, а при невъзможност за осъществяване на режима, предложен от кмета, ще бъдат разгледани варианти за нов график.Потърпевши от режима са както домакинствата, така и детски градини, училища, болници, бизнесът. Перничани настояват за оставки и търсене на съдебна отговорност на виновните за водната криза и се готвят за протест на 20 ноември.", "date": "2019.11.18", "title": "Перник вече е с режим на водата, ще я има от 7 до 12 ч и от 17 до 22 ч"}
{"url": "https://offnews.bg/tenis/tcitcipas-nadvi-tijm-i-grabna-titlata-ot-finalite-na-atr-v-london-715673.html", "text": "Гръцкият тенисист Стефанос Циципас спечели Финалите на АТП при дебютното си участие в престижния турнир, след като победи австриеца Доминик Тийм с 6:7 (6), 6:2, 7:6 (4) във финала на надпреварата.21-годишният Циципас спечели младежкия еквивалент на турнира преди година, а тази вечер стигна до най-престижния трофей в кариерата си след оспорван мач с Тийм.В първия сет двамата тенисисти бяха солидни на сервис и не се стигна до нито един пробив, а в тайбрека Тийм успя да се наложи с 8-6, за да поведе в резултата.Циципас показа характер и вдигна нивото си, за да вземе първите четири гейма на втората част и скоро след това да вкара мача в решаващ трети сет. В неговото начало отново гъркът имаше предимство и проби за преднина от 3:1, но Тийм не се предаде и изравни резултата, след което се стигна до нов тайбрек. В него Циципас бе по-стабилен и се наложи със 7-4, за да затвори мача след два часа и 35 минути игра.По този начин Циципас стигна до четвърта титла в кариерата си и трета от началото на годината, докато Тийм завършва най-силния си сезон с пет трофея и два загубени финала на Ролан Гарос и в Лондон.", "date": "2019.11.18", "title": "Циципас надви Тийм и грабна титлата от финалите на АТР в Лондон"}
{"url": "https://offnews.bg/obshtestvo/po-12-chasa-bez-voda-v-chasti-ot-karpuzitca-i-vitosha-715650.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Буря“ в кв. „Карпузица“ налага спиране на водоподаването от 09:00 до 21:00 часа на кв. „Карпузица“ - ул. „Ива“, кв. „Горна баня“ – ж.п. линия „София –Перник“, ул. „Ехо“, ул. „Извор“, ул. „Топло изворче“, ул. „Вечерница“, бул. „Никола Петков“, ул. „Георги Богровски“, ул. „Планиница“, ул. „Лотос“, ул. „Гръстниче , ул. „Урал“, ул. „Градище“, ул. „Синьо езеро“, ул. „Дон“, ул. „Подлозище“. Превключване на уличен водопровод на ул. „Чавдар Мутафов“ в кв. „Витоша“ налага спиране на водоподаването от 10:00 до 22:00 часа на ул.“Данаил Крапчев“ №10, ул. „Иван Пейчев“ №1, №2, №4, №10. ", "date": "2019.11.18", "title": "По 12 часа без вода в части от Карпузица и Витоша"}
{"url": "https://offnews.bg/tenis/grigor-dimitrov-zavarshva-sezona-pod-nomer-20-v-sveta-715700.html", "text": "Най-добрият ни тенисист Григор Димитров официално завърши сезона под номер 20 в световната ранглиста. Българинът има на сметката си 1747 точки, от топ 10 го делят около 800 пункта.Водач в подреждането на АТР остава Рафаел Надал, след като двамата с Новак Джокович не успяха да прескочат груповата фаза на финалния турнир в Лондон.Сезон 2020 ще започне с преднина от около 800 точки в полза на Матадора. Третият Роджър Федерер има 6,590 точки, като и той запазва позицията си.Финалистът в английската столица Доминик Тийм дръпна с едно място и от днес е четвърта ракета в света с 5,825 точки в актива си, а Данил Медведев вече е пети след спад с една позиция и има в актива си 5,705 точки.Под №6 само на 400 точки от Медведев сезонът завърша Стефанос Циципас, който спечели финалите на ATP при своето дебютно участие.Александър Зверев е седми на около 2000 точки зад Циципас. Топ 10 допълват Матео Беретини, Роберто Баутиста Агут и Гаел Монфис.Втора ракета на България от тази седмица официално става Александър Лазаров. 22-годишният софиянец е под №503 след изкачване с 6 позиции. Той се изкачва до №2 за България заради отстъплението с 98 места на Димитър Кузманов, който пада до №515. ", "date": "2019.11.18", "title": "Григор Димитров завършва сезона под номер 20 в света"}
{"url": "https://offnews.bg/obshtestvo/gasta-magla-na-magistrala-trakia-kat-sazdade-izkustvena-tapa-715706.html", "text": "Изключително гъста мъгла има магистрала „Тракия“ в посока София, предупреди МВР. Видимостта е под 20 метра. „Пътна полиция“ временно създава изкуствена тапа в района от 34 до 24 км на магистралата. Мярката е с цел избягване на пътни инциденти в участъка. Екипи на КАТ насочват трафика в една лента в участък с добра видимост.Полицията апелира водачите да шофират с повишено внимание, с по-ниска скорост и с по-голяма дистанция.", "date": "2019.11.18", "title": "Гъста мъгла на магистрала Тракия, КАТ създаде изкуствена тапа"}
{"url": "https://offnews.bg/zdrave/nad-800-dushi-izmeriha-kravnata-si-zahar-v-sofia-715679.html", "text": "Над 800 души измериха кръвната си захар по време на инициативата „Бягаме с кауза – променяме диабета“, която се проведе в „Южния парк“ в София. Тя се реализира за пета поредна година под патронажа на Н. Пр. Сьорен Якобсен, посланик на Дания у нас, организира се от Сдружение “5kmrun”.Целта е да се фокусира вниманието на обществото върху диабета, върху опасностите, до които може да доведе това социално значимо заболяване, както и върху рисковите фактори за него, сред които са нездравословното хранене, обездвижването, наднорменото тегло, фамилната обремененост и др.Общо 550 души се включиха в бягането в „Южния парк“, а над 800 измериха кръвната си захар. При 20% от тях бяха установени стойности над нормата. Най-високата стойност на кръвна захар, която бе измерена е 31 ммол/л, а при гликирания хемоглобин – 14.1. Всички хора, при които медицинските специалисти установиха по-високи стойности от нормалните, бяха насочени за допълнителни изследвания и консултации.„Много е важно да сме информирани да знаем, че сами трябва да се грижим за здравето си, да сме активни. В Дания много хора ходят на работа с велосипеди, но вече виждам промяна и в България, толкова хора използват колела“, каза датският посланик Сьорен Якобсен.„Захарният диабет може да протече безсимптомно и това е един от проблемите при неговото откриване. Затова най-важното е да се правят изследвания редовно, така че да не се изпусне установяването на това заболяване“, обясни д-р Вера Карамфилова.Над 463 млн. души или всеки 11-ти възрастен човек в света е с диабет, показват последните данни от тази година на Международната федерация по диабет (IDF). Хората с това заболяване са се увеличили с 38 млн. в сравнение с 2017 г., като се очаква през 2030 г. техният брой да достигне 578 млн., а през 2045 г. – 700 млн.Увеличават се и случаите на диабет в България. Над 442.5 хиляди са били хората с тази диагноза в страната срещу 423 хил. година по-рано, показват данните на IDF. Това означава, че с диабет са 8.3% от населението. Основната част от хората с диабет са с тип 2. Ръстът при него е свързан със съвременния начин на живот – повишаващите се нива на урбанизация, застаряващото население, ниска физическа активност и консумация на висококалорична храна.Все още остава изключително висок броя на хората, които не са диагностицирани – 232 млн., или всеки втори. Единственият начин да се подобри тази статистика е чрез повишаване информираността на обществото за симптомите на диабет тип 1 – жажда, често уриниране, умора, внезапна загуба на тегло, глад.Необходимо е провеждането на скрининг при диабет тип 2 сред основните рискови групи - по-възрастното население, хората с наднормено тегло, с усложнения, както и тези, които водят обездвижен начин на живот и консумират нездравословни храни.", "date": "2019.11.18", "title": "Над 800 души измериха кръвната си захар в София"}
{"url": "https://offnews.bg/tenis/tcitcipas-ne-uspiah-da-si-ovladeia-nervite-715683.html", "text": "Една от най-актуалните млади звезди в световния тенис Стефанос Циципас призна, че няма представа откъде е извадил тази силна игра във втория сет срещу Доминик Тийм.Гръцкият талант спечели финалите финалите на АТР в Лондон след успех над австриеца с с 6:7 (6), 6:2, 7:6 (4). Циципас спечели младежкия еквивалент на турнира преди година, а тази вечер стигна до най-престижния трофей в кариерата си\"Дори нямам обяснение как съм играл толкова добре във втория сет на мача. Не позволих на противника ми да направи абсолютно нищо в него и бях убедителен.Това е мечтан момент за мен. Изключително съм щастлив. В същото време съм малко разстроен, че не успях да си овладея нервите в такъв голям турнир.Не успях да запазя предимството си от пробив в третия сет и в крайна сметка допуснах Тийм да го върне и всичко да се реши в тайбрек. Но, разбира се съм изключително доволен от начина по който се борих на корта и по който се представих цялостно.Подкрепата на феновете бе просто феноменална. Зад мен бе цяла армия от привърженици, когато бях на корта\". \"Те ми дадоха голяма енергия.Накараха ме да повярвам, че мога да постигна всичко на корта. Искам да благодаря на всички, които бяха на трибуните с гръцкото знаме. Благодарение на тях се почувствах като у дома си\", каза Циципас.", "date": "2019.11.18", "title": "Циципас: Не успях да си овладея нервите"}
{"url": "https://offnews.bg/futbol/ronaldo-ne-obicham-da-me-smeniat-igrah-s-kontuzia-715696.html", "text": "Португалската мегазвезда на Ювентус Кристиано Роналдо даде да се разбере, че не желае скандалът около прословутите му две смени в рамките на една седмица да се разраства.Треньорът на Ювентус Маурицио Сари първо го извади от игра в Москва в двубой от Шампионската лига, а след това и в шампионата срещу Милан. Роналдо реагира гневно на терена. Самият Сари обяви, че решението му е било продиктувано от желание да предпази Роналдо, който е страдал от контузия и е играл с риск за здравето.В Италия пресата подхвана случая и се появиха всякакви интерпретации по темата.Самият Роналдо сега потвърди думите на треньора, че е страдал от лека травма и обяви случаят за прикбючен.\"В последните три седмици не тренирах пълноценно. Всички знаят, че не обичам да ме сменят, но след тези смени не съм направил нищо нередно. Опитах се да помогна на Ювентус, като играх с контузия.Никой не обича да го сменят, но аз приех решението на треньорския щаб, защото не се чувствах много добре в тези два мача. Не бях готов на 100 процента\", коментира Роналдо, цитиран от \"А Бола\".", "date": "2019.11.18", "title": "Роналдо: Не обичам да ме сменят, играх с контузия"}
{"url": "https://offnews.bg/temida/sledovatelite-zastanaha-zad-geshev-i-se-razsardiha-na-oponentite-mu-715708.html", "text": "Най-голямата съсловна организация в системата на съдебната власт - Камарата на следователите в България, изпрати писмо до президента, ВСС и Инспектората към Висшия съдебен съвет, в което пише, че процедурата по избор на главен прокурор е била прозрачна, публична и изцяло проведена по закона. Иван Гешев е получил необходимите 20 гласа от членовете на ВСС. Докато течеше процедурата, обществото и институциите са били информирани за концепцията на единствения кандидат за главен прокурор. От това са се възползвали опонентите на Гешев.\"Считаме, че езикът на персонална и институционална конфронтация нагнетяват напрежение в съдебната система и са в очевидна вреда на институциите в държавата и на гражданското общество. Политизирането на процедурата дестабилизира институцията прокуратура, а противопоставянето на отделните части на съдебната система е във вреда на всички, но най-вече на гражданите на Република България\", са написали от камарата.Изместването на фокуса от професионалните качества на Иван Гешев към политически дебат и опитите за упражняване на външен натиск са в противоречие на духа на закона. От камарата остро възразяват срещу продължаващия политически натиск, вкл. с декларации и отворени писма, чиято цел е да предизвикат скандал и раждането на фалшиви новини.Очакванията на следователите са в разумен срок да бъде издаден указа на президента за назначаване на Гешев като главен прокурор.", "date": "2019.11.18", "title": "Следователите застанаха зад Гешев и се разсърдиха на опонентите му"}
{"url": "https://offnews.bg/ikonomika/coca-cola-obediniava-balgarskite-futbolni-fenove-s-kampania-zaednosre-715702.html", "text": "Послания срещу расизма във футбола от български фенове бяха излъчени на националния стадион „Васил Левски“ по време на футболната среща България-Чехия в неделя. Въпреки че мачът се игра без публика, след като УЕФА наложи наказание на страната ни, Coca-Cola прикани спортните фенове да изявят своята позиция с послания за толерантност във футбола, които бяха излъчени от екрана на празния стадион по време на срещата.Инициативата за сформиране на „Отбор на толерантността“ стартира през изминалата седмица като спонтанен отговор на Coca-Cola срещу развилия се през октомври футболен скандал. По време на мача България-Англия група сънародници отправи расистки послания, които предизвикаха негативен отзвук от световните медии и поставиха страната ни в центъра на международен футболен скандал. Това бе причината УЕФА да наложи на България наказание и футболния двубой между националния ни отбор и Чехия в неделя да се играе при празен стадион. С реакциите си в социалните мрежи обаче родните футболни фенове доказаха, че място за расизъм в играта у нас няма. Coca-Cola прикани феновете да се обединят в кампанията #ЗаедноСрещуРасизма, като им предостави възможност да бъдат на стадиона и да споделят своето послание или призив за толерантност във футбола чрез видео.В рамките на няколко дни футболни фенове и популярни българи от света на спорта, журналистиката и шоубизнеса изпращаха своите послания, в които заявяват категоричната си позиция по темата. Видеата на български и английски език бяха излъчени без намеса и редакции в съдържанието по време на мача България-Чехия на големия екран и екраните около терена на стадиона.Призивът “Има как да бъдеш на стадиона” намери стотици привърженици, а истинските футболни фенове и екипът на Coca-Cola в България се надяват, че положителните послания за толерантност ще постигнат широкия отзвук, който имаше и негативната проява преди месец. Инициативата на Coca-Cola се осъществи с подкрепата на Министерството на младежта и спорта и Българския футболен съюз.Линк към излъчения на стадион „Васил Левски“ филм по време на футболната среща България-Чехия може да намерите .", "date": "2019.11.18", "title": "Coca-Cola обединява българските футболни фенове с кампания #ЗаедноСрещуРасизма"}
{"url": "https://offnews.bg/zdrave/patcientski-organizatcii-shte-sertifitcirat-dobrite-bolnitci-u-nas-715713.html", "text": "Пациентски организации ще връчат сертификат „Добра болница“, на здравното заведение, което покрива най-пълно 10 критерия. Това съобщиха на пресконференция представителите на коалиция от организации, която включва Център за защита на правата в здравеопазването, Пациентски организации „Заедно с теб“, Сдружение за развитие на българското здравеопазване и Сдружение \"Дара хелп.\"Според авторите на платформата  goodhospital.bg болниците ще бъдат сертифицирани от гледна точка на пациента.Източник на информацията е интернет страницата на всяко лечебно заведение. Критериите, по които са оценявани болниците, са свързани с информацията, която могат да получат пациентите от сайта на лечебното заведение – дали са посочени адреси, телефони и ръководния състав; имат ли пациентите осигурен безплатен достъп до wifi; публикувани ли са имената и специалността на лекарите; оповестени ли са цените на медицинските услуги; има ли образец на информирано съгласие; утвърдена и публикувана ли е процедурата за жалби и оплаквания; има ли утвърдена и публикувана процедура за борба с болката; има ли данни за смъртността през последната година, за вътре-болничните инфекции и непланираните повторни операции.\"Смятаме, че всяка добра болница би могла с лекота да покрие всички тези критерии. Техния оценъчен характер е свързан с това дали ги има публикувани. Дали са показани на пациента, така че той, сравнявайки ги, да може да се ориентира и да направи избора си. Ще приложим всеки един от 10-те критерия към всички болници в страната. Ще ги изпратим на лечебните заведения, да се запознаят с тях. Болница, която е покрила всички критерии, ще получи максималната оценка от 5 звезди, която се присъжда в тези случаи и ние ще я сертифицираме като \"Добра болница\" от гледна точка на пациентите\", обясни Стойчо Кацаров от Център за защита на правата в здравеопазването.\"Това са 10 ясни критерия, при която няма как някой да изрази субективно мнение. Има ли ги на сайта – има ги. Това е прозрачна процедура\", каза Пенка Георгиева от Пациентски организации \"Заедно с теб\".Според Невена Манолова от Сдружение \"Дара хелп\" – немедицински центрове за подкрепа на онкоболни пациенти, подобни инициативи има във всички западни държави и в САЩ. Боряна Ботева от Сдружение за развитие на българското здравеопазване подчерта, че пациентите, които ще дават своето мнение, ще се регистрират в сайта, с цел да се избегнат злоупотреби и фалшиви мнения. По думите й сертификатът е за една година и след това болниците ще бъдат отново оценявани. По думите на д-р Стойчо Кацаров кампанията не е насочена срещу болниците. „Няма да оценяваме дали болниците работят добре или зле – колко правилно оперират или колко правилно изписват лекарства. Нашата оценка се базира на публично достъпна информация, която всеки може да провери в интернет. Второ – тя е насочена към това доколко болницата е прозрачна и загрижена за своите пациенти“, обясни той.", "date": "2019.11.18", "title": "Пациентски организации ще сертифицират добрите болници у нас"}
{"url": "https://offnews.bg/sviat/protestite-v-honkong-eskalirat-politciata-pusna-salzotvoren-gaz-v-uni-715710.html", "text": "Насилието в антиправителствените демонстрации в Хонконг в часове ескалира, след като полицията нахлу в кампуса на Политехническия университет и арестува неясен до момента брой от тях. Група от около сто студенти се опита да напусне сградата на университета, който бе окупиран в продължение на седмица, но на излизане ги посрещнаха гумени куршуми и сълзотворен газ, съобщи Би Би Си.Това е бил третият опит на демонстрантите да напуснат кампуса след среднощен сблъсък със силите на реда. Кадри от мястото показват повалени на земята демонстранти сред облаци от сълзотворен газ.Миналата седмица университетският комплекс се превърна в арена на сблъсъци при ескалирането на насилието в протестите.Междувременно, Върховният съд обяви за противоконституционна забраната да се носят маски за лице. Забраната бе въведена през октомври именно заради протестите.Хонконг е част от Китай и напрежението в протестите се дължи и на страха, че специалните свободи, на които се радва автономната територия като бивша британска колония, могат да бъдат подкопани, допълва Би Би Си.Протестите в Хонконг започнаха през юни заради проектозакон за екстрадиция на заподозрени в континентален Китай. Мнозина се опасяват, че това ще ограничи свободата и юридическата независимост на Хонконг.Впоследствие законопроектът бе оттеглен, но демонстрациите продължиха, като се разраснаха в по-мащабно протестно движение срещу полицейското насилие и начина, по който Пекин администрира територията.", "date": "2019.11.18", "title": "Протестите в Хонконг ескалират, полицията пусна сълзотворен газ в университет"}
{"url": "https://offnews.bg/temida/12-ot-rabotnitcite-v-nelegalnata-fabrika-za-tiutiun-biaha-osadeni-715725.html", "text": "Специализираният наказателен съд наложи наказания на 12 от работниците в разкритата през юли 2019 г. нелегална фабрика за цигари в пловдивското село Труд, след като одобри сключените от тях споразумения с прокуратурата.Четирима от обвинените по делото българи, които се признаха за виновни, получиха ефективни присъди, съответно на 1 г., 1.2  г., а двама - по 1.3 г. „лишаване от свобода“ при първоначален общ режим. Те са заемали най-ниските нива в йерархията на престъпната група – пазач, доставчик на храна за работниците, както и техническа поддръжка на помещенията.Осемте наети в производството чужденци – седем украинци и един молдовец, също се признаха за виновни и се споразумяха на условни наказания от 3 години затвор с 5-годишен изпитателен срок, както и лишаване от права. Разследването срещу тримата основни участници в групата (български граждани), организирали нелегалното производство, продължава. Срещу тях предстои бъде изготвен обвинителен акт и внесен в Специализирания наказателен съд.На 4 юли 2019 г. по време на разследването на Специализираната прокуратура и ГДБОП в нелегалната фабриката бе намерена и иззета готова продукция за около 3 млн. лв., половината от която натоварена в камион и подготвена за експедиция.Разследването установи, че организираното производство на нелегални цигари в с. Труд няма аналог до момента. Във фабриката са били инвестирани близо 10 млн. лв., а пласирането на готовата продукция е ощетявало бюджета смежду 15 млн. лв. и 20 млн лв. месечно в продължение на една година. В близкото село Ръжево Конаре бе открит и цехът на фабриката, където е бил нарязван тютюнът за нелегалните цигари.", "date": "2019.11.18", "title": "12 от работниците в нелегалната фабрика за тютюн бяха осъдени"}
{"url": "https://offnews.bg/medii/aezh-kam-borisov-sprete-s-arogantnostta-i-natiska-varhu-svobodata-na-715678.html", "text": "Асоциацията на европейските журналисти – България поиска ангажимент от страна на премиера Бойко Борисов, че натискът върху свободата на словото ще бъде преустановен и че няма да толерира арогантно отношение към журналисти от страна на членове на кабинета му или партийни функционери на ГЕРБ.Освен това от организацията настояват финансовият министър Владислав Горанов да се извини или да подаде оставка заради заплахи отправени към журналистката от БСТВ Нора Стоичкова.От АЕЖ са възмутени и от друг случай, при който журналистка от Варна е била принудена да напусне телевизия \"Черно море\", веднага след като е взела интервю с кмета Иван Портних и го е попитала за пиянски скандал по време на негово посещение в Хайфа, Израел.Журналистите настояват за още едно извинение или оставка.Ето и цялата позиция на АЕЖ:Асоциацията на европейските журналисти – България настоява министър Владислав Горанов да се извини на журналистката от БСТВ Нора Стоичкова или да си подаде оставката.В петък Горанов се ядоса от въпрос, зададен от журналистите, по отношения на предложените нови правила за болничните и заяви първо, че той, а не журналистите определят по кои въпроси ще се говори, а след това заплаши журналистката, че “ще им спрат парите”.Най-малкото, което Горанов дължи за тези две реплики, е извинение. Арогантното отношение на министъра е показателно за медийния комфорт, на който разчитат управляващите и който ги е разглезил до такава степен, че да излизат от равновесие след всеки въпрос, който не влиза в плановете им.Заплахите към журналисти: правителствена политика?Заплахата от Горанов към журналистката от БСТВ Нора Стоичкова за спиране на парите е директен опит за цензура и е абсолютно недопустима. Тя идва и след подобно поведение от страна на премиера Бойко Борисов, който тази седмица, по време на връчването на икономически награди обяви, че наблюдава карикатурист, който го рисува, визирайки очевидно Христо Комарницки.След втория тур на местните избори Борисов отказа да отговаря на журналистически въпроси, подразнен от въпрос на журналистката от Дневник Петя Владимирова. След първия тур пък Борисов реши да бойкотира Би Ти Ви. Учудващо, публична реакция от телевизията не последва.Недопустим натиск над журналисти във ВарнаОще един скорошен случай, говорещ за бруталния натиск, на който са подложени медиите в цялата страна, е този с варненската журналистка Елена Кирова. Тя е принудена да напусне медията, за която работи – телевизия Черно море, след като е подложена на унижение заради въпроси, които е задала на кмета на Варна Иван Портних в интервю, поръчано от телевизия Bulgaria on Air. Собственик на тази телевизия е групата около Химимпорт и ЦКБ, свързан с Холдинг Варна, който от своя страна притежава телевизия “Черно море”.Интервюто Елена Кирова никога не е излъчено, а версиите на отговорните лица във варненската и софийската телевизии, както и на ръководни лица в ГЕРБ – Варна сериозно се разминават.Според самата Кирова “прегрешението” й е, че е питала Портних относно публикации в израелски медии, според които негово служебно посещение в Хайфа е било прекратено след скандал, свързан с употреба на алкохол и непристойно поведение. Вторият й неудобен въпрос е бил за реконструкцията на прословутия булевард “Васил Левски” в морската столица.Случилото се с Кирова е потресаващо и е показателно за условията, в които работят регионалните журналисти. Една “грешна” стъпка, засягаща интересите на собствениците им, зависими от властта е напълно достатъчна, за да загубят работата си. Нещо повече, за тях е трудно изобщо да останат в професията, тъй като потенциалните работни места на този пазар са твърде ограничени.Призоваваме телевизия Bulgaria on Air да публикува в неговата цялост интервюто на Елена Кирова с Иван Портних. Изборите минаха, но обществото безспорно има интерес да научи защо тя е изгубила работата си.Не можем да подминем и обидния коментар във Фейсбук по адрес на журналистите, публикуван от Марица Гърдева, общински съветник от ГЕРБ във Варна. Не е достатъчно, че Гърдева е изтрила коментара си, който гласи: „Журналистиката е професия почти толкова древна, като…. С няколко думи това е втората най-древна професия“. Гърдева е най-вероятният бъдещ председател на Постоянната комисия “Култура и духовно развитие” във варненския Общински съвет. Но без публично извинение за публикацията си, е недопустимо тя бъде избирана на какъвто и да е ръководен пост. Още по-малко на такъв, в чийто ресор ще попадат и медиите. .Политика и бизнес – заедно срещу журналиститеВсички тези сюжети от последните дни говорят за политико-олигархичния модел, който сериозно застрашава свободата на словото в България. Едри бизнесмени, които са собственици на медии, репресират служителите си, когато последните си позволят дори на пръв поглед невинни отклонения от политиката да не се задават критични въпроси на “наши хора”, а медийната машина да се използва само за разправа с опоненти.Илюстрация на тази симбиоза между политика и бизнес е точно участието на Владислав Горанов на споменатата вече церемония за присъждането на наградите “Мистър и мисис Икономика”, на които домакин бе председателят на Конфедерацията на индустриалците и работодателите в България Кирил Домусчиев. В речта си Горанов, за когото е известно, че живее без наем в луксозен апартамент, намиращ се в комплекс, свързан Домусчиев, говори за необходимостта от баланс между лошите и добрите новини и похвали домакина за новата му придобивка – Нова телевизия.Ден по-късно управляващите обявиха мярката, за която отдавна настоява КРИБ на Домусчиев – неизплащането на първия ден от болничните. Това бе и темата на въпроса, който ядоса Горанов в кулоарите на парламента.Този въпрос е от съществено значение за милиони работещи българи и е нормално журналистите да искат от управляващите обяснения.В обобщение, настояваме за:Извинение или оставка на министър Горанов;Излъчване на интервюто с кмета на Варна Иван Портних по телевизия Bulgaria on Air;Извинение или оставка на варненската общинска съветничка Марица Гърдева заради обидния й коментар към журналистите, публикуван във фейсбук;Ангажимент от страна на премиера Бойко Борисов, че натискът върху свободата на словото ще бъде преустановен и че няма да толерира арогантно отношение към журналисти от страна на членове на кабинета му или партийни функционери на ГЕРБ.", "date": "2019.11.18", "title": "АЕЖ към Борисов: Спрете с арогантността и натиска върху свободата на словото"}
{"url": "https://offnews.bg/zdrave/mezhdu-5000-i-8000-detca-godishno-se-nuzhdaiat-ot-paliativni-grizhi-u-715705.html", "text": "Между 5000 и 8000 деца в България годишно се нуждаят от палиативни грижи, но у нас дори не е ясно какво означава това понятие. Изводът е от пилотно проучване на „Ида – фондация за палиативни грижи за деца”.В България няма точна статистика колко деца се диагностицират с тежки заболявания годишно. Не се знае от какви грижи се нуждаят те и семействата им. Палиативна медицина не се изучава като отделна специалност. Като естествено следствие на тези особености, няма регулация на палиативните грижи за деца, нито дори обществен дебат за нуждата от тях и техния характер. В същото време ¾ от участвалите в онлайн анкета по темата отбелязват, че смятат създаването на детски хоспис за необходимо. За да се започне работа по преодоляване на този дисбаланс между осезаемата нужда от публични политики за палиативни грижи за деца и липсата дори на диалог по темата, „Ида – фондация за палиативни грижи за деца“ проведе пилотно проучване в рамките на проект „Картографиране на нуждите и ресурсите в сферата на палиативните грижи за деца в България”.Едва под 10% от участниците в анкетата някога са чували за детски хоспис, като на под 1% това се е случвало често. Огромната част от респондентите (85%) не помнят да са чували за хоспис за деца с тежки заболявания преди. Важно е да се отбележи, че участниците в проучването не са избрани като представителна извадка, а са се включили доброволно и проактивно, като социо-демографският им профил сочи, че са предимно активни и информирани хора, с по-високи доходи и образование от средните за страната, които се интересуват от здравни и социални теми.Симптоматично за липсата на информация и дебат по темата за (детските) палиативни грижи у нас е и обстоятелството, че в хода на дълбочинните интервюта почти всеки лекар е питал интервюиращите „какво разбираме под палиативни грижи“. Такава реакция е обяснима, защото у нас все още палиативна медицина не се преподава, опитът на български лекари от чужбина обикновено е много специфичен, а нормативно въпросът все още не е уреден, твърдят авторите.На този фон, единици са включилите се в анкетата, които по-скоро не виждат нужда от създаване на детски хоспис у нас, като 74% декларират, че то е изключително необходимо, а според други 20% е по-скоро необходимо.Проучването поставя и въпроса за качеството на детското здравеопазване у нас. Над 60% от респондентите са оценили системата с оценка слаб (2) или среден (3).По време на интервютата много от лекарите са споделили, че между 6 и 8 от 10 деца, които са стигнали до тежки диагнози и смърт, е можело да бъдат спасени, ако у нас функционираше ефективна система за скрининг и ранна диагностика.Според родителите, участвали в интервютата, проблеми има както в системата, така и във взаимоотношенията с медицински специалисти, но именно дефицитът от палиативни грижи у нас е причината много родители да се чувстват напълно изоставени и много лекари да се разкъсват между несвойствени ангажименти. Липсват каквито и да било възможности за подкрепа на семейството на деца, засегнати от тежки заболявания, а най-често липсва и разбиране на нуждите на тези семейства, показва проучването.У нас все още въпросите за детското страдание и детската смърт се възприемат като частни въпроси на засегнатите семейства, а не като обществен проблем, който трябва да бъде адресиран от преднамерени публични политики. Това прави крайно необходим задълбочения ценностен дебат за стойността на детския живот и за приоритетите на обществото ни, твърдят от фондацията.", "date": "2019.11.18", "title": "Между 5000 и 8000 деца годишно се нуждаят от палиативни грижи у нас"}
{"url": "https://offnews.bg/ikonomika/radan-kanev-magistrala-struma-e-proval-proval-na-borisov-715724.html", "text": "Евродепутатът Радан Кънев реагира на обвиненията, че е внесъл петиция в Европарламента срещу строителството на автомагистрала \"Струма\".  Според него проектът за аутобана наистина е пред провал, за който е отговорен министър-председателят Бойко Борисов.Радан Кънев е категоричен, че строителството на магистрала \"Струма\" в Кресненското дефиле не е одобрено от Еврокомисията, тъй като в Брюксел са установили много пропуски и дефекти, както и съмнения за финансови злоупотреби.Само преди два дни в Агенция \"Пътна инфраструктура\" (АПИ) бе избран изпълнител на едното платно на аутобана. Ето и цялата позиция на Радан Кънев:Борисов да не намесва името ми в собствения си провал да осигури и обезпечи финансово проекта за АМ „Струма“, важен за всички българи.В Европейския парламент има петиция от местни хора в Кресна, но нито аз ги познавам, нито те са ме търсили. Петицията не засяга околната среда, а призовава за защита на дребния бизнес – тема, която е важна и чувствителна за нас от център-дясното. В интерес на България е тази петиция да бъде разгледана бързо, за да бъде дадена правна сигурност за труда на предприемчивите български граждани.1) Петициите в Европейския парламент не могат да спрат одобрен проект. Проблемът с АМ „Струма“ няма нищо общо с петициите.2) Проблемът на АМ „Струма“ е, че не е одобрен.3) А не е одобрен, защото има много пропуски и дефекти:Европейската комисия каза на Борисов, че с АМ „Струма“ проблемите не са само с екологията:- Оценката за въздействие върху околната среда (ОВОС) не отговаря на проекта;- Завишаването на разходите по проекта създават съмнение за злоупотреба с финансовите средства;- Безопасността на водачите и пътниците не е гарантирана, дори напротив. Вкарването на високоскоростен път в трасе с толкова завои създава риск за увеличаване на жертвите;- Жителите на Кресна ще станат жертва на постоянния стрес през града им да минава натоварена автомагистрала.Ясно е, че Борисов не може да преглътне и това, че разобличих тайните им схеми да се сговорят за данък върху самолетните билети с държави, които имат обратен на българския интерес.Нека свиква - това ми е работата. Да разобличавам и критикувам глупави и вредни решения. И да предлагам и налагам разумни и конструктивни алтернативи.Вместо да отговори на проблемите и въпросите, Борисов създава фалшиви новини, заблуждава българските граждани и търси изкупителна жертва, която да е виновна за собствената му управленска немощ...", "date": "2019.11.18", "title": "Радан Кънев: Магистрала Струма е провал, провал на Борисов"}
{"url": "https://offnews.bg/temida/geshev-oligarhiata-e-sreshtu-men-715728.html", "text": "Целият отпор срещу избора на главен прокурор е безпринципен и става въпрос за опит на една политико-икономическа група да осуети кандидатурата му, обяви Иван Гешев в Русе.\"Една група политико-икономическа, олигархична и така нататък, която се притеснява от закона, защото няма практиката да спазва закона, просто не иска да има избор, който на нея не ѝ харесва. Иска да се провали изборът и конкретната кандидатура. Ето това е. Не става въпрос за принципност, става въпрос за безпринципност\", коментира Гешев.Гешев няма намерение да се извини на съдия Атанаска Дишева, която обяви, че в коридора Гешев й предрекъл блестяща политическа кариера.\"Прочетох, че някой иска да се извиня. Не смятам да се извинявам на някой за това, че този някой няма чувство за хумор. А иначе, дай Боже, и мен така да ме заплашват – че ще имам блестяща политическа кариера\", обяви главният прокурор, който още не е получил указ за назначението си от президента. ", "date": "2019.11.18", "title": "Гешев: Олигархията е срещу мен"}
{"url": "https://offnews.bg/112/mazh-e-spasen-v-tcentralen-balkan-negov-priatel-uspial-da-zvanne-na-p-715697.html", "text": "Мъж, паднал в улей в района на Централен Балкан, е вдигнал на крак Планинската спасителна служба (ПСС) към Българския червен кръст (БЧК). Сигналът е получен на 112 в 19.45 часа снищи от 26-годишен мъж в района на връх Ботев. Той съобщава за негов приятел, който паднал в улей по пътя.Малко по-късно подаващият сигнал е достигнал връх Ботев в тежки метеорологични условия, информира Фокус. Той се подслонил в туристическата спалня, откъдето е дал подробна информация и телефон за връзка с пострадалия си приятел. Той обаче се оказал в добро състояние и успял да слезе към пътеката за хижа „Рай“.Там е посрещнат от екипи на ПСС, които го придружават и транспортират към Калофер. ", "date": "2019.11.18", "title": "Мъж е спасен в Централен Балкан, негов приятел успял да звънне на ПСС"}
{"url": "https://offnews.bg/analizi-i-komentari/otnosheniata-turtcia-sasht-ostavat-v-zastoj-715676.html", "text": "Успешно ли премина посещението на турския президент Реджеп Тайип Ердоган в САЩ или не? Дипломатически успех за Ердоган ли беше срещата му с американския президент Доналд Тръмп или най-обикновено посещение без значими успехи? Това са само част от въпросите, които си задават анализаторите след срещата между Тръмп и Ердоган. За някои срещата може да се окачестви като успешна, тъй като вътре в страната си турският президент успя да се лансира като голям стратег, който умее едновременно да води преговори както с Москва, така и с Вашингтон, за да защити националните интереси на Турция.Срещата между двамата лидери продължи около един час и петнайсет минути, а после се премина към работна вечеря, на която участваха и работните групи. На нея направи впечатление, че Доналд Тръмп беше поканил и няколко сенатори от Конгреса, сред които беше и Линдзи Греъм, който се открои напоследък с много острите си изказвания по адрес на Турция. След срещата двамата лидери дадоха съвместна пресконференция, на която Доналд Тръмп акцентира върху важността на съюзничеството на САЩ с Турция. От своя страна турският президент заяви, че срещата е била всеобхватна и полезна.Основното послание на САЩ към Турция – спрете сближаването с Русия и се върнете към евроатлантическите си позиции.Резултатите от срещата с техните ясни и неясни страни може да се обобщят в няколко точки. Първо, това е темата за писмото, което Доналд Тръмп изпрати на Ердоган и в което му каза „Не бъди груб човек. Не бъди глупак!“ Преди посещението си Ердоган заяви, че ще върне обратно писмото на Тръмп, но по време на визитата стана ясно, че писмото е „поденесено“ на автора му, с други думи, турският президент много дипломатично избягна израза „върнах“ писмото, а вместо това каза, че то било поднесено. Второ, темата за санкциите, които бяха гласувани в Камарата на представителите не бе поставена на дневен ред или може да е била обсъдена при закрити врати, но по този въпрос не се получи яснота. Третата тема е свързана, разбира се, със Сирия. Но и по този въпрос не се разбра дали и до каква степен страните са постигнали някакъв напредък. Четвъртата тема е свързана с борбата срещу ДАЕШ, във връзка с която Турция е критикувана не само в Америка, но и на Запад като цяло, че не оказва достатъчно подкрепа в тази борба. Появяват се и обвинения, че Турция дори поощрява тази организация под някакво форма. Но и по тази тема не стана ясно какво точно са се договорили страните. Най-жизнено важната тема в срещата, по разбираеми причини, беше темата за батериите за въздушна отбрана С-400, които Турция закупи от Русия. Американската страна съзнателно изведе този въпрос на преден план и посланието беше пределно ясно – спрете сближаването с Русия и се върнете обратно към евроатлантическите си позиции. Шесто, темата за обема на външната търговия със САЩ, която се цели да достигне 100 милиарда долара, а понастоящем е около 20 милиарда долара по мнението на специалистите. По най-голяма вероятност, ако е станало дума за увеличаването на търговията между двете страни, то този въпрос също е бил обвързан с темата за С-400. Седмо, успя ли Турция да получи това, което искаше от САЩ във връзка с военния лидер на сирийските кюрди Мазлум Абди когото Америка разпознава като партньор в региона, а Ердоган го нарече „духовният син“ на Абдуллах Йоджалан? И по този въпрос Ердоган не постигна успех, тъй като стана ясно, че Тръмп не отстъпи от официалната позиция на САЩ и стана ясно, че сътрудничеството между PYD/YPG (политическото и военизираното крила на сирийските кюрди) и Америка ще продължи и в бъдеще. Следващата по ред значима от гледна точка на Анкара тема беше свързана с екстрадирането на турския проповедник Фетхуллах Гюлен, който от двайсет години живее в САЩ, но и по този въпрос беше запазено дълбоко мълчание. Друга важна тема в отношенията между двете страни бе работещият в НАСА американски гражданин от турски произход Серкан Гьолге, който беше арестуван в Турция, а в последствие бе освободен след намесата на американския президент Доналд Тръмп. По време на визитата Тръмп благодари на Ердоган за това. Този акт за пореден път доказа нещо много важно, а именно, че в Турция правосъдието е заключено между двете устни само на един човек.Визитата на турския президент Реджеп Тайип Ердоган в САЩ се състоя в много критичен момент от гледна точка на вътрешната и външната политика и на двете страни. Да бъде поканен в Белия дом и да се срещне с американския президент е много важно за режима на Ердоган с оглед на опитите за извайването на позитивен имидж за силна Турция, насочен за вътрешната публика. Това беше важно и от друга гледна точка – да се усети атмосферата във Вашингтон и по-конкретно какво е отнешението към разследването на личното богатство на турския президент. Турската делегация се интересуваше активно и от отношението на домакините към сирийските кюрди, темата за Ф-35, санкциите срещу турската Халкбанк.От друга страна, едно сензационно посещение (то беше съпроводено с демонстрации против визитата на турския президент) на Ердоган в САЩ точно в деня, в който Конгресът проведе първите си национални телевизионни изслушвания в процеса по импийчмънт срещу Тръмп, американският президент прекара няколко часа в Белия дом с Ердоган, което беше добра възможност за отклоняване на общественото внимание. Не може да се отрече, че Тръмп харесва силните лидери. А що се отнася до имиджа на Ердоган сред американското общество, то за тях той е автократ, който избива цивилни граждани в Североизточна Сирия, бомбардира градовете с кюрдско население в собствената си страна, хвърля в затворите писателите и журналистите, плъзга Турция към идеологията на Мюсюлмански братя и по този начин я превръща в една средно статистическа държава от Близкия Изток.По мнението на политолога от Мемориал Юнивърсити Нюфаундленд проф. д-р Мехмет Чаман: „За Ердоган визитата в САЩ беше важна. Той получи това, което искаше. Така той показа на своите поддръжници, че много лесно може да организира посещения в чужбина. Не си мислете, ама какъв успех може да е това. Наистина е успех. Турция до такава степен е затънала в беззаконие и се е откъснала от върховенството на закона, че не бихме преувеличили, ако кажем, че всеки авторитарен режим при такива обстоятелства сънува да е в Белия дом. Визитата на „световния лидер“ в САЩ за среща с американския президент дава много добра храна за вътрешната публика. Така и стана. Лидерът на ИДИЛ Багдади беше заловен на територия, контролирана от Турция, в замяна на това преди посещението Турция залови съпругата и сестрата на Багдади, т.е. те бяха взети от местонахожденията им, но по този начин недостатъкът беше компенсиран. Така беше отправено послание към Вашингтон, че Анкара е неин съюзник.“Дори и да постигнат някаква договорка помежду си Тръмп и Ердоган, това не може да е за дълго, смята проф. д-р Илтер Туран от департамента за Международни отношения към Университет “Билги\" в Истанбул. В интервю за турската секция на „Гласът на Америка“ проф. Туран заявява: „Решаването на проблемите на ниво лидери също е стил в политиката. Обикновено това води до успех, когато между институциите е постигнат напредък и са нужни малки докосвания за изглаждане на проблемите и тогава лидерите поемат отговорност. Но когато политическите лидери действат по своя инициатива независимо от институцията, която представляват, това не води до дълготрайни резултати. Турският президент, особено разчитайки на правомощията, които той концентрира в себе си смята, че срещите между лидерите ще доведе до резултат и проблемите ще се разрешат. От гледна точка на американския президент, може би и той желае да има такива правомощия. Имайки предвид принципа за разделението на властите в Америка и фактът, че той е в своеобразна надпревара с Конгреса, не е възможно да се предоверяваме на обещанията на американския президент.“Ако оставим всички тези съображения на една страна и се съсредоточим върху формалните белези в отношенията на Тръмп и Ердоган, ще забележим, че и двамата се разбират добре. Колкото и Тръмп да произлиза от заможно семейство, а Ердоган – от бедeн квартал на Истанбул, общата ценност, която ги обединява е значението, което и двамата отдават на парите. И двамата гледат на политиката не през примзата на общото благо, а с разбирането – каква полза имам аз.В заключение можем да кажем, че отношенията между Вашингтон и Анкара са в застой, но Тръмп и Ердоган са приятели from day one.Б. ред. - Мехмед Юмер е главен редактор на електронното издание obzornews.bg. Анализът е написан специално за Информационна агенция БГНЕС.", "date": "2019.11.18", "title": "Отношенията Турция-САЩ остават в застой"}
{"url": "https://offnews.bg/offtopic/ninova-pak-e-na-kon-snimki-715733.html", "text": "След напрегнатия пленум на БСП през уикенда и след като пребори врага с партиен билет, лидерът на Столетницата Корнелия Нинова реши да релаксира.Прави впечатление, че цялостният стайлинг на фотосесията с гордото животно е като от американски уестърн, а Нинова е решена с дънки и кожена шапка и ботуши.И преди лидерът на БСП е снимана да язди. ", "date": "2019.11.18", "title": "Нинова пак е на кон (снимки)"}
{"url": "https://offnews.bg/obshtestvo/smiana-na-varha-v-toplofikatcia-sofia-715726.html", "text": "Шефът на Топлофикация София инж. Кремен Георгиев подаде оставка, съобщиха от дружеството. Оттеглянето му е обсъждано с Надзорния съвет на дружеството и на по-ранен етап, уточняват от борда. Оставката на Георгиев е приета единодушно. Надзорният съвет е утвърдил на поста Александър Александров. Ръководството на общинското дружество изненадващо бе сменено и в началото на февруари, като Кремен Георгиев смени тогавашния шеф Сашо Чакалски. Георгиев бе смятан за близък до бизнесмена Христо Ковачки. През лятото пък стана ясно, че най-голямата общински фирма в столицата - Топлофикация София е приключила със загуба от 21 млн. лева 2018 г. вместо прогнозирания отрицателен резултат от 14 млн. лева. Общо дълговете на столичната топлофикация са за над 800 млн. лева, обяви през юли Столичният общински съвет. Тогава се взе решение да се търси международен консултант, който да извърши оценка на състоянието на дружеството. ", "date": "2019.11.18", "title": "Смяна на върха в Топлофикация София"}
{"url": "https://offnews.bg/drugi/krasen-kralev-se-sreshtna-s-delegatcia-ot-iaponskia-grad-okaiama-715731.html", "text": "Министърът на младежта и спорта Красен Кралев се срещна с делегация от японския град Окаяма, водена от кмета Масао Омори.По време на срещата беше обсъдено доброто партньорство между български спортни федерации и градската управа на Окаяма. През 2016 г. беше подписано споразумение между ММС и японското министерство на образованието, културата, спорта, науката и технологиите за съвместна дейност.На база това споразумение и специална програма на японското правителство през последните три години няколко общини в страната приеха за подготовка български състезатели от различни спортове. В Окаяма със сигурност подготовка преди Летните олимпийски игри в Токио през 2020 г. ще водят състезателките ни от националния отбор по борба за жени и бадминтон.\"Нашите спортисти са изключително доволни от условията, които им предлагате за подготовка. Те се чувстват като у дома си в Окаяма. Надявам се, че по време на Олимпийските игри в Токио ще има привърженици от града, които ще подкрепят българските състезатели\", заяви министър Кралев пред своите гости.Омори и министър Кралев обсъдиха възможността и други български спортисти да се подготвят в град Окаяма. За целта делегацията от Япония ще се срещне с представители на Българската федерация по лека атлетика и Българската паралимпийска асоциация, а Красен Кралев се ангажира да проведе разговор с ръководствата на двете централи.Кметът Масао Омори гарантира, че българските спортисти ще получат отлични условия за подготовка през олимпийската година.На срещата присъстваха още председателят на Българската федерация по борба Христо Маринов и ген. секретар на централата Валентин Райчев. Маринов изказа благодарността си към Масао Омори за гостоприемството, с което са били посрещнати българските състезателки по време на лагера им през май тази година.Тогава в тренировките се включи и легендата на японската женска борба Каори Ичо, която има четири олимпийски и десет световни титли във визитката си.", "date": "2019.11.18", "title": "Красен Кралев се срещна с делегация от японския град Окаяма"}
