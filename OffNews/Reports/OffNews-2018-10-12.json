{"url": "https://offnews.bg/politika/ekzakta-39-ot-balgarite-biha-glasuvali-za-nova-partia-689850.html", "text": "В отговор на въпроса „Ако парламентарните избори бяха днес, за коя партия/коалиция бихте гласували?” 23.7% от българите посочват ГЕРБ, а 20.1% – БСП. Електоралното влияние на ДПС възлиза на 6.1%, а на ОП е 5.5%.Това показват данните от национално представително изследване на „Екзакта”, проведено в периода 28 септември – 5 октомври 2018 г. По метода на прякото полустандартизирано “face–to–face” интервю по домовете им са интервюирани 1000 пълнолетни българи в 125 гнезда, в 92 населени места.За Демократична България биха гласували 2%. Воля, АБВ и РБ биха получили по 1%. За други партии биха гласували 5.1%, а 34.2% заявяват, че няма да гласуват.За нова партия през октомври биха гласували 39% от българите. Делът на интересуващите се от нова партия плавно нараства от началото на 2018 г. Вторичният анализ показва, че една нова партия засега има електорален ресурс главно сред симпатизантите на извънпарламентарните формации, отбелязват в коментара си към данните социолозите от „Екзакта”.Делът на българите, които не желаят предсрочни избори, възлиза на 50%. За нови избори се обявяват 31%.През октомври Българската православна църква е институцията с най-висок рейтинг сред българите – одобряват я 50%.Армията и полицията заемат следващите места по одобрение, съответно с обществена подкрепа от 44% за армията и 40% за полицията. Полицията има по-високо неодобрение от армията – 47% към 27%.Правителството е одобрявано от 30% от българите, а неодобрението му възлиза на 59%.Българският парламент е одобряван от 18% от българите, а неодобрението му е по-високо от това на останалите държавни институции.Понастоящем прокуратурата е одобрявана от 18%, а неодобряващите я са 60%.Съдът запазва без промени своя рейтинг от началото на годината – 14% одобрение и 65% неодобрение.През октомври най-одобрявани са министрите: Томислав Дончев (с 37% одобрение), Красимир Карачанов (с 35% одобрение), Красен Кралев (с 33% одобрение), Лиляна Павлова (с 28% одобрение), Екатерина Захариева (с 28% одобрение) и Владислав Горанов (с 27% одобрение).", "date": "2018.10.12", "title": "Екзакта: 39% от българите биха гласували за нова партия"}
{"url": "https://offnews.bg/politika/jotinger-predlaga-spiraneto-na-evrofondove-za-darzhavi-bez-varhovenstv-689837.html", "text": "ЕК предлага занапред спирането на европейските фондове за държава от ЕС, в която върховенството на закона е под заплаха, да бъде предприемано не с единодушие, а с квалифицирано мнозинство. Това съобщи днес еврокомисарят по бюджета Гюнтер Йотингер, цитиран от БТА.\"Съветът на ЕС и Европейският парламент разглеждат сега този въпрос. За мен той това остава много важен и ще продължа да се боря\", добави еврокомисарят.Йотингер отбеляза, че ако това предложение се приеме, \"малцинства няма да могат да блокират\" намерение за спиране на средствата от ЕС за дадена страна от Общността.Еврокомисарят уточни, че има \"широко мнозинство\" за въвеждането на решения в тази област без единодушие. По общностните правила \"квалифицирано мнозинство\" за приемането на решение в Съвета на ЕС се постига с гласовете на 55 на сто от държавите, представляващи 65 на сто от населението.", "date": "2018.10.12", "title": "Йотингер предлага спирането на еврофондове за държави без върховенство на закона да става и без единодушие"}
{"url": "https://offnews.bg/futbol/tieri-anri-poema-monako-689833.html", "text": "Бившият френски нападател Тиери Анри ще поеме закъсалия гранд Монако, който уволни Леонардо Жардим.В събота се очаква Анри да обяви раздялата си с националния отбор на Белгия, където трупа опит като помощник на Роберто Мартинес.До седмица той ще бъде представен като нов треньор на \"монегаските\", а вече е ясен и част от екипа му. Негов помощник ще бъде Жулиен Стефан, който води отбора на резервите на Рен.Жардим си тръгва с пълни джобове от Монако, след като получи солидна компенсация заради уволнението си от клуба.44-годишният португалец е получил 7 млн. евро от \"монегаските\", твърди \"А Бола\". Тимът стартира сезона кошмарно, като бе в серия от 10 поредни мача без победа. Леонардо Жардим пое Монако през 2014 година.", "date": "2018.10.12", "title": "Тиери Анри поема Монако"}
{"url": "https://offnews.bg/turizam/5-trika-za-namiraneto-na-naj-dobrite-turisticheski-suveniri-689844.html", "text": "Познавате чувството. От ваканцията ви остават само два дни, а все още не сте купили . Не че не искате да получите специален спомен от пътуването – просто нямате представа какъв да бъде той. Използвайте това ръководство при следващото си пътуване, за да купите идеалните сувенири.Най-важното нещо, което трябва да имате предвид, е човекът, за когото купувате. Ако майка ви не харесва дърворезба или вашият най-добър приятел е придирчив относно дрехите си и и му купите пуловер, подаръкът най-вероятно ще отиде в боклука или ще събира прах в някое чекмедже.Бихте се изненадали колко много сувенири хората купуват, а те в крайна сметка не се допускат извън страната, която посещават или в страната, към която летят. Ако си спомняте, през 2012 г., двама туристи бяха задържани на границата на САЩ, защото се опитваха да вкарат шоколадови яйца, които са незаконни в Съединените щати поради потенциално опасните малки играчки вътре.Освен това, за храни и напитки често има много специфични наредби относно това, което можете да транспортирате.Когато купувате нещо от туристически магазин за сувенири или магазин за подаръци в хотели, най-вероятно получавате нещо, което не е автентично и може дори да е направено в друга държава. Поразходете се по-добре из местните пазари, особено тези на открито, което също може да бъде културно преживяване само по себе си.Купуването на сувенири от занаятчии е добра идея по няколко причини. Първо, това ви дава истински поглед към локалната култура. Освен това, така помагате на местната икономика.Докато фигурките и дърворезбите са хубава гледка, те неизбежно ще свършат забравени някъде по рафтовете. Ако можете да купите нещо, което вие или вашите приятели ще използвате, вашият сувенир ще има в пъти по-висока стойност. Предмети като ръчно изработени чанти, бижута, чинии, чаши, шапки и шалове са една от най- добрите опции в този случай.", "date": "2018.10.12", "title": "5 трика за намирането на най-добрите туристически сувенири"}
{"url": "https://offnews.bg/snukar/skandal-s-ureden-mach-v-snukara-689835.html", "text": "Световната професионална билярд и снукър асоциация взе решение да извади Джейми Джоунс от участие в турнири за неопределен период от време.Причината е, че уелсецът е манипулирал резултата по време на квалификацията за международния шампионат в Престън на 29 септември 2016 година срещу Греъм Дот.Въпросът ще бъде отнесен до Дисциплинарната комисия на WPBSA, където ще се проведе официално изслушване. От федерацията уточняват, че нито един друг мач на уелсеца не е поставен под съмнение.Наказанието ще остане в сила до приключването на изслушването и определянето на тaзи ситуация, като Джоунс ще има право на обжалване.", "date": "2018.10.12", "title": "Скандал с уреден мач в снукъра"}
{"url": "https://offnews.bg/politika/evrokonservatori-tarsiat-mnozinstvo-za-nova-evropa-siderov-raketen-689834.html", "text": "Европейските консерватори изглежда имат нужда от евродепутата Николай Бареков. А той - от лидера на „Атака“ Волен Сидеров, който пък от - колегите му от „Обединените патриоти“, които пък очакват благословията на ГЕРБ.Тази верига от взаимовръзки се очерта на днешната конференция за „обединеия консерватизъм“, на която Сидеров и Бареков бяха съдомакини.От закъснялото с час събитие излезе, че Европейските консерватори и реформисти (ЕКР) искат да са част от мнозинството в ЕП след изборите догодина и в желанието си са готови да подкрепят формации, които имат различно мнение от тях. Евродепутатът Николай Бареков се опитва да направи голяма българска консервативна коалиция за вота, за да помогне това да стане възможно. Лидерът на „Атака“ Волен Сидеров пък подкрепя идеята на Бареков и се надява коалиционните му партньори в „Обединените патриоти“ да приемат негово водачество. Проучване на „Института за модерна политика“, платено от Европейския парламент и представено от Борислав Цеков, пък изкара, че ГЕРБ се припознават от 30% от хората у нас като консерватори, “Обединените патриоти“ пък от 10 на сто. Той побърза да направи уговорката, че това не са предизборни нагласи, а на среща в Министерския съвет премиерът Бойко Борисов обявил, че ЕНП (от която е част ГЕРБ) и ЕКР (от която е част партията на Бареков) може да управляват заедно следващия парламент, ако постигнат достатъчно добри резултати.На днешното събитие били поканени и НФСБ и ВМРО, които обаче не присъстваха, но с него Бареков и Сидеров скрепиха сближаването си. Така за пореден път доскорошни опоненти в политиката, които са си разменяли редица обвинения и остри реплики през годините, изненадващо се видяха като съюзници. Двамата вече били „попораснали момчета“, обяви евродепутатът днес. Този път поводът за сближаването беше друг – консерватизмът в България и в Европа.„Надявам се моите партньори да не приемат това като едно съревнование между трите партии в „Обединените патриоти“. По-скоро да приемат едно мое водачество, което да увлече и тях“, коментира Сидеров в контекста на конференцията, посветена на европейските избори. Не каза обаче за какво водачество говори. Бареков, който няма да се бори за втори мандат в ЕП, пък Сидеров като най-логичния избор за водач на евролиста, а лидерът на „Атака“ не взе думата, за да се противопостави на тезата.По информация на OFFNews Сидеров вече е поставил въпроса да е. Той няколко пъти пита дали формацията ще се явява заедно на евроизборите, но още няма отговор от Симеонов за когото темата за вота догодина не е на дневен ред. ВМРО смятат, че формула за изборите трябва да се търси вътре в коалицията.Днес лидерът на „Атака“ за пореден път подчерта, че чака своя отговор от „една от партиите“ в „Обединените патриоти“. На фона на това формацията на Сидеров търси и над национална коалиция. А „новината“ съобщи Бареков – „Атака“ да стане член на Алианса на европейските консерватори и реформисти (АКРЕ). Сидеров побърза да уточни, че това не трябвало да се приема като разбиване или разпадане на „Обединените патриоти“, неговите идеи били за явяването на вота да има коалицията „Патриоти +“.Своето уточнение имаше и президентът АКРЕ Ян Захрадил и член на ЕКР, който присъстваше на събитието – молбата ще бъде приета, ако нито една членка в алианса не възрази. А поводи да има съображения срещу приемането на „Атака“ има. Сидеров признава анексирането на Крим от Русия, а Захардил и АКРЕ – не.В световното обединение е и партията на президента на Турция Реджеп Ердоган, а това е проблем за един от членовете на „Обединени патриоти“ – ВМРО. Формацията на вицепремиера Красимир Каракачанов също иска да бъде член на АКРЕ, но забавя кандидатурата си заради членството на формацията на турския държавен глава.\"Докато „Атака“ стане член на алианса, Ердоган ще бъде изключен“, побърза да отговори Бареков на въпрос за това как би била приета кандидатурата на „Атака“ от ВМРО, докато турската партия е част от АКРЕ.Европейските консерватори гледат към бъдеща обща коалиция в Европейския парламент (ЕП) с ЕНП. В същото време обаче на конференцията лидерът на единствената българска партия, която член на АКРЕ, Николай Бареков не спести хапливите реплики към най -голяното обединение в ЕП.Той обяви , че „Юнкер е мъжка секретарка“ и обяви, че ако ЕКР е част от мнозинството, Европейската комисия (ЕК) няма да се управлява от \"поредния болен от ишиас“. Думите му бяха по адрес на председателя на ЕК Жан-Клод Юнкер, който е предложен за поста именно от ЕНП.Захаридил пък обяви, че не иска да се меси в идеите на Бареков за българско консервативно обединение. Според него има шанс за по-консервативното бъдеще на Европа. „Аз обаче видях едно обществено допитване, което показва, че избирателите биха се зарадвали на определени принципи. Ако е така, то това означавало, че избирателите биха гласували за партия, която показва тези принципи“, каза той и добави, че ако ЕКР стане част от мнозинството, биха се борили „федерална Европа“ да бъде заместена от Европа на отделните нации.Проучването на „Института за модерна политика“ било правено в рамките на почти месец и именно на него се основават думите на Захаридил за българските избиратели. А то показва, че 43% от българите имат доверие на настоящия Европейски парламент, който е либерално, а само 10 на 100 на българското Народно събрание, което заедно с останалите национални парламенти в страните от ЕС би било в основата на евентуалния бъдещ по-консервативно настроен европарламент, който да се бори за \"Европа на нациите\".", "date": "2018.10.12", "title": "Евроконсерватори търсят мнозинство за 'нова Европа', Сидеров ракетен носител у нас"}
{"url": "https://offnews.bg/obshtestvo/borisov-vadi-dzhi-pi-grup-ot-proekti-s-evropari-firmata-shte-dovarshi-689842.html", "text": "Джи Пи груп ще бъде извадена от проектите с европейско или държавно финансиране. Възложил съм на шефа на АПИ Светослав Глосов да намери форми за това, като се спази закона. Това заяви в мулдавския манастир \"Св. Петка\" премиерът Бойко Борисов. Той уточни, че докато към фирмата има подозрения за нарушения, тя не трябва да участва в проекти с европари.Ако някой си бърка асфалта не така както трябва, а има фирми за надзор и компетентни органи, и те са го проспали, прокуратурата да ги обвини и да ги вкара в затвора, препоръча Борисов. Прокуратурата е запорирала пари и е блокирала парични преводи на стойност около 14 млн. евро на фирми и търговци около строителната компания \"Джи пи груп\", заяви преди дни главният прокурор Сотир Цацаров. Това се случи във със сигнала на вицепремиера Томислав Дончев и сайта \"Биволъ\" за злоупотреба при разходване на евросредства. В средата на септември СГП и ДАНС започнаха проверка по сигнал за задържане на български и румънски журналисти, които бяха задържани край Радомир, докато работят по разследване за корупционни практики на \"Джи Пи груп\".„Не мога да допусна при толкова много усилия, които полагаме, да има пропуски, единствените ми претенции към строителите са били качество и срок“, заяви Борисов. Джи пи груп извършва ремонта на столичната улица \"Граф Игнатиев\" и зоната около нея. Няма да спре ремонтът, фирмата ще си довърши работата по него, заявиха за OFFNews  от Столична община. ", "date": "2018.10.12", "title": "Борисов вади Джи Пи груп от проекти с европари, фирмата ще довърши ремонта на Графа"}
{"url": "https://offnews.bg/ikonomika/kzk-spria-targa-za-dostavka-na-novi-vlakove-na-bdzh-689817.html", "text": "Комисията за защита на конкуренцията спира обществената поръчка за доставка на 42 нови влака за \"БДЖ-Пътнически превози\", научи OFFNews.Търгът с бюджет от 675 милиона лева бе подготвян в продължение на две години, но въпреки това в крайна сметка в него бяха заложени меко казано странни условия.В БДЖ днес е получено уведомление от антимонополния орган с изходящ номер ИС - 1155/КЗК-877/2108 г. за образувано производство по жалба срещу обществената поръчка и на основание на чл. 203 ал. 3 от Закона за обществените поръчки това спира процедурата, считано от момента, в който БДЖ е получила писмото от КЗК.Жалби срещу тръжните правила в антимонополното ведомство внесоха водещите световни производители на влакове -  и китайската държавна компания Именно \"Сименс\" и \"Шкода\" са основните доставчици на подвижен състав за БДЖ в исторически план, а Водещите световни компании обаче останаха неприятно изненадани от условията на многомилионната обществена поръчка на жп компанията, която е все още управлявана от център-нападателя аматьор Владимир Владимиров.Въпреки изхарчените десетки хиляди левове за консултанти и кантори, в крайна сметка поръчката бе написана за бавни, енергоемки, остарели и неудобни влакове. Финансовата схема също е абсурдна. Планирано е сервизът на новите влакове, които биха дошли най-рано през 2024 г., да се плаща с парите от субсидията, която БДЖ получава по договора за предоставяне на обществена услуга. Тук обаче проблемът е, че този контракт изтича и изобщо не се знае дали ще бъде даден отново на БДЖ или на друг пътнически превозвач.", "date": "2018.10.12", "title": "КЗК спря търга за доставка на нови влакове на БДЖ"}
{"url": "https://offnews.bg/izvan-terena/kilian-mbape-izgria-na-koritcata-na-spisanie-time-689839.html", "text": "Младата френска футболна звезда Килиан Мбапе грейна на корицата на авторитетното списание \"Time\".Броят е посветен на лидерите на младото поколение, а поводът 19-годишният Мбапе да бъде отличен е безпрецедентният му жест след световното първенство в Русия през лятото, което беше спечелено от \"петлите\". Тогава той дари цялата си премия от 440 000 евро на фондация за лечение на деца.\"Тези пари няма да променят живота ми, но техния може би\", казва скромно звездата на Пари Сен Жермен, който изкарва по 1,5 милиона евро на месец.На световното Мбапе отбеляза четири гола и стана първият тийнейджър след Пеле, отбелязал повече от един път в двубой от плейофите на Мондиал.Мбапе беше избран за най-добър млад играч, а в последния двубой на парижани от Лига 1 \"избухна\" с четири гола за 13 минути при победата над Лион 5:0.", "date": "2018.10.12", "title": "Килиан Мбапе изгря на корицата на списание \"Time\""}
{"url": "https://offnews.bg/bojni/armenetc-shte-se-bori-za-balgaria-na-svetovnoto-689840.html", "text": "Арменецът Айк Мнацканян получи в последния момент български паспорт и на световното по борба ще защитава цветовете на България. Близо година той е у нас и се подготвя с националния ни отбор в класическия стил, под ръководството на старши треньора Армен Назарян.Мнацканян ще излезе в категория до 72 кг. В състава на класиците е и Кирил Милов, олимпийски вицешампион за младежи, като в категоия до 97 кг той ще замени Николай Байряков, който получи травма в последния момент.Отборът тръгва и с асовете си Иво Ангелов (60), световен и европейски шампион за 2013-а, Даниел Александров (82), призьор от европейски и световни първенства, както и Николай Вичев (63), станал убедително шампион на турнира „Никола Петров“ по-рано през годината.В свободния стил България ще бъде представена от петима състезатели, водени от световния и европейски вицешампион Владимир Дубов (61). Надежди за отличие селекционерът Валентин Ангелов възлага още на Микай Наим (57) и Мирослав Киров (74).При жените наставникът тръгва с четири състезателки, сред които са и европейските шампионки Биляна Дудова (57) и Тайбе Юсеин (62).Шамионатът е от 20 до 28 октомври в Будапеща, Унгария. Български съдии на първенството ще бъдат Милен Марков, Мирослав Гочев, а лекар – д-р Стефан Стругаров.КЛАСИЧЕСКИ СТИЛ:кат. 55 кг – Недялко Петров, „Левски”, Софиякат. 60 кг – Иво Ангелов, „Миньор”, Перниккат. 63 кг – Николай Вичев, „Левски”, Софиякат. 67 кг – Константин Стас, „Васил и Георги Илиеви”, Кюстендилкат. 72 кг – Айк Мнацканян, „Миньор”, Перниккат. 82 кг – Даниел Александров, „Миньор”, Перниккат. 87 кг – Йоан Димитров, „Ботев-93”, Врацакат. 97 кг – Кирил Милов, „Ботев-93”, Врацатреньори: Армен Назарян, Бисер Георгиев, Илиян ТодоровСВОБОДЕН СТИЛ:кат. 57 кг – Микяй Наим, „Димитровград, Димитровградкат. 61 кг – Владимир Дубов, „Славия-2009”, Софиякат. 65 кг – Димитър Иванов, „Димитровград”, Димитровградкат. 70 кг –Михаил Георгиев, АСК „Сливен”,Сливенкат. 74 кг – Мирослав Киров, „Юнак-Локомотив”, Русетреньори: Валентин Ангелов, Михаил Ганев, Салим СалимЖЕНИкат. 57 кг – Биляна Дудова, „Юнак-Локомотив”, Русекат. 62 кг – Тайбе Юсеин, „Левски”, Софиякат. 65 кг – София Георгиева, „Левски”, Софиякат. 68 кг – Виктория Бобева, „Юнак-Локомотив”, Русетреньори: Петър Касабов, Стоян Петков, Мариян Недков", "date": "2018.10.12", "title": "Арменец ще се бори за България на световното"}
{"url": "https://offnews.bg/drugi/balgaria-s-novi-medali-v-buenos-ajres-snimka-na-kateracha-petar-ivano-689847.html", "text": "Кирил Киров спечели злато във финала в международен микс тим с германката Ванеса Зийгер на 10 м въздушен пистолет на младежките олимпийски игри в Буенос Айрес. С общ резултат 754 т. двамата преодоляха първата квалификация и влязоха в директните елиминации.На осминафинал Киров/Зийгер победиха с 10:5 французойката Кателин Николас и британецът Джеймс Милър, с което си осигуриха място в Топ 8. На четвъртфинала Киров/Зийгер отсраниха колумбийката Руеда и германецът Карщедт, след което на полуфинал спечелиха с 10:6 срещу иракчанката Ал Кааби и белгиеца Джеръми Сон. На финала Кирил Киров и Ванеса победиха с 10:3 индонезийката Ману Бакер и таджикистанеца Бежан Файзулаев. България печели на втора поредна младежка олимпиада титла в тази дисциплина.Преди четири години в Нанджин (Кит) състезателката по спортна стрелба Лидия Ненчева грабна злато на 10 м въздушен пистолет за смесени отбори в тандем с Владимир Свечников от Узбекистан. И още една българка си осигури минимум сребро, като стигна до последния мач в турнира.Мария Делчева се класира за финалите на отборния турнир по бадминтон. Тя е част от тим Алфа, който се наложи със 110:90 над отбора Тета. Мария допринесе за успеха с победа на сингъл със 77:64 срещу чехкинята Тереза Свабикова. В спор за златото Делчева и нейните съотборници тази нощ ще играят срещу отбор Омега. Финалът е час след полунощ срещу събота българско време.Травма попречи на Адриан Андреев да завърши мача си за бронза срещу бразилеца Жилберт Соареш Жуниор. Адриан получи травма в кръста и прекрати втория сет, след като загуби в първия с 4:6. Не е ясно дали контузията ще позволи на българина да играе в мача за бронза и на двойки по-късно днес.В плуването Диана Петкова се нареди сред най-бързите осем в класическия спринт на 50 метра свободен стил. Българката завърши втора в полуфинала с 25,53 сек, само на 10 стотни след победителката Юнксян Ван от Китай. На финала в полунощ срещу събота българско време Петкова ще плува във втори коридор и е с пето време от всичките осем кандидатки за медалите. Стана ясно и крайното класиране на 800 м св. стил. С време 8:13,49 мин. от серията си Йордан Янчев се нареди 15-и в дисциплината си.Междувременно снимка на наш спортист влезе в селекцията на екипа от фотографи, отразяващи игрите и представящи всеки ден „Снимка на деня“. Фотос с Петър Иванов по време на спортното катерене е пуснат по световните медийни канали на олимпиадата като един от най-добрите по време на Игрите в Буенос Айрес.", "date": "2018.10.12", "title": "България с нови медали в Буенос Айрес, снимка на катерача Петър Иванов стана световен хит"}
{"url": "https://offnews.bg/112/politcai-svaliha-ot-avtobusa-ruse-sofia-mazh-zapasan-s-pnevmatichen-689845.html", "text": "Тази вечер 35-годишен мъж, запасан с пневматичен пистолет, е изведен от автобус в столичния квартал „Орландовци“.Пневматичният пистолет е бил запасан на колана на мъжа, съобщава агенция „Фокус“.Една от пътничките в междуградския автобус Русе – София е видяла пистолета и е подала сигнал на тел. 112 в 18.24 ч. днес.От полицията съобщават, че мъжът е изведен от автобуса. Той не е буйствал и не е размахвал пистолета.Полицейски екип е ескортирал автобуса до крайната му спирка – Централна автогара.35-годишният мъж е отведен в столично районно управление за изясняване на случая. ", "date": "2018.10.12", "title": "Полицаи свалиха от автобуса Русе - София мъж, запасан с пневматичен пистолет"}
{"url": "https://offnews.bg/temida/severin-tvardi-pred-germanskia-sad-che-ne-e-iskal-da-ubie-viktoria-ma-689846.html", "text": "Заподозреният за убийството на журналистката Виктория Маринова Северин Красимиров е заявил пред съда в германския окръг Целе, че под влиянието на алкохол и наркотици е \"ударил жертвата\" и я е \"хвърлил в храсталак\".Той обаче отрича, че е искал да убие Маринова и твърди, че не я е изнасилвал, става ясно от прессъобщение на съда в Целе.Днес следобед в българското министерство на правосъдието е получено официалното съгласие на немската прокуратура за предаване на обявения за международно издирване Северин Красимиров.\"Към настоящия момент, с активните действия на компетентните органи на двете държави, тече процедура по организиране на фактическото предаване и конвоиране от българските власти на лицето, което се очаква да се случи най-рано следващата седмица\" - съобщиха тази вечер от българското министерство на правосъдието.По информация на прокуратурата в Целе, цитирана от АФП, Северин Красимиров ще бъде екстрадиран в България до десет дни.Красимиров, чиято ДНК бе намерена на местопрестъплението, бе заловен във вторник в Германия с европейска заповед за арест.", "date": "2018.10.12", "title": "Северин твърди пред германския съд, че не е искал да убие Виктория Маринова"}
{"url": "https://offnews.bg/offtopic/siderov-barabanist-sam-pusna-fotosesia-s-muzikalnite-si-iziavi-689848.html", "text": "Лидерът на \"Атака\" Волен Сидеров публикува в официалния си Facebook профил фотосесия с музикалните си изяви.Свиренето на барабани е мое хоби от години. Дори на сватбата си, пред всички медии, свирих почти цяла вечер за гостите, пише лидерът на \"Атака\".В коментара си в социалните мрежи обаче Сидеров не споменава нищо конкретно за скандала в столичния ресторант \"Къщата с часовника\", за който Вместо това той само споделя: ", "date": "2018.10.12", "title": "Сидеров - барабанист! Сам пусна фотосесия с музикалните си изяви"}
{"url": "https://offnews.bg/futbol/levski-e-14-i-v-evropa-po-broj-chuzhdentci-v-otbora-689821.html", "text": "Левски попадна в любопитна класация на Международния център за изследване на спорта. \"Сините\" се наредиха в Топ 20 на отборите в Европа с най-много чужденци.Столичани заемат 14-о място. През сезона до момента от \"Герена\" са използвали 17 легионери и само 6 българи, пише \"Тема спорт\".Дебют чакат двама чуденци - френският бранител Луи Нганиони и бразилският нападател Луан Виана. Когато и те запишат игрови минути, Левски ще изравни рекорда си от миналия сезон, когато използва 19 чужденци.Начело на класацията е Омония (Никозия), следван от Челси и Арсенал. Интересното е, че друг български клуб, който отнася сериозни критики за многото си чужденци в състава - Лудогорец не попада в класацията.", "date": "2018.10.12", "title": "Левски е 14-и в Европа по брой чужденци в отбора"}
{"url": "https://offnews.bg/112/okradoha-bankov-ofis-v-sgradata-na-patnata-politcia-vav-varna-689849.html", "text": "В банков офис, намиращ се в сградата на „Пътна полиция“ във Варна, е извършена взломна кражба.В петък в 1 ч. след полунощ неизвестен извършител е проникнал в офиса чрез взлом и е извършил кражба на 300 лева. Проникването е задействало сигнално-охранителната техника, съобщават от пресцентъра на прокуратурата.След малко повече от час е извършена отново кражба с взлом на 20 000 лева от офиса на фирма, която се намира в близост до сградата на „Пътна полиция“.Почеркът на това престъпление и на кражбата от банковия офис, който се помещава в КАТ, е подобен.Проверява се версията извършителят на двете престъпления да е един и същ, уточняват от пресцентъра на прокуратурата.", "date": "2018.10.12", "title": "Окрадоха банков офис в сградата на пътната полиция във Варна"}
{"url": "https://offnews.bg/sviat/ukraintcite-likuvat-che-veche-imat-avtokefalna-tcarkva-689809.html", "text": "\"Слава на Украйна!\", \"Слава на Исус!\" - в социалните мрежи или пред киевски катедрален храм украинците празнуват от вчера решението на Константинополската патриаршия да признае независима от Москва Православна църква в Украйна, предаде Франс прес, цитирана от БТА.Само четвърт час след като Константинополската патриаршия в Истанбул обяви, че признава автокефалията на украинската Църква и възстановява във функциите му православния патриарх Филарет, отлъчен от Москва, той вече даваше пресконференция.Пред внушителната църква от 19-ти век \"Свети Владимир\" със сини куполи, осеяни с позлатени звезди, към десетките журналисти се присъединиха вярващи или просто минувачи, които слушаха внимателно думите на патриарха и го снимаха.Въпреки че Московската патриаршия определи решението като \"катастрофа\" и \"схизма\", 89-годишният Филарет обяви предстоящ синод, който има за цел да обедини трите Православни църкви, съществуващи в момента в бившата съветска република.\"Москва е тази, която търси конфонтация. Ние, украинците, не желаем това\", заяви той под аплодисментите на множеството.\"Слава на Украйна!\", извика мъж. \"Слава на героите!\", отвърнаха събралите се. \"Слава на Исус! Слава на Украинската църква!, включиха се и други.\"Ние сме готови, молихме се за това и очакваме най-сетне да има истинска Украинска църква, с молитви на украински език\", каза за АФП една от вярващите след речта на патриарх Филарет.", "date": "2018.10.12", "title": "Украинците ликуват, че вече имат автокефална църква"}
{"url": "https://offnews.bg/kultura/eto-koj-pecheli-bileti-za-shouto-stendap-revoliutcia-na-komedi-klub-689807.html", "text": "Чрез жребий редакцията изтегли победителите в играта на OFFNews и  за двойна покана за шоуто \"Стендъп Революция\", тениска \"Funny is The New Sexy\", както и 2 билета за шоу по избор от програмата на Фестивал на Комедията 2018.Ето и късметлиите, които са отговорили вярно на въпроса: \"Кой от изброените световноизвестни комедианти е част от програмата на Фестивал на Комедията 2018?\":Двойната покана за шоуто \"Стендъп Революция\", което ще бъде на 15 октомври в зала 1 на НДК, отива при потребителя \"METOOOO\".Двойна покана за шоу по избор от Фестивал на Комедията 2018 печели \"rruskov\".Потребителят \"davey\" пък ще получи тениска с щампа \"Funny is The New Sexy\".Билети за шоутата може да откриете в мрежата на Eventim в цялата страна.Междувременно може да разгледате програмата на Фестивал на Комедията 2018 и Комеди Клуб София.", "date": "2018.10.12", "title": "Ето кой печели билети за шоуто 'Стендъп Революция' на Комеди Клуб София"}
{"url": "https://offnews.bg/temida/germania-reshi-severin-krasimirov-shte-bade-ekstradiran-v-balgaria-689811.html", "text": "Германия реши: Северин Красимиров ще бъде екстрадиран от Германия в България.Вторият сенат на Върховния областен съд в Целе се е произнесъл, че разследваният за жестокото убийство на 30-годишната тв водеща Виктория Маринова ще бъде върнат в България, става ясно от официално негово съобщение, цитирано от bTV.Законът предвижда 10-дневен срок за изпълнение на решението, но това може да се случи и по-рано. Точно кога Красимиров ще бъде върнат у нас все още не е ясно. Дотогава 21-годишният мъж от Русе остава в арест в Германия.Виктория бе изнасилена и убита по особено мъчителен начин на 6 октомври вечерта, докато тичала по крайбрежната алея край Дунав. Тя е майка на 7-годишно момиченце.Красимиров не е възразил срещу връщането му в България, съгласил се е то да стане по бързата процедура.Днес Русе се прощава с Виктория Маринова. Близки и приятели ще изпратят жестоко убитата телевизионна водеща в последния й път. Поклонението започна в 10:30 ч. в храм \"Св. Троица\". ", "date": "2018.10.12", "title": "Германия реши: Северин Красимиров ще бъде екстрадиран в България"}
{"url": "https://offnews.bg/drugi/tenis-i-hokej-na-zhivo-prez-uikenda-po-max-sport-689836.html", "text": "През уикендаще излъчат финалните мачове от тенис турнирите в Шанхай и Тиендзин, както и най-интересните срещи от Националната хокейна лига на САЩ и Канада.Решителните три сблъсъка от тенис турнира в Шанхай от сериите ATP Masters 1000 ще бъдат излъчени на живо по MAX Sport 1.Двата полуфинала ще се изиграят в събота от 11:30 и от 15:00 часа. Мачът за титлата е в неделя и ще стартира в 11:30 часа.MAX Sport 2 ще предава директно финалните двубои при дамите от Open турнира в Тиендзин. Двата полуфинални мача ще играят от 6:30 и 8:45 часа сутринта в събота. Финалът в китайския град ще бъде в неделя и е с начало 9:00 часа.Феновете на хокея ще имат възможност да видят в пряко предаване три срещи от Националната хокейна лига на САЩ и Канада през уикенда. Двубоите ще се излъчват по MAX Sport 2, като първият от тях ще бъде между Едмънтън Ойлърс и Ню Йорк Рейнджърс.Двата отбора ще излязат на леда в събота от 20:00 часа. Останалите два мача са в неделя – Чикаго Блекхоукс - Сейнт Луис Блус, които ще играят в 3:30 часа сутринта и Ню Джърси Девилс - Сан Хосе Шаркс, които стартират от 20:00 часа.", "date": "2018.10.12", "title": "Тенис и хокей на живо през уикенда по MAX Sport"}
{"url": "https://offnews.bg/obshtestvo/asotciatciata-za-zdravoslovno-hranene-shte-sadi-darzhavata-zaradi-dost-689838.html", "text": "Асоциацията за здравословно хранене ще съди държавата заради Наредбата за прилагане на схемите „Училищен плод“ и „Училищно мляко“, заяви зам.-председателят на организацията Иван Дойчев пред OFFNews.Иван Дойчев посочи, че целта на програмата е децата да изградят навик за здравословно хранене, като консумират млечни продукти и плодове в училище. \"Целта обаче се измести. Държавата така направи, че тази програма да облагодетества определи фирми\", заяви той.Дойчев е на мнение, че аргументът на министъра на земеделието Румен Порожанов да промени наредбата е добавената стойност да остане при производителя.Друга причина за промените е да се даде възможност производителят да извършва директна доставка на учебното заведение. По този начин се избягва рискът млечните продукти да минават през търговеца.Това на практика не се случи, тъй като производителите отново използват логистиката на търговците, посочи Дойчев:Според него целта на държавата е да затрие малкия и среден бизнес, който си е изкарвал прехраната от работата по двете схеми - \"Училищен плод\" и \"Училищно мляко\", и да ги остави в ръцете на няколко олигарси.На въпроса дали качеството на млечните продукти за учебните заведения ще се влоши, той отговори:\"След като успяха да сътворят тази наредба и по този начин, след хиляди жалби, без да се съобразят с това, че става въпрос за деца, склонен съм да вярвам на всичко\".В четвъртъкДнес фирма \"Полидей\", която произвежда мляко \"Домлян\", .След измененията в Наредбата за прилагане на схемите „Училищен плод“ и „Училищно мляко“ 3 млекопреработвателни дружества си разделиха 52% от учебните заведения в България, на които да доставят.\"Млечни продукти Тракия\" на Владислав Михайлов увеличава доставките си в сравнение с предходната година с 378% - от 125 учебни заведения на 922.\"Зоров 91\" на Димитър Зоров ще снабдява с мляко 385 обекта, което е с 494% повече.Първенец е мандрата \"ЧЕХ\", която отбелязва 9660% ръст в броя на училищата и детските градини, които ще зарежда с млечни продукти - от 5 на 483.", "date": "2018.10.12", "title": "Асоциацията за здравословно хранене ще съди държавата заради доставките на мляко по училищата"}
{"url": "https://offnews.bg/futbol/frans-futbol-premahna-anketa-zaradi-mesi-689816.html", "text": "Организаторът на наградите \"Златната топка\" за най-добър футболист в света за годината от \"Франс Футбол\" премахнаха от интернет страницата на изданието анкета, тъй като не харесаха резултатите в нея. В допитването се включиха близо 700 000 души.Потребителите, включили се в гласуването, дадоха смазващо превъзходство на аржентинеца Лионел Меси от Барселона. Цели 48 процента от участниците в анкетата, която не претендира за представителност, са дали вота си за него. Втори с 31 се нарежда Мохамед Салах, а Кристиано Роналдо върви трети с 8 на сто от гласовете.Избраният за номер 1 на световното и победител в наградите на ФИФА The Best Лука Модрич поделя 4-ото място с Неймар, като и двамата имат по 2 процента.Причината за премахването на анкетата вероятно се крие във факта, че резултатите от нея не съвпадат с официалното гласуване и може да предизвикат напрежение у феновете. От \"Франс Футбол\" все още не са обявили датата и мястото на провеждане на церемонията.Номинирани за наградата са 30 играчи, но битката за приза отново ще се води между обичайните заподозрени. Хърватинът Модрич се очертава като фаворит за спечелването й за сметка на Меси и Роналдо, които доминираха в последните десет години.", "date": "2018.10.12", "title": "\"Франс Футбол\" премахна анкета заради Меси"}
{"url": "https://offnews.bg/futbol/penata-interesno-kakvo-shte-stane-s-drugia-otbor-689812.html", "text": "Легендата на ЦСКА и на родния футбол Димитър Пенев коментира голямото събитие за \"червена\" България от вчерашния ден – придобиването на армейската емблема от страна на фирмата \"Ред Енимълс\".\"Вече си казах мнението предварително, да не съм в детската градина. Казах, че съм сигурен в ръководството и феновете. На мен обаче ми е интересно какво ще стане сега с другия отбор, другата емблема (б.р. Пената говори за именувалия се ЦСКА 1948 отбор от Втора дивизия)? Тях трябва да ги извадят от групата. За мен емблемата на ЦСКА значи сърце, кръв, това е трупано години.Има някои закони. Има много цветарки, които се пребоядисват, после взимат друга боя да върнат старата. Няма да коментирам дали емблемата ще помогне на ЦСКА да стане шампион. Аз не съм прогнозаджия\", заяви Пената пред \"Меридиан Мач\".", "date": "2018.10.12", "title": "Пената: Интересно какво ще стане с другия отбор"}
{"url": "https://offnews.bg/politika/kakvo-raboti-ministarat-na-evropredsedatelstvoto-otgovaria-za-kitaj-689810.html", "text": "В момента Лиляна Павлова провежда редица срещи за изпълението на решението да има съвместен комитет с Китай.Това отговори премиерът Бойко Борисов на въпроса на депутата от БСП Антон Кутев защо се налага Лиляна Павлова да изпълнява фукнциите на министър на европредседателството, след като е приключило.Борисов допълни, че на Лиляна Павлова е възложено да координира и ръководи седмата среща на страните от Източна Европа и Китай 16+1.Министър-председателят обясни още, че страната ни е в триото България, Естония и Австрия и работи по определената програма, която ще приключи в края на 2018 г.Той е категоричен, че след приключване на ангажиментите по триопрограмата ще бъдет предприети необходимите действия по закриване на Министерството по европредседателството.Антон Кутев заяви, че от отговора на Бойко Борисов не става ясно какво конкретно работи Лиляна Павлова. Според него за Министерство за българското председателство на Съвета на ЕС са необходими около 200 хил. лв. за издръжка. \"Тези пари могат да отидат за майките на деца с увреждания\", посочи Антон Кутев.", "date": "2018.10.12", "title": "Какво работи министърът на европредседателството? Отговаря за Китай"}
{"url": "https://offnews.bg/politika/ne-e-fotoshop-trima-konservatori-vlezli-pri-borisov-689832.html", "text": "Европейската народна партия (ЕНП) и Европейските консерватори и реформисти (ЕКР) могат да управляват следващия Европейски парламент, ако постигнат добри резултати, заяви министър-председателят Бойко Борисов в отговор на въпрос на Николай Бареков дали вижда път между ЕКР и ЕНП.Това се случи по време на извънредна среща днес сутринта с премиера, на която присъстваха президентът на Алианса на консерваторите и реформиститре в Европа (АКРЕ) Ян Захрадил, лидерът на „Презареди България\" и евродепутат Николай Бареков и лидерът на „Атака\" Волен Сидеров.Евродепутатът Николай Бареков пък изрази мнение, че ЕНП има много повече допирни точки с консерваторите, отколкото със социалистите и либералите, съобщават от партията на бившия тв водещ.Ян Захрадил поздрави премиера за бързото разкриване на убийството в Русе. В Малта и Словакия все още няма резултати в разследванията на убийствата на журналисти, а България се справи за три дни, което е заслуга на българските служби за сигурност и разследващите, уточняват от \"Презареди България\".Борисов определи прибързаните критики в западните медии и оценките на партньорите му от ЕНП и Вебер като фалшива новина. Нормално е било да се осъди жестокото убийство, но все пак и да се даде време на службите да си свършат работата. Той разкритикува и реакцията на българските либерални медии.Чешкият евродепутат похвали България за успешната защита на външните граници на Европа.Борисов заяви, че България е еталон за справяне с миграционната криза. Това е било и в основата на коалицията с патриотите.Захрадил, Бареков, Сидеров и Борисов обсъдиха и финансово-икономическите параметри в България с оглед кандидатстването на България за Еврозоната. Страната ни е с нисък външен дълг, постоянен ръст на икономиката за последните години, без инфлация и с бюджетен излишък, което министър-председателят определи като консервативни мерки.", "date": "2018.10.12", "title": "Не е фотошоп: Трима консерватори влезли при Борисов..."}
{"url": "https://offnews.bg/obshtestvo/stotitci-izpratiha-viktoria-marinova-v-poslednia-%d1%9d-pat-689820.html", "text": "Стотици граждани на Русе се простиха със жестоко убитата тв водеща Виктория Маринова в катедралния храм \"Св. Троица\". Хората чакаха на опашка, за да оставят цветята си пред затворения ковчег на младата жена. В района има засилено полицейско присъствие. Междувременно стана ясно, че задържаният в Германия за убийството ѝ Северин Красимиров е признал пред прокуратурата част от престъплението си, съобщиха АФП и БТА. Версията му е, че под влиянието на алкохол и наркотици е \"ударил жертвата\" и я е \"хвърлил в храсталак\", но не я е изнасилвал и не е искал да я убива. Негова ДНК бе намерена на мястото на зверското убийство, Германия ще екстрадира Красимиров у нас до 10 дни. ", "date": "2018.10.12", "title": "Стотици изпратиха Виктория Маринова в последния ѝ път"}
{"url": "https://offnews.bg/analizi-i-komentari/sbarkaha-li-mediite-pri-otraziavaneto-na-ubijstvoto-v-ruse-689815.html", "text": "Прави са последователите на Ницше – всичко е борба за власт, което е причина да не може да се проведе дебат за нищо друго. Например, който не харесва ГЕРБ, не може да си позволи да хареса плочите в градинката пред „Свети Седмочисленици”. И обратното – който е от ГЕРБ, е длъжен да ги защитава. Така че въпросът какви са плочите, губи смисъл.Дори събитие като жестокото убийство на 30-годишната журналистка Виктория Маринова бе използвано за залог в политическата надпревара. Ако убийството се окажеше битово, печелят управляващите, ако се окажеше заради професионалната дейност на убитата, печелят опонентите им. Този път спечелиха управляващите. И в деформираната перспектива на дебата започнаха да теглят от събитието дивиденти, които то не носи: щом убийството не е заради журналистически разследвания за корупция, значи не сме корумпирана държава и който го твърди, ни клевети. И щом журналистите лансираха грешната хипотезата в този случай, значи не са прави да критикуват властта във всеки друг.Но как едно убийство, извършено от психопатия, може да бъде доказателство, че една държава не е корумпирана. То би било доказателство, само ако наистина беше заради разследванията за корупция и то в обратен смисъл.Властта, разбира се, видя шанс да се заяви като добра и да порицае журналистите, че са неоснователно подозрителни към нея, да ги накара да бъдат по-предпазливи. Известно е обаче, че добра власт не съществува, а само непрестанният журналистически и граждански натиск върху институциите ѝ ограничават техните лоши практики. А убийството на журналист, където и да е и заради каквото и да е, е основание за силен натиск.Във втората част на предаването ще си говорим за кино и литература. Киното още ли обича литературата – на този въпрос ще отговори красивото лице на фестивала „Синелибри” Жаклин Вагенщайн.Тази седмица в София за четвърти път беше открит международният кино-литературен фестивал CineLibri, иницииран от издателство „Колибри”. Той е гордост за нашата култура, защото е единствен по рода си и същевременно е израз на загриженост в цялата съвременна култура. Загриженост и към литературата, и към киното, които в своите традиционни форми – книгата и салона, изглеждат заплашени от новите комуникативни платформи, от краткото писане и самоделните образи. Загриженост за малките просветени аудитории, за „умните и красивите”, от които нито пазарът се интересува, защото не правят рейтинг, нито държавата, защото не поддържат статуквото й. Загриженост за либерализма, за изкуството отвъд националните граници и толерантността към различните във време, когато национализмът и консерватизмът настояват за връщане към „затвореното общество”. Загриженост за любовта – мотото на фестивала тази година е „Любов между редовете”, когато хейтърството, агресията и манипулациите сочат врагове и те карат да мразиш.CineLibri и по замисъла си, и с програмата си хем буди носталгия, хем надежда, че е възможно бъдещето на Европа да бъде предопределено не от ниските страсти, а от високата култура.", "date": "2018.10.12", "title": "Сбъркаха ли медиите при отразяването на убийството в Русе"}
{"url": "https://offnews.bg/politika/siderov-za-skandala-moga-da-vi-vikna-i-na-vas-orkestar-689824.html", "text": "Скандал не помня да е имало, напротив - аз съм човек, който обича да създава весело настроение.Това коментира пред журналисти лидерът на \"Атака\" Волен Сидеров по повод появилите се в социалните мрежи снимки и разказ с поредния случай на напрежение в ресторант, в който той участва.Попитан дали все пак е пушил в заведението, а чужденци са му направили забележка и той репликирал да не говорят на английски, Сидеров отговори: “В социалните мрежи може да пише всичко. Не мисля, че е имало скандал и това въобще е интересно”.Председателят на ПГ на \"Обединени патриоти\" добави, че не бил пушач, а в компанията му можело и да се е пушило, ако са им разрешили.На въпрос дали той е ангажирал ромския оркестър, Сидеров отговори: “Искате да ви свири този оркестър? Мога да го ангажирам, мога да викна и други”.Евродепутатът Николай Бареков, който заедно със Сидеров бе домакин на обща конференция, също започна да защитава лидера на \"Атака\". Той разказа, че в друг ден, след описаната случка, на обща вечеря патриотът свирил рок на барабани в същото заведение.Малко след обяснението на Бареков Сидеров си тръгна под предтекст, че има работа в парламента.“Моля ви се - не превръщайте такова хубаво събитие и тази конференция в поредната жълтурия”, каза още Бареков", "date": "2018.10.12", "title": "Сидеров за скандала: Мога да ви викна и на вас оркестър"}
{"url": "https://offnews.bg/obshtestvo/mesechna-pomosht-shte-ima-za-vsichki-siratci-bez-podohoden-kriterij-689819.html", "text": "Сираците и полусираците без право на наследствена пенсия от починал родител вече ще получават месечна помощ без оглед на дохода на другия родител/настойника, реши парламентът, като прие на второ четене промени в Закона за семейни помощи за деца. След спорове в пленарната зала бе прието предложението на левицата да отпадне напълно подоходният критерий за този вид помощ. В първоначалния вариант бе заложен за т.нар. кръгли сираци да няма изискване за доходи, но да има такова за семействата на децата с един починал родител. Запазват се условията децата редовно да посещават подготвителните групи в детските градини или в училищата, освен ако това е невъзможно поради здравословното им състояние. Те трябва и да имат всички задължителни имунизации и профилактични прегледи, съобразно възрастта и здравословното състояние.Месечната помощ се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст. Размерът ѝ се определя всяка година със Закона за държавния бюджет, но не може да е по-малък от предходната година. За 2019-а размерът на помощта все още не е уточнен.Месечната помощ не може да се получава заедно с персонална пенсия на дете, отпусната на основание от Кодекса за социално осигуряване.Според левицата това ще струва допълнителни около 4 милиона лева на бюджета.Омбудсманът Мая Манолова изчисли, че от новите условия ще могат да се ползват допълнително около 6000 семейства.Зам.-председателят на социалната комисия Светлана Ангелова и председателят на бюджетната комисия Менда Стоянова, и двете от ГЕРБ, защитиха доходния критерий, защото той показва, че останалият родител няма достатъчно средства.Законодателните промени бяха предложени от омбудсмана и Златина Хаджипанайотова - вдовица с три деца.", "date": "2018.10.12", "title": "Месечна помощ ще има за всички сираци, без подоходен критерий"}
{"url": "https://offnews.bg/bojni/spriaha-pravata-na-habib-i-konar-689827.html", "text": "Държавната атлетическа комисия към щата Невада (САЩ) временно отстрани Конър Макгрегър и Хабиб Нурмагомедов от предстоящи изяви в UFC.Делото на двамата състезатели ще се състои на 24 октомври. Тогава представителите на комисията ще гласуват дали е необходимо да отстранят бойците за целия срок на разследването, което се води срещу тях.Шампионът на UFC в лека категория Хабиб Нурмагомедов помрачи убедителната си победа над ирландската суперзвезда Конър Макгрегър, след като след края на срещата прескочи клетката и нападна хора от екипа на Макгрегър.Представители от отбора на Хабиб пък скочиха и нападнаха Конър. Това беше едно гигантско фиаско, което ужаси някои хора и забавлява други.В крайна сметка единственото мнение, което има значение след случилото се, е това на Държавната атлетическа комисия на Невада.От комисията вече решиха да задържат хонорара на Нурмагомедов в размер на 2 милиона долара, докато в същото време позволиха на Макгрегър да прибере своите 3 милиона долара, след като прегледаха кадри от инцидента. Това беше знак, че комисията планира по-тежки санкции за Хабиб, отколкото за Конър Макгрегър.", "date": "2018.10.12", "title": "Спряха правата на Хабиб и Конър"}
{"url": "https://offnews.bg/tenis/dzhokovich-otupa-andersan-i-se-klasira-za-polufinala-v-shanhaj-689828.html", "text": "Сръбската суперзвезда в мъжкия тенис Новак Джокович победи Кевин Андерсън със 7:6(1), 6:3 и стигна до полуфиналите на турнира от сериите \"Мастърс 1000\" в Шанхай.Новак имаше проблеми само през първата част, когато му се наложи да отрази сетбол в края, но в последвалия тайбрек триумфира със 7:1 точки. Така за място на финал Джокера ще играе срещу Александър Зверев.При евентуален успех, сърбинът ще измести Роджър Федерер от второто място в световната ранглиста. Ако пък спечели 32-а титла в сериите \"Мастърс\" в Шанхай, той ще се доближи само на 35 точки от лидера в класацията Рафаел Надал.Зверев пък елиминира Кайл Едмънд с 6:4, 6:4, а с успеха си гарантира място на финалния турнир на АТР в Лондон от 11 до 18 ноември.Той е петият сигурен участник в надпреварата на осемте най-добри през сезона в британската столица след Надал, Джокович, Федерер и Хуан Мартин Дел Потро (Аржентина).", "date": "2018.10.12", "title": "Джокович отупа Андерсън и се класира за полуфинала в Шанхай"}
{"url": "https://offnews.bg/zimni/skandal-za-pari-raztarsi-biatlona-689822.html", "text": "Един от най-добрите ни биатлонисти Красимир Анев отново подпали скандал с федерацията. Вчера състезателят публикува гневен пост в профила си във Фейсбук. От него става ясно, че причината за гнева му е финансова.\"БФБ, целуваш ръка и *ъз, майка ти и баща ти целуват и ти увеличават заплатата. Какваш каквото мислиш (истината) и веднага твоите партньори те отрязват, размахват декларациии по медиите и правят всичко възможно, за да се предадеш. Но не са познали! Самоковци трудно се предаваме и каквото и да направят моите партньори, няма да ме откажат.Р.S. За всички \"Хейтъри\" - ще живея живота си така, както аз искам, а не така както го правите всички вие. Да казваш истината и това, което мислиш, в днешно време не е на мода, но на мен не ми пука. “Мразете ме за това, че казвам каквото мисля и говоря с факти… и си живейте жалкия живот. ОК? завършва поста си Анев.Президентът на федерацията Екатерина Дафовска разяснява пред \"Меридиан Мач\" причината Анев отново да е недоволен.Президентът на Българската федерация по биатлон Екатерина Дафовска разясни какви са претенциите на Красимир Анев. Един от най-добрите ни състезатели изригна с гневно съобщение във “Фейсбук”, с което подпали скандал в биатлона.\"Той винаги иска нещо. Този път претенциите му са за заплати и премии. Има основание за това, тъй като постигна успехи през изминалия сезон, който не беше никак лесен. Казах му, че ще си получи заплатите веднага след като подпише договора си с федерацията. Преди това няма как да стане. За премиите го помолих да изчака до края на годината, тъй като в момента събирам средствата от спонсорите. Искам да бъда ясна. Анев ще си вземе абсолютно всичко, което му е обещано и това му е гарантирано и от Управителния съвет на федерацията, не само лично от мен.Той обаче бърза да хвърля обвинения. От заплати има да получава около 3000 лева, които го чакат в касата на федерацията. Ще ги вземе в момента, в който подпише договора си. Премиите са повече - около 17 000 лева. И тях ще си ги получи, но през декември. Защото, за да му ги платя сега, означава да спра цялата подготовка на останалата част от отбора.Не знам защо единствено Красимир винаги е недоволен и има претенции. Само мога да кажа, че всичко през годините винаги е било съобразено спрямо него - индивидуална подготовка, избира в кои стартове да участва и в кои не. Дори му купихме нова кола за екипа. Взехме му Дачия на 2000 км. Гледаме да му е удобно, но всяка година, някъде по това време, той започва с едни и същи претенции”, завърши Дафовска.Според нея Анев не подписва договор заради съдържащите се в него клаузи да не петни имиджа на федерацията, което той по думите й често правел.", "date": "2018.10.12", "title": "Скандал за пари разтърси биатлона"}
{"url": "https://offnews.bg/obshtestvo/domlian-dfz-ne-e-spazil-protcedurata-pri-izbor-na-dostavchitci-na-m-689825.html", "text": "Държавеният фонд \"Земеделие\" не е спазил наредбата, която определя начина на избор на доставчици на млечни продукти за учебните заведения.Това заяви пред OFFNews Елеонора Велинова - собственик на млекопреработвателната фирма \"Полидей\", която произвежда млечните продукти \"Домлян\".Тя обяви, че въпреки това дружеството няма да съди ДФЗ:В четвъртък от фонда излязоха със становище по повод . От ДФЗ посочиха, че проверяват производителя „Полидей-2“ ООД за \"предоставени недостоверни сертификати\" при кандидатстването по схема \"Училищно мляко\".От \"Полидей\" отричат да има проблем с техните сертификати за качество. \"Няма такова нещо. Сертифициращата компания е дала становище. Как ние имаме актове за одобрение за 310 учебни заведения, ако сертификатите са невалидни? Това е противоречие на ДФЗ\", заяви Елеонора Велинова.Тя смята, че постъпилите сигнали срещу тях са от конкурентни фирми.На въпроса как си обяснява, че друг производител, който е представил по-малко сертификати за качество на млечните продукти, печели срещу \"Полидей\", Велинова отговори, че няма логично обяснение.В свое разследване OFFNews разказа, че начинът на избор, регламентиран от закона, на бенефициентите по схема \"Училищно мляко\" не винаги е спазен.Появиха се също съмнения, че някои от мандрите злоупотребяват със стандарта БДС, тъй като не фигурират в регистъра на географските означения на Патентното ведомство.", "date": "2018.10.12", "title": "'Домлян': ДФЗ не e спазил процедурата при избор на доставчици на мляко за училищата"}
{"url": "https://offnews.bg/politika/tcvetanov-v-hibridnata-ataka-sreshtu-balgaria-biaha-podvedeni-mezhdun-689829.html", "text": "В хибридната атака спрямо България и институциите бяха подведени много от международните политици, с които ние сме в изключително добри отношения, но те много бързо се разграничиха от първоначалните си постове и подкрепиха усилията на българските власти и резултатите от началния етап на разследването.Това коментира пред журналисти в парламента председателят на парламентарната група на ГЕРБ Цветан Цветанов по повод международния отзук за убийството на телевизионната водеща Виктория Маринова и това дали според него има намеса на БСП в първоначалните критики. \"Свободата на словото няма ограничения, всеки един може да напише всичко, да го сподели в социалните мрежи по начин, по който сметне за необходимо, но трябва да се придържаме както към журналистическа, така и към политическа хигиена\", обясни той.Цветанов призова \"да се поинтересуваме и тези, които направиха съответните бдения, протести защо всъщност приложиха този механизъм за очерняне на страната, смятайки, че ще спечелят бъдещ политически дивидент\".,Цветанов не смята, че някъде е обидил депутата от БСП Елена Йончева, така че да има причина да го съди. По-рано днес стана ясно, че тя има намерениетода съди него и Делян Добрев в България и Страсбург за клевета по неин адрес.\"В страната има разделение на властите и всеки може да потърси правата си в съда или пред компетентната институция, която има отношение, като комисията за дискриминация в случая\", подчерта Цветан Цветанов и добави, че уважава Йончева като разследващ журналист.Зам.-председателят на ГЕРБ отрече партията му да \"поръчва\" неудобни депутати. Може би БСП имат подобна практика, защото си спомням периода, в който тяхната структура работеше много силно за дискредитирането на ГЕРБ през 2013 г. и моето лично, допълни Цветанов. Доказателство бил анонимният сигнал, внесен в прокуратурата, за подслушване с \"кечери\". Отношенията в управляващата коалиция са добри, работни, в понеделник предстои коалиционен съвет,увери в отговор на въпрос Цветан Цветанов.Вчера председателят на ПГ\"Обединени патриоти\" Волен Сидеров обяви, че има намерение на срещата да постави въпроса за реформата в МВР и подчерта, че за \"Атака\" на дневен ред все още стои и оставката на вътрешния министър Младен Маринов.", "date": "2018.10.12", "title": "Цветанов: В хибридната атака срещу България бяха подведени международни политици"}
{"url": "https://offnews.bg/koloezdene/vitosha-priema-golemia-final-na-balgarskite-daunhil-serii-prez-uikenda-689814.html", "text": "На 13 и 14 октомври, трасето за спускане в района на Бай Кръстьо и Драгалевци ще приеме шестото поредно издание на екстремната вело надпревара Home Mountain Bike Cup.До момента за участие са записани над 100 човека от цялата страна, както и няколко представители на съседна Сърбия. Регистрацията за участие е отворена до събота и организаторите очакват броя на състезателите още да се увеличи.Българските Даунхил Серии са част от Държавния календар и с всяка изминала година се радват на все по-голям интерес и брой участници. Тазгодишното издание на сериите включваше общо 5 кръга на 5 различни локации - Петрич, Пампорово, Чепеларе, Ботевград и големия финал на Витоша.Съботния ден е отреден за тренировки и запознаване с трасето, а в неделя ще се проведат квалификациите в 11:30 и финалите в 14:30.Състезателното трасе е много интересно, дълго е близо 2 км, стартира малко под Бай Кръстьо и се движи в непосредствена близост до Драгалевския лифт. Включва множество стръмни, скоростни отсечки, корени, камъни в други естествени и изкуствени препятствия.Организаторите на събитието приканват жителите и гости на София, да станат част от това зрелищно събитие и да се заредят с доза адреналин, като гледат шеметните скоростни спускания на едни от най-добрите колоездачи в България.", "date": "2018.10.12", "title": "Витоша приема големия финал на българските даунхил серии през уикенда"}
{"url": "https://offnews.bg/politika/elena-joncheva-beshe-ochernena-ne-balgaria-a-darzhavata-na-borisov-689803.html", "text": "В международен план, България беше очернена, но не нашата България, а Бойко Борисов и държавата, която той създаде за последните 10 години. Самият той призна, че за три дни е чул толкова чудовищни неща за България. Те са чудовищни, но за неговото управление.Това заяви говорителят на ПГ на \"БСП за България\" Елена Йончева по бТВ. Тя допълни, че американските медии цитират доклада на Държавния департамент на САЩ за България, където се казва, че служители на всички клонове на правителството са зависими, замесени безнаказано в корупционни практики - подкупи, сложни схеми за присвояване, нарушени поръчки и търговия с влияние. По думите й в доклада за миналата година се казва, че корупцията е свързана с големите инфраструктурни проекти.Елена Йончева подчерта, че именно заради това, БСП е призовала разследването на зверското убийство на Виктория Маринова в Русе да бъде международно. Тя коментира, че помощ са предложили от американското посолство, от Брюксел, и това не е случайно. \"Имаме добри специалисти, много добри криминалисти и нямам съмнения, че имаме капацитет да доведем до край такова дело. Но нямаме доверие в институциите в България, където е възможно \"Ало, Ваньо\" , Гинка да купи ЧЕЗ, където мафията се е настанила в държавата, заяви Йончева. По думите й колкото и добре да е направено разследването, ситуацията в България е такава и затова едно международно участие е щяло да допринесе за него. \"Все още има много въпроси защо, на които не е отговорено. Международните експерти щяха да помогнат това да не е така и да спрат всички спекулации\", категорична бе тя.По думите й показателно е, че през 2006г. по свобода на медиите България е била на едно и също място с Франция - 34-то, а сега сме на 111-то място, последно място от държавите от ЕС, сред държави като Конго и Гвинея. За вота на недоверие, готвен от левицата, Йончева каза, че той е обсъден много широко вътре в партията, както и на срещи с пациентски, лекарски организации, представители на общинските болници. Тя обясни, че върви един широк дебат- какво да се прави с българското здравеопазване, което в момента, практически, е във фалит - 600 млн. лв. дължат болниците. \"Това, което предлага министърът на здравеопазването, е само начин как да се налеят още близо 1 млрд. лв., но от джоба на всеки един българин, за да се закърпи положението. Мотивите за вота на недоверие ще бъдат внесени следващата седмица\", заяви Йончева. ", "date": "2018.10.12", "title": "Елена Йончева: Беше очернена не България, а държавата на Борисов"}
{"url": "https://offnews.bg/politika/rumania-i-harvatia-shte-prodalzhat-da-rabotiat-za-integratciata-na-zap-689826.html", "text": "Румъния и Хърватия, които са първата и третата държава от следващата тройка на председателството на Съвета на ЕС, официално са обявили, че ще продължат по приоритета за европейската интеграция за страните от Западните Балкани. Така отговори заместник министър-председателят по правосъдната реформа и министър на външните работи Екатерина Захариева, цитирана от БТА, на днешния парламентарен контрол на въпрос относно политиката по разширяване на Европейския съюз. Тя допълни, че австрийското председателство на Съвета на ЕС в момента провежда редица инициативи, свързани с европейската перспектива на страните от Западни Балкани.От началото на годината досега е имало над 20 срещи с министрите на външните работи на страните от Западните Балкани, посочи българският външен министър. Захариева изтъкна, че след Българското европредседателство на Съвета на ЕС, страната ни е участвала в Берлинския процес и в срещата в Лондон, където отново основна тема е била как да се подпомогне бъдещото присъединяване на страните от Западните Балкани към ЕС. След това, по време на австрийското председателство, е имало и неформален съвет, свързан с европейската перспектива на тези страни.В четиристранен формат - България, Гърция, Хърватия, Румъния, който е по инициатива на България и се провежда традиционно по време на сесия на Генералната асамблея на ООН, е било обсъждано как процесът на евроинтеграция на страните от Западните Балкани да стане по-бърз и устойчив. Тези въпроси се обсъждат и на други формати - България, Румъния, Гърция, Сърбия, като следващата среща на високо ниво ще бъде в България. След по-малко от месец предстои четиристранна среща между България, Гърция, Република Македония и Албания, добави Екатерина Захариева. Тя изтъкна, че най-много проекти се финансират в страните от Западните Балкани.", "date": "2018.10.12", "title": "Румъния и Хърватия ще продължат да работят за интеграцията на Западните Балкани, обяви Захариева"}
{"url": "https://offnews.bg/zvezdi/nova-kralska-svatba-omazhva-se-vnuchkata-na-elizabet-ii-video-689830.html", "text": "Още една сватба в кралския двор на Великобритания: внучката на кралица Елизабет Втора - принцеса Юджини, се омъжва днес за дългогодишния си партньор Джак Бруксбанк. Церемонията се състоя в храма \"Св. Джордж\" в двореца Уиндзор. На същото място през май се венчаха принц Хари и Меган Маркъл.Церемонията посрещна 850 гости. Принцеса Юджийн е девета наследница на трона. Тя бе отведена до олтара от своя баща принц Андрю. После младоженците поеха на обиколка из Лондон с каляска, а сватбата ще приключи с прием, даван лично от кралицата.Избраникът на 28-годишната принцеса е управител на компания за напитки, на 32 години. Двамата се запознали на ски в Швейцария през 2010 г.Принцесата каза \"да\" в рокля на дизайнера Питър Пилото, основател на едноименната модна марка. Журналистите на Острова коментират, че булката е държала на модел с дълбоко изрязан гръб, който да показва белезите ѝ от операция от сколиоза, правена ѝ на 12-годишна възраст. Сколиозата представлява изкривяване на гръбнака.Шафери на двойката бяха принц Джордж и принцеса Шарлот - наследниците на принц Уилям и Кейт Мидълтън.Юджини Виктория Хелена е най-малката дъщеря на принц Андрю (трето дете на Елизабет Втора и брат на принц Чарлз) и Сара Фъргюсън.", "date": "2018.10.12", "title": "Нова кралска сватба - омъжва се внучката на Елизабет II (видео)"}
{"url": "https://offnews.bg/sviat/avtobus-se-udari-v-kamion-v-germania-raneni-turisti-v-tezhko-sastoian-689801.html", "text": "Около 30 души са ранени при сблъсък между автобус и камион край германския град Хокенхайм .Автобусът е бил пълен с чуждестранни туристи от Австралия, Канада и Съединените щати. Състоянието на девет от тях е тежко.Според полицейски източник автобусът вероятно се е отклонил от лентата си и се е врязал в натоварения с гуми камион. Точните причини за катастрофата се изясняват.", "date": "2018.10.12", "title": "Автобус се удари в камион в Германия, ранени туристи в тежко състояние"}
{"url": "https://offnews.bg/ikonomika/dzhi-pi-grup-otgovori-na-borisov-otkazvat-se-da-stroiat-tunel-zhelez-689843.html", "text": "Час след като премиерът  на председателя на АПИ Светослав Глосов да спре проектите с европейско и държавно финансиране, изпълнявани от „Джи Пи Груп“, компанията обяви, че се отказва да строи тунел Железница.\"Ръководството на „Джи Пи Груп“ е категорично, че в така манипулираната медийна обстановка през последния месец, опитваща се да отъждестви граденото десетки години име на компанията в строителния бранш с престъпни квалификации, е достойно в името на бранда „Джи Пи Груп“ да депозираме пред Aгенция „Пътна инфраструктура“ отказ от сключване на договор за изпълнение на строителството на тунел Железница.\" - пише в позицията на компанията.От \"Джи Пи Груп\" аргументират днешното си решение с \"обществения интерес от предотвратяване на огромните загуби на държавния бюджет и в подкрепа на пътната безопасност.\"\"Ръководството на „Джи Пи Груп“ заявява категорично, че през всички години компанията е работила, съобразявайки се със законовите разпоредби и винаги е отчитала обществения интерес.Във връзка със започналите проверки, засиленият обществен фокус и познавайки в детайли инвестиционния проект за доизграждане на АМ „Струма“, в частност изграждането на тунел Железница, за който проект бяхме избрани за изпълнител вследствие проведената открита процедура по реда на ЗОП, осъзнаваме, че има реална опасност от неспазване на графика за изпълнение на проекта, което създава риск от загуба на средства. Това ще наложи започнатите отсечки да се построят за сметка на държавния бюджет и да бъде възстановена предоставената безвъзмездна финансова помощ за изграждане на „Автомагистрала „Струма“, финансирана от ОП „Транспорт 2007-2013 г.”.Забавата в изграждането на посочените участъци на АМ „Струма“ е предпоставка за още тежки катастрофи, голям брой загинали и ранени. Според официалната статистика през последните 5 години този пътен участък си е извоювал печалната слава на най-кървавото трасе в страната ни.Ръководството на „Джи Пи Груп“ е категорично, че в така манипулираната медийна обстановка през последния месец, опитваща се да отъждестви граденото десетки години име на компанията в строителния бранш с престъпни квалификации, е достойно в името на бранда „Джи Пи Груп“ да депозираме пред Aгенция „Пътна инфраструктура“ отказ от сключване на договор за изпълнение на строителството на тунел Железница. Същото е в полза на обществения интерес от предотвратяване на огромните загуби на държавния бюджет и в подкрепа на пътната безопасност.\"", "date": "2018.10.12", "title": "Джи Пи Груп отговори на Борисов - отказват се да строят тунел Железница"}
{"url": "https://offnews.bg/obshtestvo/poveche-oblatci-dnes-oktomvrijskoto-liato-prodalzhava-689794.html", "text": "Повече облаци ще има днес в източната част от страната, възможни са превалявания.Максималните температури ще са между 19 и 24 градуса, според прогнозата на НИМХ. По Черноморието, главно по южното крайбрежие, ще превали дъжд. Вятърът ще е умерен от североизток, а термометрите ще се качат до 21 градуса. Температурата на морската вода ще е до 20 градуса, а вълните от 3-4 бала.Над планините облачността ще е разкъсана, в масивите от източната половина от страната – предимно значителна. На места в Родопите, Сакар и Странджа ще превали. Ще духа умерен, временно силен вятър от изток-североизток. Максималната температура на височина 1200 метра ще е около 11, а на 2000 метра - около 5 градуса.През почивните дни и в понеделник времето ще се задържи без съществена промяна. Повече слънчеви часове ще има в неделя,  максималните температури ще са между 20 и 25 градуса.", "date": "2018.10.12", "title": "Повече облаци днес, октомврийското лято продължава"}
{"url": "https://offnews.bg/analizi/migar-borisov-ne-e-naiasno-che-mvr-ne-raboti-689823.html", "text": "Това са , която премиерът Бойко Борисов дръпна за назидание пред/на медиите, а вероятно по-късно същото е направил и на срещата с посланици, които привика по повод убийството в Русе и това как то е било представено пред света.Като едни истински \"джендъри\" - по определението на , когото през последните дни някои медии цитират в качеството му на драматург, решихме за пореден път да \"очерним\" държавата, като илюстрираме работата на МВР. При това според данните от собствената му статистика! * за това как МВР си върши работата опровергават с категоричност бившия главен секретар и настоящ министър на вътрешните работи Младен Маринов, според когото има спад в престъпността и повишаване на разкриваемостта. На страницата на МВР вече може да се види статистиката за престъпността през . Това, което направихме, е да я сравним със същия период през 2017 г. и 2016 г. А не както самото МВР смята, че се прави - в сравнение с предходния месец на съответната година.Та какво показват цифрите? Спад в престъпността за август 2018 г. Това трудно може да бъде проверено или опровергано, но самото МВР , че има разминавания в тези цифри, като за това е изготвен и доклад с препоръки, за да не се достига до разминаване на броя на реално извършените престъпления и тези, които са регистрирани. Но да приемем за чиста монета, че престъпността през август, както и през по-голямата част от годината, бележи спад - през август 2016 г. регистрираните престъпления са били 8978, през август 2017 г. броят им е бил 9125, а през 2018 г. - 8177 престъпления. Какво показват обаче данните за разкриваемостта: Ако цифрите трябва да бъдат преведени на прост език - при по-малко регистрирани престъпления разкриваемостта остава същата. Можем да отидем и още по-далеч - на този фон разкриваемостта направо намалява.И ако това не е достатъчно убедително, вижте това: Разкритите престъпления от предходни периоди през август 2016 г. са били 2800 (!), през 2017 г. - 1521, а през 2018 г. този брой е 1420. Това показва тенденция на постоянен спад при разкриваемостта на престъпленията. И то в период от три години! Всичко това е довело и до съвсем естествен спад при разкриването на извършителите на престъпления. За 2016 г. този брой е бил - 5769, през 2017 г. - 3864, а 2018 г. са установени общо 3517 бандити.Някой ще възрази, че това е заради спада в престъпността. Да, ама не - погледнете отново статистиката за разкритите престъпления от минали периоди. Те не само, че не се разкриват, но и най-вероятно с годините ще се превърнат в \"студени досиета\" и престъпниците никога няма да бъдат разкрити.На общия фон МВР е представило престъпността в коефициент като брой престъпления на сто хиляди души население. И съвсем естествено, след като има спад в регистрираните престъпления (), спада и коефициентът. За 2016 г. той е бил 125.5 престъпления на 100 хил. души, през 2017 г. - 128.5 и за тази година е 116. Вероятно единствено неоспорима и положително прочетена може да бъде статистиката за убийствата, където сравнението през годините показва спад. През август 2018 г. умишлените убийства (довършени и опити) са 8, през 2017 г. те са били 9, а през 2016 г. - 11. Нивото на разкриваемост е най-ниско през 2016 г. - разкрити са 10 убийства или 90,9%, като за август същата година общо за страната на 100 хил. души са се пададали по 0.22 убийства.  Статистиката за 2017 г. показва 9 разкрити убийства (разкриваемостта е 100%) и 0.13 убийства на 100 хил. души, а за 2018 г. картината е: разкрити 8 убийства (100% разкриваемост) и общо за страната 0.11 убийства на 100 хил. души.И все пак данните за  и  показват обратната тенденция.При грабежите и кражбите (включително и на автомобили) картината е подобна на общата статистика за престъпността - спад в регистрираните престъпления, запазване на нивото на разкриваемостта и спад при разкритите престъпления от минали периоди. Тоест - по-малко кражби и грабежи, за сметка на това - и по-малко разкрити.Но както и при предходните месеци, най-интересна (и показателна) е статистиката за престъпленията, свързани с наркотици, както и количествата задържани наркотици и контрабандни стоки. Данните могат да се обобщят с две думи така: През август 2018 г. са регистрирани 520 престъпления, за същия период преди година - 443, и през август 2016 г. - 474. Разкриваемостта в същата поредност на годините е: 260 престъпления (50%), 228 (51,5%), 267 (56,3%). Освен че има спад в разкритите престъпления, спад е регистриран и при разкритите престъпления от предходни периоди. За 2018 г., 2017 г. и 2016 г. данните показват: 102, 96 и 192.За 2018 г. средно за страната на 100 хил. души се падат по 7.4 престъпления, 6.2 през 2017 г. и 6.6 за 2016 г. Ето и количествата задържани наркотици по години. Статистиката показва нестабилна успеваемост при задържаните количества наркотици, като тук тенденцията е към спад. Драстичен спад има и в количествата задържани контрабанден алкохол и цигари. ХЕРОИН - 22.4 кг.КОКАИН - 0.15 кг.МАРИХУАНА - 41.12 кг.КАНАБИС - 3752.5 кг.,КАНАБИС брой стръкове - 1737СИНТЕТИЧНИ НАРКОТИЧНИ ВЕЩЕСТВА - 9.3 кг.СИНТЕТИЧНИ НВ брой таблетки - 4149   ЦИГАРИ - 2 590 854 къса;ТЮТЮН - 1 636 кг.,АЛКОХОЛ - 37 220 л.,ГАЗЬОЛИ - 30 543 л.ХЕРОИН - 58.1 кг.КОКАИН - 3.28 кг.МАРИХУАНА - 34.11 кг.КАНАБИС - 9817.1 кг.,КАНАБИС брой стръкове - 1258,СИНТЕТИЧНИ НВ - 80.8 кг.,СИНТЕТИЧНИ НВ брой таблетки - 257ЦИГАРИ - 2 480 907 къса,ТЮТЮН - 7279 кг.,АЛКОХОЛ - 31 741 л.ГАЗЬОЛИ - 138 722 л.ХЕРОИН - 20,47 кг. (спад)КОКАИН - 4,07 кг. (увеличение)МАРИХУАНА - 32.43 кг. (спад)КАНАБИС - 86 759.7 кг. (увеличение)КАНАБИС брой стръкове - 7368 (увеличение)СИНТЕТИЧНИ НВ - 13,3 кг. (увеличение спрямо 2016 и спад спрямо 2017 г.)СИНТЕТИЧНИ НВ брой таблетки - 630 (спад)ЦИГАРИ  9 159 785 къса (увеличение)ТЮТЮН - 44 989 кг. (увеличение)АЛКОХОЛ - 9757 л. (спад)ГАЗЬОЛИ - 6335 л. (спад).Ако премиерът Бойко Борисов не е наясно с тази статистика, явно е, че той е подведен. Или просто обича да бъде подвеждан. Мигар той не е наясно, че ако МВР не работи под натиск, някои от цитираните по-горе данни щяха да са с отрицателен знак?____", "date": "2018.10.12", "title": "Мигар Борисов не е наясно, че МВР не работи?"}
{"url": "https://offnews.bg/politika/vitceto-donchev-vidia-opiti-balgaria-da-bade-destabilizirana-otvan-689802.html", "text": "В Европа често има нужда от жертва – някой да е лошото момче или лошото момиче и да бъде посочван. В случая с убийството на журналистката Виктория Маринова и лансирането в чуждестранни медии на версията, че нападението е свързано с работата й, България беше очернена. Това заяви вицепремиерът Томислав Дончев в сутрешния блок на бТВ.Дончев отбеляза, че Европа в момента е предизборна ситуация и „политици от всички държави членки от различен профил и тоналност биха използвали, употребили и дори злоупотребили с такъв случай”.Вицепремиерът призова да имаме повече доверие на институциите – не е проблем да не вярваш на конкретен техен представител, но без самата структура и държавата ще спре да съществува.По сигнали именно на Томислав Дончев и на онлайн изданието „Биволъ” се проверяват фирми около „Джи Пи Груп” за злоупотреби с еврофондове. Той подчерта, че на този етап няма данни убийството да е свързано с журналистическото разследване, коментирано и в последното предаване на Виктория Маринова.", "date": "2018.10.12", "title": "Вицето Дончев видя опити България да бъде дестабилизирана отвън"}
{"url": "https://offnews.bg/politika/borisov-otgovaria-pred-deputatite-kakvo-raboti-liliana-pavlova-689745.html", "text": "Премиерът Бойко Борисов ще иде в парламента, за да обясни с какво се занимава ресорният министър Лиляна Павлова, след като българското европредседателство приключи.Въпросът е отправен от депутата от БСП Антон Кутев и е \"относно функционалните задължения на министъра на Българското европредседателство към момента\".Планираната дата за отговора на премиера е била 28 септември, но през последните две седмици Борисов беше зает в петъците. \"Докога предвиждате госпожа Лиляна Павлова да е член на правителството в качеството й на министър на Българското председателство на Съвета на ЕС\",пита още Кутев. За последно Борисов участваше в парламентарния контрол на 8 юни тази година. Тогава той отговаряше на питане за посещението му в Москва и какви са договореностите, които е постигнал с руския президент по отношение на доставките на природен газ за България. Въпросът отново беше зададен от Кутев.Преди юни тази година премиерът за последно беше участвал в парламентарния контрол на 7 юли 2017 година. Миналата седмица финансовият министър обясни рядкото присъствие на премиера с това, че той \"не може да си губи времето с парламентарния контрол, в който дебатът истеризира\".", "date": "2018.10.12", "title": "Борисов отговаря пред депутатите какво работи Лиляна Павлова"}
{"url": "https://offnews.bg/obshtestvo/bez-voda-prez-noshtta-v-chasti-ot-dva-stolichni-rajona-v-drugi-8-prez-689759.html", "text": "\"Софийска вода\" временно ще прекъсне водоподаването в части от столицата днес, съобщиха от дружеството. Подмяна на спирателен кран на бул. „Мадрид“ в кв. „Подуене“ налага спиране на водоподаването от 00:00 до 06:00 часа в района на бул. „Мадрид“, бул. „Евлоги и Христо Георгиеви“, бул. „Ген. Данаил Николаев“, жп гара Подуене. Във връзка с извършване на степ тест за измерване на налягането във водопроводната мрежа в кв. „Бояна“, се налага спиране на водоподаването от 00:00 до 06:00 часа на ул. „Воденичница“, ул. „Даскал Стоян Попандреев“, ул. „Околовръстен път“, ул. „Радецки“, ул. „Кумата“, ул. „Севастократор Калоян“ и района между ул. „Даскал Стоян Попандреев“, ул. „Иваница Данчев“, ул. „Севастократор Калоян“, ул. „Герганица“ и ул. „Байкал“. Заради подмяна на сградно водопроводно отклонение до бл. 301 жк. „Надежда“ 3, се налага спиране на водоподаването от 09:00 до 21:00 часа на бл. 301, бл. 302, бл. 303. Без вода поради подмяна на сградно водопроводно отклонение на ул. „Стефан Стамболов“ в Център, ще бъдат от 10:00 до 18:00 часа на бул. „Стефан Стамболов“ от ул. „Пиротска“ до бул. „Тодор Александров“ – четни номера. Монтаж на пожарен хидрант на ул. „Петър Панайотов“ в Промишлена зона „Илиянци“ налага спиране на водоподаването от 09:00 до 21:00 часа на ул. „Петър Панайотов“ от Пожарната до „Яйцекооп“ и бл. 10. Поради подмяна на сградно водопроводно отклонение на ул. „Любен Каравелов“ в с. Казичене, се налага спиране на водоподаването от 09:30 до 16:00 часа на ул. „Любен Каравелов“ от ул. „Липите“ до ул. „Мито Войнишки“, ул. „Хан Аспарух“ от ул. „Любен Каравелов“ до ул. „Никола Петков“, ул. „Витоша“ от ул. „Любен Каравелов“ до ул. „Никола Петков“. Няма да имат вода във връзка с подмяна на сградно водопроводно отклонение на ул. „Дружба“ в с. Герман от 10:00 до 17:30 часа на ул. „Дружба“, ул. „Незабравка“; ул. „Боне Хаджибонев“ от ул. „Градина“ до ул. „Незабравка“. Във връзка с подмяна на сградно водопроводно отклонение на ул. „Варна“ в кв. „Курило“ се налага спиране на водоподаването от 09:30 до 15:00 часа на ул. „Варна“, ул. „Балкан“. Пака заради подмяна на сградно водопроводно отклонение на ул. „Дунавски лебед“ в кв. „Васил Левски“, се налага спиране на водоподаването от 09:30 до 18:00 часа на ул. „Дунавски лебед“ от ул. „Поп Грую“ до ул. „Станислав Доспевски“.Механично почистване и дезинфекция на резервоар „Шумака“ в община „Панчарево“ налага спиране на водоподаването от 09:00 до 13:00 часа в района на Вилна зона „Шумака“. ", "date": "2018.10.12", "title": "Без вода през нощта в части от два столични района, в други 8 през деня"}
{"url": "https://offnews.bg/ikonomika/biudzheten-izlishak-nachin-na-upotreba-v-balgaria-689775.html", "text": "Бюджетен излишък имаме, когато постъпленията са повече от разходите.Умишлените или предвидените излишъци са осигурени, когато приходите и разходите са така изчислени, че желаният резултат не може да не последва: или приходите са нарочно по-ниско изчислени, или разходите са показани в по-малки цифри или даже съвсем не са предвидени.Предвидените излишъци са резултат на специална тактика с цел да се създадат активи, от които би могло да се черпи по-лесно и по-безконтролно за нужди или за размери на нужди, за които не би могло по редовен начин да се намерят или предвидят средства.Предвидените излишъци показват, че държавният бюджет е непълен и неискрен, защото те се явяват резултат на съответно умишлено нагаждане на приходите и разходите при съставляването и изпълнението на бюджета.Такива излишъци показват, че съставителите на бюджета преследват скрити цели, които в най-скромния случай са да се обезпечи свобода на действие за изпълнителната власт.Разчита се, че контролът и пестеливостта на парламента са по-малки и следователно, по тоя начин могат да се посрещат и такива нужди, за които иначе парламентът не е склонен да даде одобрението си.Върху несъответствието на приходите с разходите, с цел да се реализират нагласени излишъци, са поставени бюджетите в страни, където парламентарният контрол е слаб и незначителен.", "date": "2018.10.12", "title": "Бюджетен излишък - начин на употреба в България"}
{"url": "https://offnews.bg/sviat/naj-malko-sedem-zaginali-hiliadi-domakinstva-bez-tok-sled-uragana-maj-689798.html", "text": "Най-малко седем души са загинали, а десетки са ранените след преминаването на урагана „Майкъл” през американските щати Флорида, Джорджия и Северна Каролина. Губернаторът на Флорида Рик Скот каза, че северозападната част на щата е осъмнала с картина на \"невъобразимо опустошение\". Макар и отслабнал до тропическа буря, Майкъл причини порои в Северна Каролина и Вирджиния, потапяйки райони, които все още се опитват да се възстановят от урагана Флорънс, посочва АП, цитирана от БТА. Над 900 хиляди домакинства, търговски и бизнес обекти във Флорида, Алабама, Джорджия, Северна и Южна Каролина останаха без ток.Бурята причини разрушения, събори далекопроводи и дървета. Метеоролозите прогнозират значителни валежи в Северна, Южна Каролина и Вирджиния преди тази нощ бурята да стигне отново до океана.", "date": "2018.10.12", "title": "Най-малко седем загинали, хиляди домакинства без ток след урагана Майкъл"}
{"url": "https://offnews.bg/obshtestvo/ruse-se-proshtava-s-viktoria-marinova-689796.html", "text": "Близки и приятели ще изпратят жестоко убитата телевизионна водеща Виктория Маринова в последния й път. Поклонението ще е в храм \"Св. Троица\" в Русе от 10.30 часа. Очакват се и засилени мерки за сигурност в района.Снощи група мотористи премина през махалата, в която живее лелята на задържания в Германия за убийството на журналистката Северин Красимров. Върховният съд в Целе тази сутрин трябва да се произнесе дали той ще бъде екстрадиран от Германия у нас. ", "date": "2018.10.12", "title": "Русе се прощава с Виктория Маринова"}
{"url": "https://offnews.bg/obshtestvo/iznenada-toaletnata-v-sv-sedmochislenitci-bila-pametnik-na-kulturata-689768.html", "text": "Не две, както предвижда проектът на архитектурно студио А.Д.А., а една тоалетна ще има в градинката Св. Седмочисленици. Причината: старата неработеща тоалетна в градината се оказа паметник на културата и от НИНКН не дават разрешение тя да бъде заменена с нова. Парадоксът е, че трябва да бъде ремонтирана заради статута си като част от градината - паметник на парковото изкуство, но не може да бъде пусната в експлоатация, защото не отговаря на съвременните изисквания за достъп на инвалиди.Единственият вариант е хората с увреждания да бъдат спускани и качвани с асансьор до тоалетните, който обаче няма как да се постави около кривите стълби, а и ще бъде намеса в тоалетната-паметник. Националният институт за недвижимо културно наследство не дава разрешение две модерни самопочистващи се тоалетни, внос от Италия, да бъдат поставени в градината откъм ул. \"Шишман\". След преговори с НИНКН остава вариантът да има само 1 нова тоалетна до старата откъм \"6-ти септември\", обясни за OFFNews арх. Методиева, проектант в студио А.Д.А. Нови италиански тоалетни ще има още две в градинката на Кристал, две в градината между СУ и парламента до Художествената академия и една до сградата на БАН, каза още арх. Методиева. Столична община ще отпусне пари на районното кметство на община Средец, за да ремонтира неработещата тоалетна - паметник, научи още OFFNews. Колко точно пари ще глътне възстановяването ѝ, засега не е ясно. Цената на една нова самопочистваща се тоалетна е 80 000 лева. ", "date": "2018.10.12", "title": "Изненада: Тоалетната в Св. Седмочисленици била паметник на културата (снимки)"}
{"url": "https://offnews.bg/nashite-avtori/donos-grupa-majki-s-bolni-detca-sa-napravili-kamping-pred-ms-689748.html", "text": "До всички органи и институции в Република България.Група майки с болни деца са направили къмпинг пред Министерски съвет.Моля, компетентните органи, разбирай Министерството на туризма, да проверят дали тези майки са платили курортна такса и имат ли право на безплатни нощувки? Моля от комисията по стандартизация да се самосезират и да проверят майките разполагат ли със сертифицирани палатки?Ако ли не, да наемат сертифицирани такива от нужните фирми и институции.Ако откажат, моля да се санкционират. При отказ да се набият.Палатките снабдени ли са с пожарогасители. Ако възникне пожар, кой ще е виновен?Моля да се санкционират от органите на противопожарната охрана.Палатките снабдени ли са с аптечка? Моля ХЕИ да си свърши работата и да ги санкционира.Палатките снабдени ли са за достъп за инвалиди. Това е малко гадно като се замисли човек, ама и там може да се метне някоя глоба. Моля за самосезиране на който е необходимо.Моля, от полицията да проверят майките за временна адресна регистрация. Ако нямат такава да се глобят на място с фиш или да им се състави акт.Да се проверят балоните за безвредност на газовете, с които са напълнени.НАП? Да се провери дали имат касови бележки за консумативите, с които са направени ръкоделните им плакати.Министерството на транспорта да възбуди обвинение. Нещо свързано с възпрепятстване на транспорта. Имат щатни юрисконсулти, моля ви се.Прокуратурата да повдигне обвинение в разпъване на палатки в особено големи или малки размери. Както прецени за по-правилно.Джендър движенията да повдигнат въпроса дали под майки имат предвид само жени, но и мъже, както и половонеутрални.Моля, казионните медии да задават въпроси свързани с ходенето по голяма нужда, малка нужда и други санитарни елементи от ежедневието.Моля, да се организира контра протест от майките на абсолютно здравите деца. Да се викнат такива от провинцията.Да се викне Светият синод да анатемоса палатките.Благодаря за вниманието.Искрено анонимен ваш…", "date": "2018.10.12", "title": "Донос: Група майки с болни деца са направили къмпинг пред МС"}
{"url": "https://offnews.bg/sviat/zhurnalistat-dzhan-diundar-sled-poseshtenieto-na-erdogan-v-germania-s-689800.html", "text": "Журналистът Джан Дюндар заяви пред турската редакция на „Дойче веле“, че след визитата на турския президент Реджеп Тайип Ердоган в Берлин се страхува още повече за живота си. Дюндар изтъкна, че се тревожи и за живота на съпругата си, на която не се позволява да напуска Турция.На въпрос – дали чувства по-голям риск за живота си, след като на съвместната пресконференция с канцлера Ангела Меркел турският президент го окачестви като „агент“ и поиска екстрадицията му, отговорът на Дюндар е: „Разбира се“ и допълва:„Разтревожен съм за сигурността на съпругата ми“Дюндар изразява и безпокойството си относно сигурността на съпругата си Дилек Дюндар, която се намира в Турция и има забрана за напускане на страната с думите:Попитан как определя думите на Ердоган по негов адрес, който го нарече „предател, агент и терорист“ Дюндар казва следното:Според Дюндар в Турция нито един сред затворените журналисти не е терорист.От друга страна, в интервю за германската RBB Джан Дюндар изтъква, че след посещението на Ердоган в Германия опасността за живота му се е увеличила и германските власти предприели сериозни мерки за гарантиране на сигурността му.През май 2017 г. Джан Дюндар беше осъден на 5 години и 10 месеца лишаване от свобода с обвинението, че е „огласил секретни държавни документи“, тъй като вестник Джумхуриет, на който Дюндар беше главен редактор по-рано публикува материали, от които ставаше ясно как тирове на турското разузнаване МИТ пренасят оръжие. В Турция Джан Дюндар излежа три месеца и беше освободен след решението на Конституционния съд, съгласно което задържането му е в нарушение на индивидуалната свобода и свободата на словото и печата. Но Върховният касационен съд постанови, че Дюндар трябва да бъде осъден от 15 до 20 години затвор, защото „се е сдобил със секретни документи, с цел шпионаж“. След решението на Върховният касационен съд срещу Дюндар отново започна съдебен процес, беше издадена заповед за задочното му арестуване и беше обявен за издирване с червена бюлетина, припомня ", "date": "2018.10.12", "title": "Журналистът Джан Дюндар: След посещението на Ердоган в Германия се притеснявам още повече за живота си"}
{"url": "https://offnews.bg/razsledvane/agentcia-za-imoti-osadi-reporter-na-gospodari-na-efira-689746.html", "text": "Агенция за недвижими имоти осъди репортера на \"Господари на ефира\" за неизплатена комисионна. Съдружниците в агенцията са възмутени от некоректното отношение на журналиста и от натиска, на който е подложена семейната фирма преди, по време на и след делото. След като съдът на втора инстанция задължава репортера да изплати дължимото, неговият баща запорира личните им сметки.Съдебният спор възниква заради полагащият се на брокерите процент от сумата по сделката - в случая 1637,50 евро.\"Не става въпрос за много пари, но сме си ги изработили. Въпросът е принципен. За нас бе пълна изненада, че човек, който се „опитва“ да е пример и съдник в обществото ни, си позволява това\", коментираха от агенция \"Компас Дивелъпмънт\" пред OFFNews.Клиентите, от своя страна, твърдят, че са изплатили комисионната в брой на брокера, но не са взели разписка. След като съдът ги принуждава да платят хонорара, те завеждат частен иск срещу собственика на фирмата Данаил Наков, за да си върнат двойно надвзетата, според тях, комисионна.Съдът обаче не е приел тяхната теза и в решението си, което не подлежи на обжалване, подробно се мотивира.През ноември 2015 г. „Компас дивелъпмент” ООД и Владислав Василев сключват договор за посредничество за закупуване на сделката. Имотът е намерен и купен. По договор след изповядването на сделката клиентът трябва да плати и комисионната. Фирмата изпраща фактурата, а клиентът отказва да плати. Доказателство за този отказ съществува и е отчетено от съда - Василев праща на управителя на агенцията писмо, че брокерът не е изпълнил задълженията си и че разваля договора, затова не дължи комисионна. Това се случва през април 2016-а, три месеца след изповядването на сделката.Фирмата завежда дело и го печели през август 2018. Решението не подлежи на обжалване. Василев трябва да плати комисионната от 1637,50 евро, лихвата за просрочието - 34,18 евро и 822,90 лева за разноските по делото.Съдебният състав намира, че от събраните доказателства се е установило, че брокерът е изпълнил задълженията си по договора за посредничество, като е предоставял информация за сделката на ответника, осигурявал е извършването на огледи, снабдил се е с удостоверение за тежести на имота, уведомил е продавача за необходимите за сделката документи, в резултат на което сделката е била сключена. Съдът уточнява, че не е установено Василев да е погасил задължението си за възнаграждението за посредничество, както и че в уведомлението от Владислав Василев до дружеството за разваляне на договора се съдържа изявление, че той не дължи предвиденото възнаграждение, като се е мотивирал с неизпълнение на задълженията на дружеството, което представлява и е признание на Владислав Василев за неизпълнение на задължението за заплащане на уговорената в договора цена.Историята обаче не свършва до тук. След съдебното решение, Василев плаща дълга, но във вече приключилия спор се намесва неговият баща Пламен Карпов. Той завежда искаме към съда като физическо лице за обезпечение на бъдещ иск към управителя на \"Компас Дивелъпмънт\" Данаил Наков. Съдията е допуснал този иск и ЧСИ е запорирало всички лични банкови сметки на семейството на Наков. Вече близо месец те са блокирани, макар че обезпечението е само за 1637 евро. Съдебно решение срещу запис от камераСнощи \"Господари на ефира\" излъчиха  по темата, но с обърнат знак - според екипа репортерът е жертва на недобросъвестен брокер. В предаването бе излъчен запис от камерите в банков клон, на който се вижда, че продавачът и купувачът дават на брокера пари, а той ги прибира във вътрешния джоб на якето си. Според Василев и адвоката му тогава е предадена именно комисионната, но съдът не е допуснал да се изискат записите като доказателства. По невнимание клиентите били забравили да изискат разписка за плащането.От агенцията за имоти, на свой ред твърдят, че тогава са дадени пари за други разходи по сделката. Според репортера обаче единствените други разходи са били за платена нотариална такса и за нея той разполага с разписка.От предаването обявиха, че ще имат и още репортажи по темата.", "date": "2018.10.12", "title": "Агенция за имоти осъди репортер на 'Господари на ефира'"}
{"url": "https://offnews.bg/politika/svetlozar-lazarov-napusnal-ataka-zaradi-nesaglasie-s-pravitelstvoto-689797.html", "text": "Несъгласие не с политиката на „Атака”, а с решения на правителството – това е довело до оставката на националния координатор на партията Светлозар Лазаров. В сутрешния блок на бТВ бившият главен секретар на МВР подчерта, че оттеглянето му не е заради сблъсък с Волен Сидеров, завръщане в министерството или заради готвен нов политически проект.Като пример той даде енергийната сфера:Според Лазаров в топлоенергийната сфера също има заложена „бомба” – не е бил защитен интересът на България по отношение на тецовете и въглеродните емисии.Лазаров беше категоричен, че не работи по нов политически проект:Той коментарира и останалите партньори в управляващата коалиция. Лазаров определи като „незаконосъобразни” действията на българското правителство по казуса „Пирин” и обвърза ултиматумите на вицепремиера Валери Симеонов (НФСБ) със „съмненията за лобизъм в това управление”.По повод мнението на Цветан Цветанов, че „ще е много лош знак” Светлозар Лазаров да се върне като началник в силовото министерство, той заяви:Той подчерта, че с него не са водени преговори отново да оглави професионалното ръководство на МВР. Лазаров призна, че е бил против някои от реформите от 2013-2014 г., които, по думите му, били прокарани от политиците – например изваждането на ГДБОП от МВР. ", "date": "2018.10.12", "title": "Светлозар Лазаров напуснал Атака заради несъгласие с правителството"}
{"url": "https://offnews.bg/temida/severin-shte-lezhi-v-kilia-ot-4-kv-m-sas-sanitaren-vazel-689831.html", "text": "Прокуратурата в Германия е поискала от България справка за условията в местата за лишаване на свобода у нас във връзка с предстоящата екстрадиция на задържания за убийството на тв водещата Виктория Маринова Северин Красимиров.Искането е постъпило в българското Министерство на правосъдието.Северин бе задържан в Германия по молба на българските власти. Очаква се да бъде разпитан и екстрадиран до 10 дни.От правосъдното ведомство веднага са отговорили на запитването, като са обяснили, че Красимир ще бъде настанен в помещение, отговарящи на европейските стандарти - с площ 4 кв. метра и самостоятелен санитарен възел.", "date": "2018.10.12", "title": "Северин ще лежи в килия от 4 кв. м със санитарен възел"}
{"url": "https://offnews.bg/futbol/ventci-stefanov-vazhnoto-e-che-tcska-sashtestvuva-i-shte-bade-tozi-v-689804.html", "text": "\"Това е истинският ЦСКА и плащането на емблемата ще обедини \"червената\" общност\", сподели членът на Изпълкома на БФС Венцеслав Стефанов в ефира на \"Бизнес старт\" по Bloomberg TV Bulgaria.От \"Българска армия\" вчера преведоха сума почти от 8 милиона лева, с които ще бъдат покрити задължения на фалиралото през 2016 г. дружество. Новината предизвика еуфория в Борисовата градина след дългото ходене по мъките.\"Това е нормалното нещо, което трябваше да се случи и се случи. Публиката вече беше избрала своя клуб, този, който е приет като истинския ЦСКА. Вече няма причина какво да разделя феновете от клуба. Дали ще е Гриша Ганчев или Петър Петров, няма значение.Важното е, че ЦСКА съществува и ще бъде този велик клуб, който е винаги е бил. Радвам се, че това се случи, защото полемиките бяха безкрайни. Тази емблема не е толкава важна. Важното е, че феновете припознаха този клуб, приеха го като свой\", каза Стефанов.Относно мнението на ФИФА и УЕФА по въпроса, той заяви, че не е наясно какви процедури следват, но смята, че няма причина и те да не признаят ЦСКА за наследник на фалиралото дружество.\"С купуването на емблемата се изплащат дълговете, които има предишното дружество. Нормално е този клуб да бъде правоприемник на фалиралото дружество\", добави Стефанов.", "date": "2018.10.12", "title": "Венци Стефанов: Важното е, че ЦСКА съществува и ще бъде този велик клуб, който е винаги е бил"}
{"url": "https://offnews.bg/sviat/katalunskiat-parlament-glasuva-za-premahvane-na-monarhiata-689808.html", "text": "Каталунският парламент гласува вчера резолюция, призоваваща за премахване на монархията в Испания, която испанският премиер Педро Санчес определи като недопустима, предаде Франс прес, цитирана от БТА.Сепаратистките движение и антисепаратистката лява коалиция \"Ен кому подем\" (\"Заедно можем\") обединиха гласовете си, за да подкрепят резолюция, която осъжда намесата на краля в каталунския конфликт и настоява за премахване \"на една остаряла и недемократична институция като монархията\".Крал Фелипе Шести е критикуван в Каталуния, особено след суровата му риторика срещу каталунските сепаратисти по време на кризата през есента на миналата година.Досега социалистът Санчес подхожда много умело към сепаратистите. След идването си на власт той възстанови диалога с тях, като предложи референдум за по-голяма автономия на Каталуния, но отхвърли категорично организирането на референдум за самоопределение, припомня АФП.Днес Санчес реагира в Туитър на вота на каталунския парламент, заявявайки, че гласуваната от него резолюция е недопустима. Това правителство ще предприеме правните действия, с които разполага, за да защити закона, конституцията и държавните институции, отбеляза той, без да уточни какви биха били тези мерки.", "date": "2018.10.12", "title": "Каталунският парламент гласува за премахване на монархията"}
{"url": "https://offnews.bg/politika/nasochil-li-se-e-siderov-kam-evroparlamenta-i-kakvo-obshto-ima-barekov-689784.html", "text": "Докато лидерът на „Атака“ Волен Сидеров се готви за евроизборите догодина, партньорите му от „Обединените патриоти“ не смятат, че темата е на дневен ред. Като „най-логичен водач на листа“ обаче го вижда Николай Бареков - евродепутат от несъществуващата вече коалиция „България без цензура“ (ВМРО и ББЦ) и лидер на \"Презареди България“.Сближаването между Сидеров и Бареков показва и днешната конференция „Обединеният консерватизъм - ключовата посока в развитието на България“, на която двамата са домакини. На събитието ще бъде представено проучване, което показва председателя на „Атака“ като най-припознат за лидер на „Обединените патриоти“ – преди Каракачанов и Симеонов.На 21 септември през партийния вестник на \"Атака\" Сидеров поиска до две седмици НФСБ и ВМРО да кажат дали трите партии ще се явяват заедно на евроизборите, срокът изтече.„Абе, какъв е Сидеров да ми поставя на мене срокове. Вие сериозно ли ми задавате такива въпроси“, каза пред OFFNews Симеонов и добави: „В момента не смятам, че е актуална въобще темата за евроизборите. Ако искате, можем да поговорим за парламентарните избори след още два мандата“.Според евродепутата Ангел Джамбазки (ВМРО) варианти за явяване на евроизборите трябва да се търсят вътре в коалицията, а разговорите трябва да започнат между тримата лидери и после в отделните формации.Потърсен за коментар по темата, Волен Сидеров не отговори на обажданията, а след това изключи телефона си. По информация на OFFNews той е поставил въпроса да е водач на листата на \"Обединените патриоти\" за евровота пред партньорите си в коалицията. На днешното събитие, чийто съдомакин е Сидеров, Борислав Цеков ще представи проучване на основания от него „Институт за модерна политика”. В момента Цеков е съветник на президента Румен Радев по правните въпроси и член на Управителния съвет на института. Проучването не е манипулирано и е платено по програма на Европейския парламент, каза Бареков, без да е молен за уточнение.А резултатите показвали, че Волен Сидеров е най-припознаван като лидер на \"Обединените патриоти\". Малко след него е Красимир Каракачанов, трети бил Валери Симеонов.„О, това е безспорно. Мисля, че в това не се съмнява никой в България“, каза Симеонов и последва смях.Сред идеите на събитието, организирано от Бареков, е това да търси обединение на „на всички партии, които са или искат да бъдат консервативни“, а точно в Сидеров той вижда водач на листа за евровота. „Не аз, народът го мисли, показва го проучването“, уточни Бареков, който нямало да се кандидатира за втори мандат в Европейския парламент.За обединение на консервативни формации Бареков казва, че разговарял Джамбазки още през лятото, а с лидера на \"Атака\" говорел от месец, с НФСБ – не бил обсъждал.\"Джамбазки реагира много позитивно, когато му разказах идеята си, а Волен Сидеров реагира много прагматично“, каза той, но признава, че имали разминавания с евродепутата от ВМРО.Самият Джамбазки е на мнение, че няма причина \"Обединените патриоти\" да се коалират с „Презареди България“. Има една коалиция – Атака, ВМРО, НФСБ, заяви той.Сближаването между Сидеров и Бареков се показа и , при койтло евродепутатът се оказа свидетел на станалото и направи предаване по темата.", "date": "2018.10.12", "title": "Насочил ли се е Сидеров към Европарламента и какво общо има Бареков"}
{"url": "https://offnews.bg/tenis/grigor-dimitrov-shte-tarsi-uspeh-vav-viena-s-nova-pricheska-689805.html", "text": "Най-добрият ни тенисист Григор Димитров се похвали с нова визия. Българинът качи снимка на официалния си профила в социалната мрежа Инстаграм, на която се вижда, че вече е с много къса коса. Димитров представи новата си визия по време на своя тренировка в залата и очевидно демонстрира, че е настроен за промени. Хасковлията вече е в Европа, където ще завърши и сезонът за най-добрите тенисисти.Очаква се Гришо да се завърне в игра за турнира от сериите АТР 500 във Виена от 22 октомври. За съжаление той вече няма и теоретични шансове да защитава титлата си от заключителния турнир на АТР в Лондон.", "date": "2018.10.12", "title": "Григор Димитров ще търси успех във Виена с нова прическа"}
{"url": "https://offnews.bg/obshtestvo/volen-siderov-pak-vdignal-skandal-v-izvesten-stolichen-restorant-689806.html", "text": "За пореден скандал с активното участие на лидера на националистите от Атака Волен Сидеров в известния столичен ресторант \"Къщата с часовника\", разказа във фейсбук публикация друга посетителка на същото заведение, която публикува и снимки от неприятната случка.Според Ася Иванова тя и колегите ѝ и фирмени партньори, предимно от чужбина (Дания, Норвегия, Австрия, Франция, Италия, Великобритания), са били тормозени от народния-представител и неговата компания.На масата на политика от Атака се пушело в нарушение на забраната, а само две минути след като седнали на масата човек от компанията на Сидеров потърсил конфронтация с гостите, които говорели на английски език.След оплакване до персонала на заведението, че има забрана за пушене и че законът трябва да се спазва, следва интересен развой. В заведението след броени минути влиза цигански оркестър под видимото одобрение на националисткия лидер. Според Ася провокацията е била насочена именно към нейната компания. Сидеров поискал от чужденците да дадат някой лев за музиката и когато те си тръгвали, ходел с тях чак до улицата, подвиквайки:OFFNews потърси за коментар по случая \"Къщата с часовника\", но никой не отговаряше на телефона на ресторанта.Ето целия разказ за случилото се на Ася Иванова: ", "date": "2018.10.12", "title": "Волен Сидеров пак вдигнал скандал в известен столичен ресторант"}
{"url": "https://offnews.bg/obshtestvo/uragan-progonil-machitelite-na-sv-prov-tarah-i-andronik-689765.html", "text": "Църквата почита днес Св. мчци Пров, Тарах и Андроник. По време на Диоклетиановото гонение, станало в първото десетилетие на четвърти век, наречено \"ера на мъченичествата”, тримата християни Пров, Тарах и Андроник били изправени на съд в Тарс, главен град на Киликия в Мала Азия. Тримата ревностни християни били подложени на нечовешки изпитания, но нищо не прекършило вярата им в Бога. Озлобен от своето безсилие, съдията заповядат да убият тримата светци с копия. Когато заповедта била изпълнена, той наредил на войниците да пазят телята им, за да не би християните от Тарс да ги вземат и погребат с подобаваща чест.Привечер се дигнала страшна буря. Ураганът бил толкова голям, че войниците, изплашени, се разбягали и изпокрили.Християните използвали това и, въпреки бурята, взели телата на светите мъченици. Погребали ги с молитви и песнопения в каменна пещера. ", "date": "2018.10.12", "title": "Ураган прогонил мъчителите на св. Пров, Тарах и Андроник"}
