{"url": "https://m.offnews.bg/news/Futbol_18793/Pravniiat-otdel-na-TcSKA-Sofiia-obiasni-situatciiata-za-Liga-Evropa_658418.html", "text": "Правният отдел на ЦСКА-София излезе с официално становище относно участието на тима в Лига Европа.", "date": "2017.06.17", "title": " Правният отдел на ЦСКА-София обясни ситуацията за Лига Европа"}
{"url": "https://m.offnews.bg/news/Izvan-terena_18817/Sharapova-ukrasi-24-chasa-na-Lio-Man_658416.html", "text": "Руската тенисистка Мария Шарапова запълва част от времето, в което отсъства от кортовете заради контузия, с посещение като ВИП гост на най-популярната моторна надпревара за издръжливост “24-те часа на Льо Ман”.Състезанието започна в 16:00 днес, а Маша го посети като част от спонсорския си договор с Порше. Това е едни от фаворитите за победата в най-високия клас на надпреварата.Рускинята се снима с изпълнителния директор на компанията Оливер Блуме и бившия пилот от Формула 1 Марк Уебър, който сега се състезава за Порше.Припомняме, че рускинята, която наскоро се завърна на корта, след като изтърпя 15-месечно наказание заради употреба на мелдоний, няма да може да вземе участие и в квалификациите за \"Уимбълдън\", за които получи специална покана.", "date": "2017.06.17", "title": " Шарапова украси “24 часа на Льо Ман”"}
{"url": "https://m.offnews.bg/news/Obshtestvo_4/Bivshi-voenni-ministri-uchrediha-Atlanticheski-savet_658417.html", "text": "На 15 юни е учреден „Атлантически съвет на България\", съобщават от организацията. Сред учредителите й са бившите служебни министри на отбраната Велизар Шаламанов и Тодор Тагарев. Съучредители са и богословът доц. д-р Дилян Николчев, както и активистите Манол Глишев, Христо Анастасов, Кирил Чуканов.В съобщение за новосъздадената неправителствена организация се посочва, че съветът е сдружение е \"общност на граждани, обединени в подкрепата си за евроатлантическия избор и път на България, които са последователни демократи, активни общественици и доказани експерти в различни области на обществено-политическия, икономическия, научния и културен живот на страната ни\".Атлантическият съвет си поставя няколко основни програмни цели, някои от които са укрепване на ролята на България в НАТО и ЕС като достоен партньор и надежден съюзник, пресичане на политическото влияние и пропагандна агресия на чужди държави срещу България, отхвърляне и нетърпимост към всички незаконни и антиконституционни действия и прояви на българските институции като несъвместими със свободата и демокрацията, става ясно от съобщението.В Управителния съвет влизат преподавателят в Нов български университет доц. д-р Антоний Гълъбов, който заедно с Димитрин Вичев са съпредседатели на организацията. Членове на съвета са - доц. д-р Александър Йорданов, БАН, председател на 36-о Народно събрание, посланик; Атанас Славов, д-р по право, преподавател в Софийския университет; Георги Мишев, експерт, международни отношения и право, член на УС на „Движение Обществен натиск\"; гл. ас. д-р Георги Цветков, преподавател по национална сигурност, Военна Академия „Г. С. Раковски\"; проф. д-р Евелина Келбечева, историк, преподавател в Американския университет в България, Благоевград; доц. д-р Методи Андреев, преподавател в Университет по АСГ, депутат в 38 и 43-то НС; доц. д-р Момчил Дойчев, политолог, преподавател в Нов български университет; Олена Коцева, д-р по филология, председател на Сдружение на украинските организации в България „Мати Украина\"; Генерал-майор о.р. д-р Съби Събев, национален военен представител на България във Военния комитет на НАТО 2002-2004.", "date": "2017.06.17", "title": " Бивши военни министри учредиха Атлантически съвет"}
{"url": "https://m.offnews.bg/news/Ikonomika_59/Burgas-specheli-priz-za-Dinamichno-razvivasht-se-tehnologichen-grad-n_658392.html", "text": "Две от наградите на второто издание на Innovations, Technology & Sourcing Awards останаха в града – домакин на наградите – Бургас. На кмета Димитър Николов бе връчен специалният приз за \"Динамично развиващ се технологичен град на годината\". Той бе присъдена с гласовете на компаниите, които членуват в Българската аутсорсинг асоциация (БАА) и Българската асоциация на софтуерните компании (БАСКОМ), организатори на събитието, което се проведе снощи. Втори в категорията \"Технологична бизнес сграда на годината\" се класира Смарт център - Бургас, изграден от компанията \"Планекс\", на чиято територия се проведе Годишната аутсорсинг конференция. И двете събития за първи път се провеждат извън София. В столицата, както и в Пловдив, са базирани огромна част от компаниите, работещи в този сектор. Техните мениджъри имат готови решения за растеж и децентрализация, а Бургас е една от най-желаните дестинации. Това каза един от официалните гости на церемонията по награждаването, президентът (мандат 2012 – 2017) Росен Плевнелиев. „“, посочи Росен Плевнелиев. Кметът Димитър Николов добави, че в подкрепа на тази борба, за втора поредна година, Общината субсидира образованието на студенти в IT специалности в двата университета в морския град. \"\", добави Николов.Международното жури на Innovations, Technology & Sourcing Awards присъди първо място за доставчик на аутсорсинг услуги на Bulpros. Призът за \"Софтуерна компания на годината\" бе отреден на Programista. За \"IT проект на годината\" бяха отличени Lirex, а за \"IT продукт на годината\" - coBuilder. \"Технологичен работодател на годината\" е Scale Focus. Най-иновативна технологична компания на 2016 година е Bulpros. За \"Стартираща компания на годината\" бе обявена Sirma Medical Systems. Център за споделени на услуги на годината стана Cargill. В категорията, която отдава специално внимание на един от основните фактори за развитие на технологичния сектор - партньорството и осигуряването на най-добри условия за растеж на сектора - бе отличена София. Варна спечели специалната награда \"Технологичен град с най-голям потенциал за растеж в сектора\". Качествените и съобразени с изискванията на сектора бизнес сгради бяха отличени в категорията \"Технологична бизнес сграда на годината”, като призът бе присъден на Sofia Airport Center.\"\", каза Станимир Николов, председател на БАА.", "date": "2017.06.17", "title": " Бургас спечели приз за \"Динамично развиващ се технологичен град на годината\""}
{"url": "https://m.offnews.bg/news/Kultura_33/Ima-takava-darzhava-kontcertat-na-Slavi-Trifonov-v-snimki_658391.html", "text": "Над 15 000 души гледаха първия от трите концерта на шоумена Слави Трифонов под мотото \"Има такава държава\" в столичната зала \"Армеец\".Освен Слави Трифонов и Ку-ку бенд и балет Магаданс на сцената излязоха Крисия и малките виртуози на пианото Хасан и Ибрахим. Зрителите се насладиха и на ансамбъла по художествена гимнастика, който спечели бронз на Олимпиадата в Рио.В шоуто участваха и ансамбъл „Филип Кутев\", хорова формация „Фортисимо\", Гъмзата Брас Шоу, Ева квартет, гайдарите Петър Янев, Добри Рахнев, малките цигулари: Далия, Лора и Кай, танцови и хорови формации.На концерта Трифонов заложи основно на новите си песни като \"Тя\", \"Бягай\" и \"Аз съм твоят мъж\". Хитовете бяха оставени за бисовете на публиката.", "date": "2017.06.17", "title": " Има такава държава - концертът на Слави Трифонов в снимки"}
{"url": "https://m.offnews.bg/news/Obshtestvo_4/Upravlenieto-na-BZNS-i-Saedinenieto-sa-temite-na-izpita-po-istoriia-v_658393.html", "text": "С изпит по история на България продължава втората кандидатстудентска сесия на Софийския университет за учебната 2017/2018 г.В 9.00 часа в 65-та аудитория в Ректората на Софийския университет „Св. Климент Охридски\" започна изпитът по история на България. Денислав Танчев от София изтегли двете теми, от които ще избират явилите се на изпита по история на България.От подготвените от изпитната комисия теми бяха изтеглени:ии вариант № 1 на теста.991 са кандидат-студентите, подали заявления за явяване на изпита.Заместник-ректорът на Софийския университет проф. Ренета Божанкова поздрави кандидатите и изрази увереността си, че са тук, за да покажат пространно знание за историята и дълбоко разбиране. За някои от тях историята е призвание или ще бъде такова, за други е път към успеха, за трети - вероятно любопитство към тайните на миналото, отбеляза заместник-ректорът и добави, че за всички е важно да покажат топва знание и това разбиране, което да убеди комисията, че са достойни да станат студенти на Софийския университет.Деканът на Историческия факултет и председател на изпитната комисия доц. Тодор Попнеделев приветства кандидатите и отбеляза, че са на правилното място и в истинския университет. Пожела да им върви по вода и да направят това, което искат и могат.Членовете на изпитната комисия са проф. Пламен Митев, проф. Веселин Янчев, доц. Георги Николов.Специалностите, за които кандидат-студентите могат да кандидатстват след успешно положен изпит, са: С изпит по история на България и изпит по български език и литература бъдещите студенти могат да запишат специалност „Право\", а с успешно взети изпити по история на България и по английски, немски, френски, испански или италиански език – специалност „Международни отношения\". С изпити по история на България и по английски, немски, френски или испански език кандидат-студентите могат да запишат специалност „Европеистика\".", "date": "2017.06.17", "title": " Управлението на БЗНС и Съединението са темите на изпита по история в СУ"}
{"url": "https://m.offnews.bg/news/Futbol_18793/Levski-obiavi-transfer-v-22-30-chasa_658380.html", "text": "В Левски явно работят денонощно по превръщането на клуба във водеща футболна сила в следващите три години.Клубът от \"Георги Аспарухов\" обяви привличането на поредния нов играч в 22,30 часа в петък. Това е 27-годишният сръбски защитник Милош Цветкович, който подписа договор със \"сините\" за 2 +1 години.Юношата на Цървена Звезда парафира своя контракт в офисите на клуба, след което веднага се присъедини към лагера на \"сините\" в Правец.27-годишният бранител, който се подвизава и като десен бек, е играл досега за Звезда, Земун, Рад, Палиц, Хайдук (Кула), Напредак, а през 2009 година защитава цветовете на младежкия национален отбор на Сърбия.От началото на годината е записал 10 официални срещи с екипа на Напредак Крушевац. В кариерата си за родния Цървена звезда изиграва 24 мача през кампания 2015/2016, в които отбелязва и едно попадение.", "date": "2017.06.17", "title": " Левски обяви трансфер в 22,30 часа"}
{"url": "https://m.offnews.bg/news/Horoskop_18798/Horoskop-za-17-23-iuni_656158.html", "text": "Това 7-дневие ви носи добри възможности за изява и печалби, обаче ако искате да реализирате идеите си бързо – ще сгрешите. Овните да избягват спорове, с такт и търпение ще постигнат повече, от сряда им е най-важно да стабилизират партньорства и да привлекат влиятелна подкрепа. На моменти сте по-склонни да се нагърбвате с цялата работа, ала и да можете да направите някакви услуги на близки, редно е да бъдете премерени, а и да не отстъпвате пред пречки. Ще блеснете със скрити таланти, но щом следвате плана си, шансът ще ви наградиЗапочвате 7-дневието с малки проблеми и все пак е редно да задълбаете в работата, а не във възможностите за забавления и флиртове. Група Телци дават воля на суетата си, ще усложнят материалното си положение. В понеделник е все още рано да се заемате с нови дела, но скоро късметът ще ви се усмихне – всекиму според труда. От сряда става по-напрегнато заради ядове с пари или партньори, дано избегнете споровете в екипа. Някои от знака са по-решителни, но това не сплотява останалите, а ги настройва срещу предложени начинания.До понеделник имате време за купони и компании, на маса ще стане дума и за делови възможности, интересувате се от по-високи позиции и заплата. Много Близнаци да внимават, иначе ще се ангажират с неподходящи партньори и с дейности, които не им допадат. Ако наистина си обичате професията, сега привлечете читави хора, запалете и другите да учат, а и вие усвоявайте нови умения и знания. От вторник задачите са доста и рутинни, изпипвайте детайли без дребнавост, може да открият шансове за утвърждаване, рискът заслужава.По-динамично 7-дневие, понякога ще ви се струва, че околните ви прехвърлят задължения. При някои Раци е и така, виждат възможности за стабилизиране на служебно и материално положение, стремят се към лидерство и ще напъват за изява. До вторник зависите от плана на влиятелни покровители и шефове, не си го изкарвайте на близки и познати. От сряда съзнавате, че рискът за неуспех се крие в лоша стиковка на екип и емоционалните ви реакции в трудни мигове. Ще го преодолеете. В любовта откривате сродна душа където не сте и чакали...Идват напрегнати дни: в работата има обективни пречки пред ваши планове, финансите ви не са най-стабилни, а като за капак подчинени, колеги, клиенти хич не са сговорчиви. Лъвовете да се пазят от спорове особено в понеделник и вторник, не им трябва да стават мишена на остра критика, съмишлениците им може да им отворят фронт. По-търпеливите ще отстъпят и ще си дадат пауза, шефовете са наясно с принципността и професионализма им, те скоро ще им поверят по-високи отговорности. В любовта някои избират временна раздяла.Тези 7 дни са плодотворни за вас, но и работата няма да е малко. Девите са старателни и ще спечелят благосклонността на шефове за по-висока позиция и заплата, вероятно няма и да търсят ходатайство от приятели, роднини. От вторник ви се откриват завидни хоризонти, ала не бързайте да разширявате бизнес начинания и екипи, първо стабилизирайте постъпления, успехи. И не се главозамайвайте, защото ако допуснете грешка, ще е по-болезнено от преди. С близки и любими бъдете най-тактични, убедете ги: знаете точно какво искате.Хубаво 7-дневие и другите често ще казват, че сте късметлии, а вие си знаете колко усилия сте вложили във всеки успех и печалба. Наистина е чудесно, че Везните не правят хазарт от начинанията, във вторник даже ще им се струва, че мъкнат целия си екип на гръб. Не давайте воля на такива настроения, а ако възникнат спорни въпроси – тактично ги заобикаляйте, вашите аргументи са железни, но след тази победа добрият тон с близки и колеги трябва да се пази. В любовта постигате желаното и има с какво да поглезите обичаните си хора.Започващото 7-дневие ви изправя пред различни делови трудности, но вие можете да се справите с тях и да реализирате плановете си за изява и печалби. Ала не всички Скорпиони ще го сторят, интуицията им подсказва, че понякога е по-разумно да направят стъпка назад, да изчакат. До сряда нещата ще се уталожат, а ако не сте били доволни от партньори и съюзници, ще решите с кого продължавате сътрудничеството. Избягвайте спорове в кръга си и не се поддавайте на чужд песимизъм, упоритият ви труд ще привлича късмет, обич.Тези дни изискват от вас търпение и прецизност, обаче вие току припирате да осъществите план. Стрелците имат хубави делови идеи, но и опонентите им са настроени за атакуват, а влиятелните им покровители май имат други грижи. Задълбочете се в задачите, спорове няма да ви донесат изгода или предимства. И не се опитвайте да хитрувате на чужд гръб, ще се окаже, че усложнявате не само отношения, а и финансови проблеми, във вторник те не са чак толкова големи. По-уместно е да говорите с близките, не да им демонстрирате сила...В събота и неделя трябва да отдъхнете и да надмогнете негативни настроения заради несполуки в работата, проблемите не са непреодолими. За част от знака напрежението е вкъщи, не са доволни от подкрепата на партньора, децата. Ако се погрижите за тонуса си, другото ще мине назад. Козирозите са всеотдайни в екип, това ще проличи още в понеделник, а и ще им привлича нови шансове за печалби. Ала избягвайте спорове, в четвъртък и петък по-мъчно прокарвате идеите си, макар че обещават стабилни доходи, увличаща новаторска дейност.Плодотворно 7-дневие, но работата идва в повече, чувствате се отговорни и за делата на родата, колеги, познати, съседи. Е, повечето Водолеи ще почувстват, че нещата потръгват по-добре в четвъртък и петък, някои усещат прилив на сили за реализация на амбициозни идеи. През уикенда полагате подобаващо старание да избегнете спорове с близки, ще ви помагат, а и влиятелни шефове ще ви покровителстват, виждат, че планът и организаторският ви талант са от обществена полза. Вашата енергия е от пълната хармония с най-обичаните ви.Уикендът ви показва, че сте в по-слаба делова позиция. Може да си имате и лични грижи, или ви е нужна подкрепата на обичани близки, даже само съвет да е. Рибите да анализират ситуацията, май са потърпевши от интриги и когато открият корена им, ще привлекат и приятели да го отсекат до дъно. До сряда избягвайте споровете в бизнес екип или сред познати, темите не ви засягат пряко, не е и време да налагате програма за дейност. Но бъдете готови, защото идеите си струват, а вашата упоритост ще ви отличи и ще е от полза за всички.", "date": "2017.06.17", "title": " Хороскоп за 17 – 23 юни"}
{"url": "https://m.offnews.bg/news/Obshtestvo_4/Dvizhenieto-po-Patriarha-tragva-pak-liav-zavoj-na-Vitoshka_658334.html", "text": "Левият завой на столичния бул. Витоша отново става задължителен на кръстовището с бул. „Патриарх Евтимий“. Еднопосочното движение по Патриарха се възстановява от Попа до Петте кюшета, в участъците на двете метростанции от третия лъч превозните средства ще се движат в две платна, съобщи ЦГМ. Превозните средства ще могат да преминават еднопосочно по бул. „Васил Левски“ от кръстовището му с бул. „Прага“ до това с бул. „Патриарх Евтимий“, като в тунела движението ще е върху трамвайната линия. В района остават временни строителни площадки, тъй като трябва да се демонтират бетонните разделители.Възстановява се, както беше и преди ремонта, движението по ул. „Гургулят“ от ул. „Княз Борис Първи“ към бул. „Витоша“, както и движението по ул. „Верила” – от бул. „Витоша” към ул. „Цар Асен I” и по северното локално платно на бул. „Скобелев” – от бул. „Прага” към бул. „Витоша”.Движението в тунела пред НДК в посока бул. „Васил Левски” от утре се измества в основното пътно платно, като върху трамвайната линия остава движението на автомобили в посока бул. „България”. Бул. „Васил Левски“ ще бъде отворен за движение от 9 юли до 8 януари 2018 г. Възстановяват се местата в „синя зона“: на бул. „Васил Левски” в участъка от ул. „Проф. Николай Михайлов” до ул. „Георги С. Раковски” - северна страна – косо паркиране; на бул. „Ген. М. Д. Скобелев” в участъка от бул. „Прага” до разклонението с локалното платно пред входа на тунела - северна страна – успоредно паркиране.От 4.30 часа се възстановяват тролейбусни спирки по ул. „Г.С.Раковски” от бул. „Сливница” до бул. „Патриарх Евтимий” в посока бул. „Патриарх Евтимий”; както и по бул. Патриарх Евтимий в посока пл. Руски паметник „КИНО ОДЕОН” за тролейбусни линии 1,2,5 и 8 и „НДК” за тролейбусни линии 1,2,5, 8 и 9. ", "date": "2017.06.17", "title": " Движението по Патриарха тръгва, пак ляв завой на Витошка"}
{"url": "https://m.offnews.bg/news/Temida_18762/Sadiite-izbirat-svoi-predstaviteli-za-chlenove-na-VSS_658343.html", "text": "От 8.00 до 18.00 часа в събота ще се проведе вторият ден от Общото събрание на съдиите за избор на членове на ВСС.Право на участие в избора имат всички 2238-ма съдии от страната, като 1677 от тях са заявили електронното дистанционно гласуване чрез интернет. Кандидатите в изборната процедура са 27, а съдиите чрез пряк избор ще изберат шестима членове на ВСС от своята професионална квота.Според Закона за съдебната власт изборът се смята за редовен, ако са гласували повече от половината от съдиите, включени в списъка на действащите съдии. В противен случай се произвежда нов избор на следващия ден, който се счита за редовен, ако са гласували не по-малко от 33 на сто от имащите право на глас.Ако шестимата членове на ВСС, които се излъчват от Общото събрание на съдиите, бъдат избрани в деня на провеждане на гласуването – 17 юни 2017 г., събранието ще бъде закрито. Условията са две:Избирателната комисия да обяви, че изборът е редовен и шестимата от кандидатите да са получили повече от половината действителни гласове.Налице е обективна възможност за произвеждане на втори тур на изборите предвид броя на кандидатите и изпълнението на разпоредбите на ЗСВ и Правилата за провеждане на избори за членове на ВСС от съдиите, прокурорите и следователите.В случай, че след приключване на изборния ден Избирателната комисия обяви необходимостта от провеждане на повторно гласуване, същото ще се проведе на 18 юни 2017 г. (неделя) от 8.00 ч. до 18.00 ч. в централното фоайе на Съдебната палата на бул. „Витоша“ № 2, съобщават от Висшия съдебен съвет.Администрацията на ВСС, отговаряща за организационно-техническата подготовка на събранията, има готовност при необходимост от провеждане на втори тур да отпечата нови хартиени бюлетини с имената на кандидатите участващи в него.При повторно гласуване съдиите, заявили желание да упражнят правото си на глас чрез системата за електронно дистанционно гласуване, ще използват същите талони за гласуване, които са ползвали при провеждане на първи тур.Правилата регламентират, че след приключване на изборния ден при провеждане на втори тур, ако не е избран съответният брой членове с необходимото мнозинство, за избрани се смятат получилите най-много гласове. При равен брой гласове избраният или избраните кандидати се определят от Избирателната комисия чрез жребий, проведен в присъствието на заинтересованите кандидати.Съдиите ще избират между 27 кандидати: Атанаска Младенова Дишева – съдия във Върховен административен съд, Боряна Ангелова Димитрова – председател на Окръжен съд – Бургас, Вера Цветкова Кънева – съдия в Апелативен съд – София, Владимир Григоров Вълков – съдия в Софийски районен съд, Георги Йовчев Георгиев – съдия в Апелативен съд – Варна, Емил Иванов Дечев – съдия в Софийски градски съд, Ерна Жак Якова – Павлова – председател на Районен съд – Варна, Илияна Тодорова Балтова – съдия в Апелативен съд – Бургас, Калин Кирилов Баталски – съдия в Окръжен съд – Кюстендил, Красимир Петков Шекерджиев – съдия във Върховен касационен съд, Красимира Неофитова Милачкова – съдия в Административен съд – София-град, Красимира Пенева Костова – съдия в Апелативен специализиран наказателен съд, Любомир Симеонов Нинов – съдия в Районен съд – Варна, Методи Орлинов Лалов – съдия в Софийски районен съд, Мирослав Архангелов Йорданов – съдия в Районен съд – Русе, Мирослав Милчев Начев – председател на Окръжен съд – Кюстендил, Николай Гунчев Гунчев – съдия във Върховен административен съд, Олга Зафирова Керелска – съдия във Върховен касационен съд, Пламен Христов Дацов – съдия в Апелативен съд – София, Райна Петрова Мартинова – съдия в Софийски районен съд, Роман Тодоров Николов – съдия в Районен съд – Брезник, Светлозар Георгиев Рачев – съдия в Административен съд – Габрово, Севдалин Иванов Мавров – съдия във Върховен касационен съд, Станислав Петров Георгиев – заместник-председател на Апелативен съд – Пловдив, Татяна Борисова Жилова – съдия в Административен съд – София-град, Цветинка Николаева Пашкунова – съдия във Върховен касационен съд и Янко Манолев Янев – председател на Апелативен съд – Велико Търново.Вторият ден от Общото събрание на съдиите ще се излъчва чрез интернет сайта на ВСС в раздел „Общо събрание на съдиите за избор на член на ВСС-онлайн“.За първи път от конституирането на Висшия съдебен съвет изборът на членовете му се прави чрез пряк избор, като всеки магистрат ще има право на глас. Съгласно промените в Закона за съдебната власт упражняването на вота ще се проведе според желанието на гласоподавателите – чрез хартиени бюлетини или посредством електронно гласуване чрез интернет, което е декларирано в определения за целта срок.Данните в системата за електронно гласуване остават напълно анонимни и тя не позволява един магистрат да гласува два пъти. При заявено електронно гласуване магистратите получават индивидуален талон съдържащ информация, известна само на магистрата, и номер, чрез който талонът може да се блокира, ако се обяви за загубен. В този случай магистратът може да гласува само чрез хартиена бюлетина.В системата не е предвидена и няма възможност да се проследи кой магистрат как е гласувал.Системата за електронно дистанционно гласуване се състои от два отделни независими модули, които работят на отделни и независими сървъри и нямат връзка помежду си, с изключение на информацията, която се предава от единия модул към другия, необходима за работата им.", "date": "2017.06.17", "title": " Съдиите избират свои представители за членове на ВСС"}
{"url": "https://m.offnews.bg/news/Obshtestvo_4/Dazhdoven-uikend-Zhalt-kod-za-poroi-v-5-oblasti_658382.html", "text": "Жълт код за обилни валежи е обявен за 5 области в страната, показва прогнозата на Националния институт по метеорология и хидрология (НИМХ) към БАН. Жълтият код е в сила за областите Смолян, Кърджали, Хасково, Ямбол и Бургас.В тези региони очакват силни валежи от дъжд, на места придружени с гръмотевични бури. Най-интензивните ще са в следобедните часове.В петте области количествата дъжд ще са над 15 - 20 л/кв. м. Ще има и условия за градушки.Максималните температури ще са от 25 до 27 градуса. Дъждовете ще продължат и в неделя.", "date": "2017.06.17", "title": " Дъждовен уикенд. Жълт код за порои в 5 области"}
{"url": "https://m.offnews.bg/news/Analizi-i-Komentari_65/Makron-zapochva-remont-na-Frantciia-Evropa-shte-pochaka_658367.html", "text": "Очевидно Еманюел Макрон няма да бъде държавата така, както създалия абсолютната монархия френски крал Луи 14-ти през 17-ти и 18-ти век. Има обаче прилика и тя е в пълномощията, които му дава Франция – и на президентските, и на парламентарните избори. Именно те му развързват ръцете да направи онова, което поиска и обеща. Доказателството - резултатите от първия тур на изборите за Национално събрание, които явно ще бъдат затвърдени и на втория в неделя. На практика Макрон не се нуждае от съюзници. Няма и как да се формира нещо като съюз срещу неговата партия „Република, напред”, като се имат предвид нищожните резултати на неговите опоненти – от центристите вляво и вдясно до ултралевите и ултрадесните на двата полюса. Самото име на партията – „Република, напред”, звучи като опит на новия президент и неговият екип да мобилизират французите и да ги извадят от пътя без изход, очертал се през последните години. Макрон обаче е изправен пред една недоволна и до голяма степен апатична Франция, загубила надежда, че ситуацията може да бъде различна. Предстои му да опровергава недоверието на онези, които предпочетоха да берат гъби миналата неделя и вероятно ще направят същото този уикенд. А това са над половината френски граждани – хора, които не са му казали „не”, но не са му казали и „да”.След Батаклан и Ница, а и по-малко мащабните атаки, Франция е ударена така, че болката да не спира. Нищо не показва, че подобни трагедии няма да се случват и в бъдеще. Потвърждение за дебнещата заплаха остава и имигрантската вълна, насочваща се именно към държави като Страната на петлите, и неинтегрираните чужденци, затворени в цели квартали около Париж и други големи градове. И, не дай боже, но нова масова трагедия, която да посрещне с едно цинично и мрачно „добре дошли” новия държавен глава и неговите депутати, никак не е изключена.„Първо трябва да оправим собствената си къща”, казва един от кандидат-депутатите на „Република, напред”. Да, домът определено плаче за основен ремонт – безработицата, бюджетния дефицит, тежките държавни структури и още много проблеми чакат решението си. Но нас ни интересува повече друг въпрос – какво ще направи Франция, за да реформира Европейския съюз като основател на този дом, който прилича на жена в напреднала възраст, оставена на себе си, без необходимите лекарски грижи.„Оправи себе си, преди да оправяш другите” е фраза, която често чуваме и не е възможно да отхвърлим логиката в това съждение. В същото време другите, а и ние в това число, придобиваме усещането, че за известно време ще бъдем оставени изцяло на себе си, докато трае слагането в ред на дома на един от създателите на Европейския съюз. Ситуация, която изцяло развързва ръцете на политиците ни, които и без това нямат особени скрупули. В тяхна полза е и апатията, доста по-силна, впрочем, по нашите ширини.Иначе, Европейският съюз е далеч и в хронологичен, и в конструктивен дух от създадената в следвоенните години Общност за въглища и стомана, както и от съюза, който ни прие за негов член през 2007-ма година. Нищо не подсказваше това, което се случи по-късно в Сирия и Либия, още по-малко, че бежанци ще нахлуят в Европа 15 години след началото на 21-ви век. В момента Европейският съюз прилича на оркестър, в който музикантите настройват инструментите си и изглежда застинал на този етап. Концертът, по време на който те ще засвирят в хармония, не се очаква скоро. И докато това настройване продължава, в залата се промъкват такива, които правят всичко възможно да няма концерт. Тези, които успешно осъществиха терористичните атаки именно в столицата на ЕС Брюксел.Общност, в която разузнаването на държавите е последното, което може да се нарече интегрирано. Взаимодействието между службите е почти никакво по причини, за които можем само да гадаем. Тъжен факт, обещаващ до голяма степен успех и на други терористични атаки, след като движението в Шенген е свободно или пък се ограничава епизодично.  И сега в задачата се пита - къде са големите и по-точно основателите на общността, които в името на собствената си безопасност трябва да се справят с този тежък проблем? Как ще накарат страните да бъдат по-отзивчиви в споделянето на важна информация с останалите страни-членки? Въпросът е сериозен, като се има предвид, че потенциалната опасност от терористичен акт не е една и съща за страни като Франция, Германия, Белгия от една страна и България, Литва, Латвия, Полша, Чехия и Словакия от друга.На такъв камък може да удари и идеята за европейска армия, която Франция поддържа. Защо да правим паралелна структура, щом вече има НАТО, би попитал практичният човек. Не всички членки на ЕС са и членки на НАТО, но не би ли излязло по-разумно, погледнато отвсякъде, те да се присъединят към тази колективна отбрана за сигурност? Защо да се отделят допълнителни средства за нова структура, след като вече има изградена?Оптимистичната нотка - Брекзитът засега не дава сигнали, че ще повлече крак. Песимистичната – че ЕС вероятно ще бъде оставен на автопилот, докато новият френски президент, кабинет и Национално събрание пооправят собствения си дом.  Светът през 2017-та година е повече от разпокъсан – големите като че ли се затварят в себе си, а съюзниците им са размити, неясни и съответно също разхвърляни между неясните пространства, останали след затварянето на големите. Тази ситуация не подминава и Европейският съюз, един от чиито мотори се оттегля за основен ремонт.", "date": "2017.06.17", "title": " Макрон започва ремонт на Франция. Европа ще почака"}
{"url": "https://m.offnews.bg/news/Bojni_18771/Belberov-tragna-s-nokaut-na-evropejskoto_658400.html", "text": "Българският национал Петър Белберов тръгна повече от убедително на европейското първенство по бокс в Харков, Украйна.В среща от първия кръг на категория +91 кг той победи с нокаут в третия рунд представителя на Беларус Алиаксандър Калейю. Белберов пръв от нашия тим се качи на ринга в Харков и даде добър старт за възпитаниците на старши треньора Жоел Солер Арате и неговите помощници. Във втория кръг в понеделник бронзовият ни медалист от европейското в Самоков през 2015 г. ще има много тежък съперник – двукратният световен шампион (Баку 2011 и Алмати 2013) и бронзов медалист от олимпийските игри в Лондон през 2012 Махамадрасул Мажидов (Азер), който е и водач в схемата при най-тежките.", "date": "2017.06.17", "title": " Белберов тръгна с нокаут на европейското"}
{"url": "https://m.offnews.bg/news/Politika_8/Do-4320-lv-vzima-direktor-v-izpalnitelna-agentciia-zaradi-istoriches_658349.html", "text": "Заради \"исторически наложили се дисбаланси\" има съществени разлики в заплащането на едни и същи позиции в различни ведомства, като дори се стига до абсурдни случаи на високи заплати.Това става ясно от годишния доклад за състоянието на администрацията за 2016 г., който беше приет от правителството в сряда. От цитираните данни се разбира, че заплатата на директор на дирекция в изпълнителна агенция достига 4320 лв. За същата позиция в администрацията на Министерски съвет заплатата достига 3771 лв., а в Народното събрание - максимумът е 3570 лв. В държавните агенции максимумът на заплатата за тази длъжност достига 1904 лв.В администрацията на Министерският съвет и министерствата най-високи стойности стига заплащането на главния секретар - 3900 лв. и директор на дирекция - 3771 лв. Обяснението в доклада за разликата в заплащанията е \"исторически насложили се необосновани дисбаланси в основните заплати\", което, според констатациите в него, били неизбежни.Отчетена е и \"нарушена философия на матричната скала\" заради увеличенията на минималната работна заплата, която довела до изравняване на минималните размери \"на значителен брой нива\". Имало и допълнителни дисбаланси при прилагането на механизма за допълнителни възнаграждения за постигнати резултати. Едва на последно място се посочва неправилното управление на разходите за заплати и затруднения при провеждането на вътрешноорганизационната политика по заплащането.В доклада се прави и сериозната констатация, че за 2016 г. Министерството на вътрешните работи е отчело 4 286 щатни бройки по-малко. Според устройствения правилник на министерството щатните бройки в него са 50 017. В доклада за състоянието на администрацията голямата цифра от незаети щатни бройки в МВР е поставена в специална графа за съществено несъответствие с нормативно установената щатна бройка. В доклада това несъответствие не е обвързано с общия брой незаети щатни бройки в администрацията, който е 5 840. В доклада не е посочена общата численост в МВР, което се отдава единствено на \"съществени несъответствия в числеността\" спрямо регламентираната в правилника. В документа не се дава обяснение за голямата дупка в незаетите щатове. За разлика от предходни доклади, този за 2016 г. е пестелив и откъм други констатации за администрацията. От  например стана ясно, че повече от 1/3 от работещите в държавната администрация са ангажирани в системата на МВР.Към 31 декември 2016 година общата щатна численост на държавната администрация, включително и общинските и районни администрации, е 132 648 щ. бр. Щатните бройки в централната администрация са 98 663, а в териториалната администрация 33 985.В доклада се прави констатация, че консултативните съвети към правителството не отчитат редовно дейността си. \"При прегледа на Портала за консултативните съвети прави впечатление, че секретариатите на приблизително 29 консултативни съвета не въвеждат регулярно актуална информация, което от своя страна затруднява взаимодействието между държавните институции на централно и местно ниво, гражданите и бизнеса във връзка с извършените промени, касаещи дейността на съветите. Липсата на информация за актуалния състав на съветите, нормативна уредба, работни програми, проведени заседания и приети решения поставя и въпроса доколко същите, в ролята им на постоянно действащи органи на правителството, изпълняват нормативно определените им функции, за които са създадени\", се посочва в документа.В него се прави препоръка по подобряване на ефективността на тези съвети - \"включително редуциране на броя им\".", "date": "2017.06.17", "title": " До 4320 лв. взима директор в изпълнителна агенция заради \"исторически дисбаланси\""}
{"url": "https://m.offnews.bg/news/Volejbol_18779/Rezervite-ni-otstapiha-pred-Braziliia-v-Svetovnata-liga_658381.html", "text": "Волейболистите от националния отбор отстъпиха пред Бразилия с 0:3 гейма в първия си мач от турнира от Световната лига в Кордоба, Аржентина. В отделните части момчетата на Пламен Константинов загубиха на -15, -19 и -22 точки.Само преди седмица във Варна нашите момчета победиха \"кариоките\" с 3:1, но днес не успяха да повторят играта си от морската столица и закономерно загубиха.На практика селекционерът Пламен Константинов беше отписал двубоя, като пусна в игра резервите, за да запази силите на асовете ни за предстоящите две срещи със Сърбия и Аржентина. Победи в тях ще ни осигурят участие в следващата фаза на турнира.Най-резултатен за успеха на Бразилия беше Уолъс Де Соуса с 15 точки, а Лукас Сааткамп добави 11 точки. За България Жани Желязков завърши с 11 точки, а Тодор Скримов и Теодор Тодоров реализираха по 7 точки. Днес от 22.10 часа България излиза срещу Сърбия в мач №2 от турнира в Кордоба .  ", "date": "2017.06.17", "title": " Резервите ни отстъпиха пред Бразилия в Световната лига"}
{"url": "https://m.offnews.bg/news/Futbol_18793/IUventus-navliza-v-zhenskiia-futbol_658387.html", "text": "Италианският футболен хегемон Ювентус официално обяви, че ще създаде женски отбор, който да се включи в Серия “А” Феминиле от следващия сезон.Генералният мениджър Джузепе Марота лично съобщи новината, че клубът вече ще има и женски отбор, след като досега имаше само отбор при момичетата.През миналия сезон женската Серия “А” беше спечелена от Фиорентина. “Виолетовите” дами победиха в 21 от изиграните си 22 мача през сезона и завършиха с 8 точки повече от втория Бреша.Водещ голмайстор пък стана  шотландката Лана Клеланд от Таваняко с 23 попадения на сметката си.Очаква се проектът да е изключително качествен и да копира постиженията на мъжкия тим, който стана за шеста поредна година шампион на Италия.", "date": "2017.06.17", "title": " Ювентус навлиза в женския футбол"}
{"url": "https://m.offnews.bg/news/Sviat-_12/Tramp-deklarira-288-miliona-dolara-godishen-dohod_658388.html", "text": "Доход от 288 милиона долара е декларирал американският президент Доналд Тръмп за миналата година. Правителствената служба по етика на САЩ публикува финансовата декларация на властелина на Белия дом.Тръмп доброволно е оповестил декларацията си.Американският президент е получил доход в размер на 19,7 милиона долара от хотел във Вашингтон, открит през септември 2016 г. Декларирал е и 37,2 милиона долара от курорта \"Мар а Лаго\" във Флорида и 19,8 милиона долара от голф клуба в Бедминстър, Ню Джърси.Тръмп е получил и хонорари за свои книги в размер на 7 милиона долара, а също и пенсия от 84 000 долара от Гилдията на киноактьорите на САЩ.Общият си доход от 288 милиона долара Тръмп е получил от 565 компании и организации. Президентът е декларирал и задължения в размер на 315 милиона долара.Според декларацията Тръмп се е оттеглил от над 500 позиции, много от тях ден преди встъпването си в длъжност като президент. Той е поставил активите под управлението на доверителни фондове, ръководени от неговите синове, за да избегне конфликт на интереси.Финансовата декларация, която включва общи данни за доходи и задължения, се различава от данъчната декларация, която съдържа по-пълна финансова информация. Тръмп отказва да оповести данъчната си декларация, нарушавайки традицията, според която президентите и кандидатите за президентския пост доброволно публикуват тези данни. По закон президентът на САЩ не е длъжен да оповестява данъчната си декларация, но отказът на Тръмп да направи това става повод за критики от страна на противниците му, припомня БТА.", "date": "2017.06.17", "title": " Тръмп декларира 288 милиона долара годишен доход"}
{"url": "https://m.offnews.bg/news/Tehnologii_18759/Minaha-i-poslednite-testove-predi-izstrelvaneto-na-BulgariaSat-1_658384.html", "text": "SpaceX проведе тест за статично запалване на двигателите на Falcon 9 – ракетата, която ще изстреля първия български геостационарен комуникационен сателит BulgariaSat-1 в космоса. Изстрелването е планирано за 19 юни, 2.10 ч. EDT (21.10 ч българско време). Falcon 9 ще изстреля българския сателит от историческата ракетна площадка 39A, известна с мисиите Аполо, в Кейп Канаверал.BulgariaSat-1 ще бъде изведен с вече летялата ракета Фалкон 9. Цялата стойност на проекта към момента е 235 млн. долара, осигурени основно от американската държавна Ексимбанк. Тя отпусна дългосрочен кредит при изгодни условия от 150 милиона долара. Останалите средства са осигурени от консорциум от европейски банкови институции, воден от Дойче Банк и с участието на Ситибанк, ЕБВР, Райвайзен и Сибанк.Около 46% от капацитета на BulgariaSat-1 ще се използва от Булсатком и дъщерно дружество на компанията, регистрирано в Сърбия, а останалите 54% ще се отдават под наем.", "date": "2017.06.17", "title": " Минаха и последните тестове преди изстрелването на BulgariaSat-1"}
{"url": "https://m.offnews.bg/news/Sport_18752/Sportat-v-efir-na-17-iuni_658386.html", "text": "Интересна програма за подготвили телевизиите за днешния празничен ден. В Русия стартира турнира за Купата на конфедерациите с двубой между домакините и Нова Зеландия. От 21,55 часа в Аржентина пък волейболистите ни играят със Сърбия в Световната лига.10,30 – Гижу Жичен – Гуанджоу Евъргранд, Китай, Суперлига, пряко Мтел Спорт 211,00 - Планинско колоездене, пряко по Евроспорт 216,00 - Тенис, турнир за мъже в Ден Бош, пряко по Филм Плюс18,00 – Русия – Нова Зеландия, Купа на конфедерациите, пряко БНТ1 и БНТ HD 19,00 – Португалия – Сърбия, Европейско за младежи, пряко Диема Спорт 2 20,00 – Ню Йорк Сити – Сиатъл Саундърс, САЩ и Канада, Мейджър лийг сокър, пряко Евроспорт 2 21,00 – Европейско по минифутбол, финал, пряко БНТ HD 21,45 – Испания – Македония, Европейско за младежи, пряко Диема Спорт 221,55 - Волейбол, Световна лига,България - Сърбия, пряко по БНТ1", "date": "2017.06.17", "title": " Спортът в ефир на 17 юни"}
{"url": "https://m.offnews.bg/news/Futbol_18793/Palen-tcirk-s-zhrebiia-za-Liga-Evropa-Dunav-i-TcSKA-Sofiia-s-predstav_658390.html", "text": "Пореден цирк с марка БГ се заформя на жребия за Лига Европа в понеделник, 19 юни.Представители в Нион ще имат и Дунав Русе, и ЦСКА-София. Столичани получиха вчера зелена светлина за евротурнирите от Спортния арбитражен съд. По-рано през деня пък за сигурен участник се считаше Дунав Русе. От клуба дори вече изпратиха в Швейцария спортния си директор Ивайло Петков.Късно снощи от ЦСКА-София обявиха, че на жребия ще бъде командирован почетния президент на клуба Димитър Пенев. Съществува вариант ЦСКА-София да бъде спрян от участие в последния момент от комисия към УЕФА, която да отнеме издадения от БФС евролиценз.Това твърди специалистът по спортно право Георги Градев. Потърпевш в цялата каша е Дунав, където са получили документ от международния отдел на БФС с графика и програмата за участие в жребия и го спазват. Това заяви пред нашата медия председателят на УС на Дунав д-р Симеон Симеонов.В ЦСКА-София вече се стягат да бъдат домакини в първия си европейски мач, тъй като по силата на коефициента си за последните пет години, ще бъдат поставени в първия кръг.В официалния сайт на ЦСКА-София беше пуснат списъка с евентуалните съперници. Всичко е неокончателно и ще се изясни напълно в понеделник.", "date": "2017.06.17", "title": " Пълен цирк с жребия за Лига Европа, Дунав и ЦСКА-София с представители в Швейцария"}
{"url": "https://m.offnews.bg/news/112_6/Razkriha-nelegalna-mandra-v-avtoserviz_658389.html", "text": "Нелегална мандра разкриха служители на ОДМВР – Пазарджик. При акцията са иззети около 350 кг краве и 70 кг козе сирене, няколко десетки литра прясно краве мляко, мая, амбалаж и етикети, съобщиха от полицията.Млечните произведения ще бъдат унищожени.Акцията е проведена от служители на сектор „Противодействие на икономическата престъпност“ при ОДМВР - Пазарджик в стрелчанското село Дюлево.Екипите извършили проверка в помещения на частен имот, собственост на местен жител. Вътре, в приземен етаж, оборудван като автоработилница, били открити вани за събиране на мляко с общ обем около 1600 литра, сиренарна вана и пастьоризатор. В съседна къща пък било обособено помещение с хладилна камера, където сиренето да зрее.Цехът функционирал напълно незаконно, без разрешителни и в разрез с всички санитарно-хигиенни норми.Наред с ваните за мляко и сирене, били съхранявали двигатели, инструменти за ремонт на автомобили, горива и смазочни материали.В полицейската акция се включили и инспектори от Областната дирекция „Безопасност на храните“ в Пазарджик. Те установили наличието на около 350 килограма краве и около 70 килограма козе сирене, няколко десетки литра прясно краве мляко, мая за производството на сирене, амбалаж за подготовка и съхранение на стоката, етикети.На цялата стока е наложена възбрана от санитарните инспектори, а помещенията са запечатани. Предстои всички млечни произведения да бъдат транспортирани за унищожаване в екарисаж.", "date": "2017.06.17", "title": " Разкриха нелегална мандра в автосервиз"}
{"url": "https://m.offnews.bg/news/Sviat-_12/Tramp-vavezhda-ogranicheniia-sreshtu-Kuba_658383.html", "text": "Американският президент Доналд Тръмп обяви, че отменя \"напълно едностранчивата сделка с Куба\", сключена при управлението на предишния президент на САЩ Барак Обама, и възобновява някои ограничения върху пътуването и търговията с карибската държава, съобщават световните агенции.Тръмп подписа президентска наредба, с която отменя някои елементи от историческото отваряне, предприето от Обама към Куба след дипломатическия пробив през 2014 г. между някогашните врагове от Студената война.Той представи новата си политика към Куба в реч в Маями, в която заяви, че карибската страна си е осигурила твърде много отстъпки от САЩ съгласно постигнатата от Обама \"ужасна и погрешна сделка\", но \"сега тези дни приключиха\".Тръмп каза, че наказателните мерки срещу Куба ще останат в сила, докато кубинските власти освободят политическите затворници, спрат да малтретират дисидентите и зачитат свободата на изразяване.Тръмп все пак оставя в сила много от промените, направени от Обама. Отворените отново посолства на Куба във Вашингтон и на САЩ в Хавана ще продължат да действат. Американските авиокомпании и круизни кораби ще продължат да могат да пътуват до Куба.Отделните пътувания на американци до Куба, позволени от Обама за първи път от десетилетия, обаче ще бъдат отново забранени. Новата политика на Тръмп също така има за цел да спре финансирането от САЩ за кубинската армия и разузнаване.Той призова Куба да преговаря за ново споразумение със САЩ, \"което по-добре да отговаря на интересите както на нейния народ, така и на нашия народ, а също и на натурализираните в САЩ кубинци\".Тръмп не пропусна и да обвини кубинското правителство, че предоставя оръжия на Северна Корея и съдейства за дестабилизиране на ситуацията във Венецуела.", "date": "2017.06.17", "title": " Тръмп въвежда ограничения срещу Куба"}
{"url": "https://m.offnews.bg/news/Izvan-terena_18817/Bashtata-na-sestrite-Uiliams-se-razvezhda-s-37-godini-po-mladata-si-sa_658394.html", "text": "Развод от 37 години по-младата си съпруга поиска бащата на сестрите Винъс и Серина Уилямс Ричърд.74-годишният татко на американските тенис звезди не е доволен от поведението на мащехата им Лакейша, който според пиела прекалено, а освен това си позволявала да подправя подписа му под документи.Двамата са разделени на практика от август 2016 г., но едва сега Ричърд е задействал процедурата по развода.Възможно е да е срещнал нова любов на тези години.В същото време Серина вече навлезе в седмия месец на бременността си.Това обаче не я спира да тренира на корта.", "date": "2017.06.17", "title": " Бащата на сестрите Уилямс се развежда с 37 години по-младата си съпруга"}
{"url": "https://m.offnews.bg/news/Futbol_18793/Panika-v-Real-Madrid-Ronaldo-napuska_658396.html", "text": "Мегазвездата на Реал Мадрид Кристиано Роналдо хвърли в паника шефовете и ръководството на отбора с изразеното намерение да напусне клуба заради проблемите с данъчните в Испания.Според португалски медии носителят на \"Златната топка\" е заявил пред съотборниците си, че се маха от Мадрид и този път няма да има връщане назад. Въпросът къде ще играе португалецът след Реал изглежда с понижена трудност, тъй като клубовете, които могат да си позволят услугите му се броят на пръсти. Това са Манчестър Юнайтед и Пари Сен Жермен, твърди \"Марка\".Агентът на играча вече е уведомил ръководството на \"белия балет\", че има предложение от Острова.Цената на Роналдо е 200 милиона евро, а заплатата му е 50 милиона. Като маркетингов феномен той бързо ще изплати вложените средства.В Испания подозират, че Роналдо просто изнудва Реал за увеличение на заплатата си. Това отново твърди \"Марка\", като се позовава на играчи на \"белия балет\", които са обсъдили конфликтната ситуация помежду си.\"Щом я постигне, ще спре да говори за напускане\", коментирали играчите пред изданието.", "date": "2017.06.17", "title": " Паника в Реал Мадрид, Роналдо напуска"}
{"url": "https://m.offnews.bg/news/Futbol_18793/TcSKA-Sofiia-s-parvo-novo-popalnenie_658403.html", "text": "Вицешампионът ЦСКА-София официално привлече бразилеца Енрике Роберто Рафаел - Енрике. Това се случи малко след като тимът пристигна в Австрия и се настани в своята база в хотел \"Кайзер\", където ще се проведе подготвителния лагер на отбора в следващите дни.Халфът е роден на 23 август 1993 и започва своята кариера в ДЮШ на Атлетико Минейро, където през 2012 година стига и до първия отбор.В следващите сезони Енрике е преостъпван на Ипатинга, XV Пирайкаба, Бахия, Парана и Гремио Новоризонтино. През сезон 2016/2017 той има записани 29 официални мача с екипите на Парана и Гремио, в които е отбелязал две попадения.Футболистите на Стамен Белчев ще проведат първо занимание днес от 18:00 часа българско време. Утре сутринта ще има още една тренировка, а следобед отборът ще вземе участие в тристранен турнир с отборите на Вакер и Габала.От групата на \"червените\" отсъстват Рубен Пинто и Густаво Кулма, които ще се присъединят към отбора по-късно.", "date": "2017.06.17", "title": " ЦСКА-София с първо ново попълнение"}
{"url": "https://m.offnews.bg/news/Politika_8/Stanishev-Mozhem-da-vlezem-v-Shengen-oshte-tazi-godina_658404.html", "text": "Членството ни в Шенген е постижимо още преди края на годината. Това заяви лидерът на Партията на европейските социалисти Сергей Станишев пред радио \"Дарик\".Той посочи като приоритет и присъединяването на България към ERM II – така наречената „чакалня“ на еврозоната.\"Нека бъдем в интеграционното ядро на ЕС и да отстояваме гласа си в общностните институции. Иначе винаги ще има стремеж към изграждане на стени, например между членовете на Валутния съюз и страните извън него. България изпълнява условията за ERM II и заради борда можем лесно да влезнем там, но държавата ни трябва да има национална програма как се справяме с повишаването на жизнения стандарт“, подчерта Станишев.Той обясни, че преди дни е имал среща с председателя на ЕК, на която са говорили и за присъединяването на страната ни към Шенгенското пространство.На въпрос за сценариите за развитие на ЕС, посочени в Бялата книга, лидерът на европейските социалисти посочи, че „най-вероятно ще има нов, шести сценарий, около който да се обединят страните-членки“.По отношение на Брекзит президентът на ПЕС изрази ясната европейска позиция – общи, а не двустранни преговори и категоричен приоритет на гарантирането на правата на гражданите на Съюза, живеещи във Великобритания, както и на британците в ЕС.", "date": "2017.06.17", "title": " Станишев: Можем да влезем в Шенген още тази година"}
{"url": "https://m.offnews.bg/news/OFFTOPIC_18750/Dar-kato-za-tcar-iabalkata-na-Benovska_658402.html", "text": "Тв журналистката Илияна Беновска успя да подари ябълката си и на цар Симеон по преме на приема за 80-ия рождения ден на бившия монарх и премиер.Нейните изпълнения с ябълки вече на няколко пъти опъваха нервите на гардовете на НСО. В нощта след президентските избори тя хвърли такъв плод срещу новоизбрания държавния глава Румен Радев, а охраната на президентството едва я усмири по време на официално събитие.Беновска връчила и друг ценен дар на Сакскобургготски:", "date": "2017.06.17", "title": " Дар като за цар: ябълката на Беновска"}
{"url": "https://m.offnews.bg/news/Futbol_18793/V-Levski-se-hvaliat-Imashe-seriozen-interes-kam-studioto-na-zhivo_658406.html", "text": "От Левски се похвалиха с голям интерес към вчерашното студио на живо, в което участие взеха спортният директор Даниел Боримиров, изпълнителният директор Красимир Иванов и треньорът Николай Митов. Вчера тримата отговаряха директно на въпросите на феновете, които се публикуваха в социалната мрежа Фейсбук.", "date": "2017.06.17", "title": " В Левски се хвалят: Имаше сериозен интерес към студиото на живо"}
{"url": "https://m.offnews.bg/news/Sviat-_12/Protestniiat-pohod-na-opozitciiata-v-Turtciia-se-razrastva_658407.html", "text": " Протестният поход, воден от лидера на основната опозиционна Народнорепубликанска партия /НРП/ Кемал Кълъчдароглу, се разраства, съобщи БТА.Проявата бе предприета в знак на протест срещу наложената присъда от 25 години затвор на депутата Енис Бербероглу и в негова защита.След Анкара и Истанбул, ръководството и хиляди привърженици на НРП в Измир се присъединиха към протестната проява.Измир е третият по големина град на Турция, който се счита за \"крепост на основната опозиционна партия\".Проявата се провежда под наслова \"Правосъдие\", участниците носят плакати с надписи \"Искаме справедливо правосъдие\". Ръководителят на областната организация на НРП Асуман Али Гювен заяви:\"Депутатът Енис Бербероглу бе осъден несправедливо. Ще продължим нашия протестен поход, докато постигнем справедливо правосъдие\".Енис Бербероглу е журналист, който бе избран за народен представител от НРП. Той бе осъден заради това, че е предал секретна правителствена информация на опозиционния вестник \"Джумхуриет\" във връзка с материал, в който Анкара се обвинява в изпращане на оръжия в Сирия.Това е и първият случай, в който депутат от НРП - основната секуларистка опозиционна партия, основана от Мустафа Кемал Ататюрк, е задържан от властите.Опозицията счита, че задържането на депутата е в рамките на чистката, предприета от властите след неуспешния опит за преврат в страната от лятото на миналата година срещу опозиционни на управляващата Партия на справедлиовстта и развитието /ПСР/ и президента Реджеп Тайип Ердоган лица.В същото време обаче именно опозиционната НРП подкрепи през миналата година проекта на управляващата ПСР за снимане на депутатския имунитет на прокюрските депутати, ход, от който пострада и Енис Бербероглу.Междувременно Конфедерацията на революционните работници в Турция \"Диск\" също се присъедини към протестния поход на турската опозиция.В писмено изявление от Конфедерацията, подписано от нейния председател Кани Беко, се посочва, че \"подкрепят инициативата на НРП в цялата страна, защото правосъдие, което е предадено в ръцете на един човек, заплашва свободите на всички граждани\".В огласеното съобщение се призовават властите да освободят задържаните депутати, общински ръководители, политици, журналисти, научни работници, да спрат забраните на радиа и телевизии, вестници.В същото време турският премиер Бинали Йълдъръм и министърът на правосъдието Бекир Боздаг разкритикуваха протестната инициатива на НРП.", "date": "2017.06.17", "title": " Протестният поход на опозицията в Турция се разраства"}
{"url": "https://m.offnews.bg/news/Obshtestvo_4/Gartciia-pravi-palni-proverki-na-minavashtite-granitcata-avtomobili_658411.html", "text": "От тази сутрин гръцките гранични власти са въвели стопроцентов контрол. Извършат се пълни проверки на преминаващите границата, както и моторните превозни средства и товарите.ПРед журналисти главният секретар на МВР Младен Маринов каза, че вече се водят преговори с гръцките власти.„Въвеждането на такъв контрол моментално създава опашки, които са на наша територия. Направен е бърз контакт с гръцките власти, предприети са съответните мерки“, посочи Младенов.По думите му е направен контакт с гръцките власти и са предприети съответните мерки. „В момента са спрени ТИР-овете, за да могат да се пропуснат леките автомобили. Работи се на 5 ленти за пропускане. Допълнително е назначен още един пост от гръцките власти“, допълни главният секретар на МВР.Заради проверките в обедните часове на деня опашката от автомобили достигна почти 2 км.", "date": "2017.06.17", "title": " Гърция прави пълни проверки на минаващите границата автомобили"}
{"url": "https://m.offnews.bg/news/Ikonomika_59/Ivajlo-Penchev-Ako-me-iadosat-mnogo-shte-stana-premier_658395.html", "text": "Основателят на Walltopia и Auxionize Ивайло Пенчев обяви, че е по-богат от Делян Пеевски, ако богатството на депутата е вярно отразено в декларацията му по публичния регистър.Вчера Сметната палата публикува декларациите за богатството на лицата, заемащи публични длъжности. А Според него категорично е по-добре политикът да е богат, тъй като бедният по-лесно може да бъде подкупен.Бизнесменът коментира, че би се занимавал с политика само ако много му \"скочат\".Според него чиновниците у нас не са особено работливи, защото работят в държавни структури, които нямат конкуренти.Той отново посочи, че „поръчителят” на проверката на КФН срещу онлайн платформата му Auxionize е Асоциацията на застрахователните брокери.Бизнесменът отхвърли обвиненията от страна на КФН, че упражнява натиск над регулатора.Според него Auxionize е точно толкова застрахователен брокер точно толкова, колкото Ексел, Гугъл или Фейсбук.", "date": "2017.06.17", "title": " Ивайло Пенчев: Ако ме ядосат много, ще стана премиер"}
{"url": "https://m.offnews.bg/news/Tenis_18788/Grisho-zapochva-sreshtu-amerikanetc-v-Kuins_658409.html", "text": "Григор Димитров ще започне срещу американеца Райън Харисън в тазгодишното си участие на тенис турнира от сериите АТР 500 в \"Куинс\", Лондон.Досега родният ни талант има две победи и една загуба в трите си мача срещу този съперник. Успехите на българина са в турнири от Големия шлем – Откритото първенство на САЩ и Уимбълдън.Димитров обаче загуби последната им среща - през 2015 година в Акапулко. Ако сега победи, Григор ще срещне във втория кръг Джеймс Уорд или квалификант.Поставеният под №7 най-добър български тенисист е в долната половина на основната схема и ако стигне до четвъртфиналите, може да срещне канадеца Милош Раонич.Томаш Бердих е друго голямо име в долната част на схемата, а Стан Вавринка ще има изключително тежка задача в първи кръг срещу Фелисиано Лопес и би могъл да срещне Гришо на полуфинал. Действащият шампион Анди Мъри започва турнира срещу Аляж Бедене в горната част.Първата ракета на България спечели тази надпревара през 2014 година, а при ново добро представяне, ще се завърне в първата десетка на световната ранглиста.", "date": "2017.06.17", "title": " Гришо започва срещу американец в \"Куинс\""}
{"url": "https://m.offnews.bg/news/Futbol_18793/Pavel-Kolev-I-v-UEFA-ne-znaiat-kakvo-se-sluchva-s-TcSKA-Sofiia_658410.html", "text": "Заместник-изпълнителният директор на БФС - Павел Колев коментира по любопитен начин ситуацията около участието на българските отбори в Лига Европа. Един от шефовете в родната футболна централа е на мнение, че и в УЕФА в момента не са наясно дали ЦСКА-София ще играе в евротурнирите.Колев заяви, че за момента тимът от \"Армията\" е пълноправен участник и никога не е бил изваждан от Лига Европа.заяви Колев пред bTV, сподели един от шефовете в БФС.Специалистът по спортно право Георги Градев не се забави и коментира в социалните мрежи последните развития около случая с участието на ЦСКА-София в Лига Европа и изказването на Павел Колев.", "date": "2017.06.17", "title": " Павел Колев: И в УЕФА не знаят какво се случва с ЦСКА-София"}
{"url": "https://m.offnews.bg/news/Politika_8/Edva-35-mln-evro-usvoeni-za-granitcata-ES-udalzhava-sroka-za-harchen_658414.html", "text": "Европейският съвет е дал зелена светлина за удължаване на срока за усвояване на помощта от 160 млн. евро за охрана на границата. Изразена е готовност срокът да бъде удължен с една година.Министърът на вътрешните работи Валентин Радев обяви, че от отпуснатите средства са усвоени едва 35 млн. евро, които са разплатени. За други 70 милиона текат процедури, остава да се работи по около 57 млн. евро.Вътрешният министър уточни, че стремежът е европейските средства да бъдат използвани за подобряване и доизграждане на интегрираните системи за наблюдение в участъците, където такива към момента няма и за осигуряване на проходима техника и облекла за нуждите на ГД „Гранична полиция“.По този начин ще се постигне повишаване на ефективността на възпрепятстващото инженерно съоръжение по българо-турската граница, което е почти напълно готово, остават за доизграждане само 5 километра.За това че има вероятност МВР да изгуби част 160-те млн. евро заради забавени обществени поръчки алармира зам.-министърът на вътрешните работи Филип Гунев още в мандата на кабинета \"Борисов 2\". Причината за това според него е обжалване на процедурите и смяната на правителството. По-късно служебният министър Пламен Узунов потвърди, че има забавяне в усвояването на парите заради административния капацитет на министерството. Тезата беше развита и от Валентин Радев, който обяви, че забавянето е заради слаба административна компетентност и неорганизираност.", "date": "2017.06.17", "title": " Едва 35 млн. евро усвоени за границата, ЕС удължава срока за харченето им"}
{"url": "https://m.offnews.bg/news/Politika_8/Sled-sreshta-s-Borisov-vatreshniiat-ministar-skloni-za-po-visoki-zapla_658415.html", "text": "Увеличение на заплатите на полицаите все пак ще има. Това стана ясно от изказване на вътрешния министър Валентин Радев след среща при премиера Бойко Борисов и министъра на финансите Владислав Горанов.Радев обясни, че \"има разбиране\" по поставените искания от синдикатите и ще настоява за повишаване на заплатите на работещите „на терен“. Това ще бъде направено след преглед на целия сектор „Сигурност“, в диалог с другите системи – на отбрана, образование и др., и след уточняване на дали е възможно това да се случи с промяна на бюджетната рамка в средата на годината или от следващата година.„Запознат съм с аргументите, предприемаме доста стъпки в посока както за повишаване на заплатите, така и за осигуряване на облекла, за да бъдат мотивирани полицаите, на които разчита цялото общество“, подчерта вътрешният министър.В петък той изрази . Според него синдикатите не са предоставили аргументи. \"Не съм доволен от това, което са се разбрали (), защото са започнали да си говорят не за това, за което ги помолих на първото заседание\", заяви пред журналисти Радев. Той каза, че иска от синдикатите аргументи за повишаване на заплатите и не се съгласи, че нямало дрехи за полицаите.\"Какви дрехи няма? Складът, който се намира в „Симеоново“, е пълен с дрехи за една година“, посочи Валентин Радев. „Когато чуя съществени аргументи, им казах - аз съм член на правителството, ще говоря с г-н Горанов и с премиера“, каза още министърът.Той намекна, че ако има увеличение на заплатите, трябва да се уточни за кои служители става въпрос. \"Има едни, които са на терен. Очевидно там няма кадри. Никой в момента или малко са хората, желаещи да отидат полицаи на терен – по-малко са. Всички искат да стават инспектори с висше образование, офицери. Ниските звена – там е големият недокомплект\", обясни Радев, според когото в системата на заплатите имало \"дисбаланси\".", "date": "2017.06.17", "title": " След среща с Борисов вътрешният министър склони за по-високи заплати на полицаите"}
{"url": "https://m.offnews.bg/news/OFFTOPIC_18750/Gradski-legendi-Naj-izvestnite-prokalnati-koli-v-istoriiata_658405.html", "text": "Като част от индустриалната революция на 20 век, автомобилите са си \"присвоили\" главната роля в някои от най-тиражираните градски легенди. Историята показва, че от началото на 1900-та година са се появили поредица от истории с \"обладани\" от духове автомобили. Първата и, вероятно най-известна легенда, е свързана с избухването на Първата световна война. През 1914 година ерцхерцогът на Австрия Франц Фердинад е убит при атентат в Сараево. Той е нападнат от националиста Гаврило Принцип, докато се придвижва с автомобила си  автомобила си Double Phaeton - модел от 1910 година. Автомобилът е произведен от компанията \"Граф и Стифт\". След убийството на Фердинад колата сменя 15 собственици за 12 години. Твърди се, че в този период тя е била основен участник в инциденти, при които са загинали други 13 души. Последният известен инцидент с колата станал по времето, когато тя била притежавана от румънски барон. На път за сватбено тържество с петима свои приятели баронът изпуска контрола от колата и тя излиза от пътя. Всички пътници в колата загинали и оттогава тя си има прозвище - Колата на смъртта. Според градската легенда колата била прокълната след смъртта на ерцхерцога на Австрия. Друга подобна легенда е свързана с още една известна в историята кола - Поршето на актьора Джеймс Дийн. Колата, модел Porsche 550 Spyder, също си имала прозвище - Малкият кучи син. В началото на 50-те години Джеймс Дийн е горд собственик на няколко мощни автомобила и участвал в състезания. През май 1955 година компанията Уорнър Брадърс забранява на актьора да се състезава, докато вървят снимките на филма Гигант.След като филмът минал във фазата на постпродукцията, Дийн незабавно решил да се върне към хобито си и да се състезава. Тогава той си поръчал Porsche 550 Spyder, с което имал намерение да участва в състезание в Салинас, Калифорния. Тогава той се блъснал в друг автомобил и починал от нараняванията. Останките от колата били купени от Джордж Барис - изтъкнат дизайнер на автомобили, който възстановил колата, като и поставил и чисто нов мотор. Не след дълго колата участвала в серия инциденти на улицата и на състезателната писта. При единия от тях загинал пешеходец. Мрачната репутация на автомобила обаче станала достояние на целия свят, след като се появява съобщение, че тя се запалила спонтанно на два пъти - веднъж, докато била в гараж и втори път - запечатана в контейнер. Днес се смята, че тези две истории са измами, лансирани от Джордж Барис, който търсил сензации и искал да направи колата популярна вероятно, за да я препродаде. Все пак никой не отрича за останалите инциденти с колата. Любопитен факт е, че легендарният актьор Алек Гинес, който изигра ролята на Оби Уан Кеноби във филма \"Междузвездни войни\", е предупредил приятеля си Дийн, че колата може да го убие. Последна, но не и по известност, е историята за \"Черната Волга\". Произходът на историята е Полша през 1960-те години. Тя бързо се разпространява в Западна Европа и в части от бившия Съветски съюз. Градската легенда гласи, че лимузината била прокълната и с нея се отвличани хора. Легендата имала няколко версии, в които шофьорите на колата били различни - от зловещ свещеник, облечени в черно сатанисти до вампири. Хора разказвали, че вместо странични огледала, колата имала рога. Според друга версия с колата са отвличани хора с цел продажба на органи за богати хора на Запад или Близкия изток. Очевидно е обаче, че историята вероятно е плод на въображението на шегаджии или пияни хора, някои от които продължават да твърдят, че Черната Волга продължава да обикаля улиците на градове от бившия СССР в търсене на кръв.", "date": "2017.06.17", "title": " Градски легенди: Най-известните прокълнати коли в историята"}
{"url": "https://m.offnews.bg/news/Gimnastika_18776/IAponski-gimnastichki-cherpiat-opit-ot-nashite-gratcii-snimki_658408.html", "text": "Българските състезателки по художествена гимнастика вече тренират усилено и неуморно на японска земя. Както е известно, ансамбълът и момичетата от индивидуалното направление са на лагер в град Мураяма, който бе договорен от председателя на федерацията Илиана Раева.Още преди няколко месеца тя договори ежегодна подготовка на нашите национални отбори до 2020 година, когато е Олимпиадата в Токио. На последните две тренировки нашите момичета започнаха дори да преподават на местни момичета.Първо родните грации бяха посетени от момичета от Средното училище \"Татеока\", които също се занимават с художествена гимнастика, написаха в официалната страница на федерацията по художествена гимнастика във Фейсбук.", "date": "2017.06.17", "title": " Японски гимнастички черпят опит от нашите грации (снимки)"}
{"url": "https://m.offnews.bg/news/Leka-atletika_18783/Atletka-ostana-bez-peruka-po-vreme-na-skok_658398.html", "text": "Куриозна случка видяха зрителите на състезанието от Диамантената лига по лека атлетика в норвежката столица Осло.Перуката на нигерийската състезателка на дълъг скок Блесинг Окагбаре падна при приземяването й в пясъка и това развесели публиката и съдиите.Атлетката прие философски станалото.\"Това е нещо, за което винаги съм се шегувала и съм очаквала да се случи. Всъщност казах на моя мениджър предишния ден, че един ден перуката ми все пак ще падне.Когато се случи, се засмях вътрешно. Каквото се е случило, случило. Какво да направя? Бях в зоната, състезавах се и трябваше да се фокусирам. Вдигнах я и не ми пукаше.Каквото такова, не мога да го контролирам\", каза нигерийката, която завърши на седмо място.", "date": "2017.06.17", "title": " Атлетка остана без перука по време на скок"}
{"url": "https://m.offnews.bg/news/Sviat-_12/58-dushi-sa-pochinali-pri-pozhara-v-London_658419.html", "text": "58 души се смятат за загинали при пожара в сряда в жилищен блок в Лондон, обяви полицията в британската столица.На този етап има 58 души, за които знаем, че са били в \"Гренфел тауър\" във въпросната нощ и които са изчезнали, и, за съжаление, трябва да предположим, че са починали, каза Стюърт Кънди от лондонската полиция, цитиран от БНР.Предишните данни бяха за 30 загинали.Стюърт Кънди посочи, че броят от 58 починали включва предишните обявени жертви. Кънди допълни, че броят на загиналите може още да се увеличи.По-рано днес стана ясно, че британският премиер Тереза Мей ще приеме на \"Даунинг стрийт 10\" оцелели от пожара. Срещата идва след отправени критики, че Мей досега не се е срещнала с оцелелите от пожара.Италианското министерство на външните работи потвърди днес, че сред загиналите са двама млади архитекти - Глория Тревизан и Марко Готарди, допълва ТАСС.По данни на ведомството 27-годишните годеници, завършили Венецианския университет, са получили договор за нов проект в британската столица. Два месеца те са живели на 23-тия, предпоследен етаж на изгорялата сграда. Двамата успели да се простят по телефона с родителите си, когато в жилището започнал пожарът, съобщават италианските медии.", "date": "2017.06.17", "title": " 58 души са починали при пожара в Лондон"}
{"url": "https://m.offnews.bg/news/Obshtestvo_4/Ekoministerstvoto-ne-pravilo-nishto-po-restartiraniia-proekt-Belene_658422.html", "text": "За периода от 30 март 2002 г. до момента не са провеждани процедури по глава шеста от Закона за опазване на околната среда за инвестиционно предложение „Изграждане на ядрена централа на площадка „Белене. Това се посочва в отговор по Закона за достъп до обществена информация (ЗДОИ) Министерството на околната среда и водите (МОСВ).Правителственото решение от 29 март 2012 г. за прекратяване на проекта „Белене” създава задължения за министъра на икономиката, енергетиката и туризма за привеждането му в изпълнение, но не и за екологичното министерство, гласи писмената справка, предоставена по реда на ЗДОИ, съобщават от Програма Достъп до информация.Отговорът по ЗДОИ е на заявление, подадено от Екологично сдружение „За земята” със съдействието на Програма достъп до информация. Институцията бе запитана вземала ли е управленски решения и мерки, насочени към изпълнение на Решение № 260 на Министерския съвет от 29 март 2012 г. за отмяна на решението за изграждане на ядрена централа на площадка „Белене”.Отговорът по ЗДОИ е кратък и стегнат и не хвърля светлина върху причината в медийното пространство да се изявяват различни лица, придобили известност около съмнителния проект, и да говорят за „рестартиране” на проекта, „варианти” и други подобни. В заявлението за достъп до информация обаче изрично е подчертано, че въпросите в него се поставят по причина на това, че ”в общественото пространство изобилства от неточни, смущаващи, противоречащи си и като цяло – волни интерпретации на настоящото положение на нещата”. Министерството деликатно се е въздържало от коментар по така изразеното притеснение.Проектът за изграждане на ядрена централа на площадка „Белене”, преустановен в началото на 90-те години, бе тихомълком възобновен с правителствено решение от 29 април 2004 г. (кабинет Сакскобурготски). Разкрито по реда на ЗДОИ от неправителствената организация НД „Екогласност”, това решение бе оспорено в съда, което доведе до издаване на ново решение през април 2005 г. Основен проблем на проекта, покрай изтичането на огромни средства в консултантски джобове без следа, бе липсата на оценка на управлението на получените в резултат на работата на централата отработено ядрено гориво и радиоактивни отпадъци. През 2006 г. петчленен състав на Върховния административен съд прие, че липсата, а не съществуването на такава оценка подлежи на доказване. Така тогавашната тройна коалиция (БСП, НДСВ и ДПС) получи зелена светлина да процедира по проекта, възлагайки поръчки.Заобиколеният с тайни, съмнения и нередности проект бе изцяло прекратен от първото правителство на ГЕРБ през 2012 г. Това означава, че рестарт е възможен единствено при стартиране на процедурата от нулата. Платените наскоро стотици милиони евро на фирмата „Атомстройекспорт”, осъдила българската НЕК пред арбитраж, очевидно не доведоха до осветляване на цялата информация около проекта, нито до желание да се преустановят опитите за рестартиране, корупционните практики и наливането на публични средства в „каца без дъно”.Въпросът е, че обществото е в недоумение какво означават интервютата и недомлъвките, че проектът ще се „рестартира”, „възобнови” и др. подобни, особено при положение, че в правовата държава важните политически решения се вземат и изпълняват по стриктно предписаните законови процедури.Най-сетне, в чл.14, ал.2, т.2 от ЗДОИ е записано, че институциите са длъжни по своя инициатива да съобщават информация, която „опровергава разпространена недостоверна информация, засягаща значими обществени интереси”. Ако информацията, отнасяща се до разходването на милиарди лева и до строеж на ядрена централа в земетръсна зона и други публично известни от обществената дискусия обстоятелства не засяга „значими обществени интереси”, то стои въпросът коя изобщо информация ги засяга.Надяваме се и очакваме отговорните институции – МОСВ, което вече знаем, че не е предприемало стъпки от април 2012 г., и Министерството на икономиката и енергетиката, което според МОСВ е отговорно за изпълнението на правителственото решение от 29 март 2012 г., да приложат разпоредбата на чл.14, ал.2, т.2 от ЗДОИ и да съобщят на обществеността точната и пълна информация относно състоянието на нещата по тази тема в момента.", "date": "2017.06.17", "title": " Екоминистерството не правило нищо по \"рестартирания\" проект \"Белене\""}
{"url": "https://m.offnews.bg/news/Politika_8/Kuneva-se-podgotvia-za-mestni-izbori-i-mina-v-opozitciia-na-GERB_658421.html", "text": "ДБГ София започва подготовка за местните избори и ще разработва програмата за развитие на столицата. Това е станало ясно днес на проведената софийска конференция на партията.От ДБГ София ще настояват да се въведе единната електронна система за прием в първи клас, което ще доведе до публичност и прозрачност на приема, за незабавни мерки за борба с мръсния въздух, изграждане на по-добра инфраструктура в столицата не само в на големите булеварди, но и в кварталите.Борбата с корупцията не се изчерпва с показни акции по границата или във вътрешността на страната, а решителни стъпки за приемането на закон и създаването на работещи контролни органи, каза Меглена Кунева, председател на „Движение България на гражданите\", по време на конференцията „Пътят към промяната\", в която взеха участие около 150 души от столицата и Софийска област от ДБГ.След настояване от наша страна антикорупционният закон беше приет на първо четене в предишния парламент, но нямаше политическа воля да мине и на второ четене. Сега управляващите ще си намерят ново оправдание и отново да няма реални действия. Именно моторът на реформите, какъвто бяхме ние, липсва в този парлемнт, каза тя.ДБГ е опозиция на управлението и макар също като ГЕРБ да сме член на ЕНП, няма да останем безкритични. От 20 години слушаме за намаляване на административната тежест, но въвеждането на електронно управление не бива да се изчерпва само със служебно издаване на свидетелство за съдимост, а да се изгради система, която да сложи край на постоянното чакане от гражданите и бизнеса, добави тя.На последните избори 25% от вота беше контролиран или купен вот. Това води до закрепване на един порочен модел на управление, срещу който е крайно време да се изправим. Наша задача е да се борим за честни избори, за да влезем силно в местната и националната власт и да променим този модел на управление, каза Димитър Делчев, заместник председател на ДБГ от РБ.Делчев бе категоричен, че в момента не може да се говори за обединение, при което няколко лидери да подпишат договор за съвместна работа. ДБГ трябва да бъде отворена за разговори с всяка политическа партия, организация или отделни граждани, с които подкрепяме едни и същи каузи и имаме идентични ценности, категоричен бе той.", "date": "2017.06.17", "title": " Кунева се подготвя за местни избори и мина в опозиция на ГЕРБ"}
{"url": "https://m.offnews.bg/news/Politika_8/Tazi-godina-zapochva-stroezhat-na-novi-25-kilometra-ot-magistrala-Hem_658429.html", "text": "През годината ще започне изграждането на нови над 25 километра от автомагистралата \"Хемус\", каза днес във Варна министърът на регионалното развитие и благоустройството Николай Нанков. По думите му финансирането е осигурено и ще бъде от държавния бюджет.Междувременно се прави проектирането на още 50 километра между пътния възел \"Боаза\" и разклона Плевен-Ловеч, допълни Нанков. Той уточни, че се работи и в област Велико Търново, където се определят трасетата на магистралата.Достатъчно ресурс за ремонт на пътищата в страната ще има, след като влязат в сила тол таксите, каза министърът. Според него има шанс внедряването на новата система да започне през следващата година. При настоящия модел с винетки основната тежест пада върху собствениците на леки автомобили, допълни Нанков. По думите му от събраните през миналата година 320 милиона лева от винетки, 190 са платени от шофьорите на коли. При новата система с тол таксите моделът ще бъде значително по-справедлив и фокусът ще падне върху транзитно преминаващите през страната ни тежки автомобили, каза министърът.Във Варна днес министърът на регионалното развитие и благоустройството инспектира приключилия ремонт на част от Аспаруховия мост. Той посочи, че има възможност оправянето на съоръжението да продължи след приключването на летния сезон. Нанков допълни, че за цялостния ремонт на моста са нужни над 20 милиона лева.Министърът направи оглед и на охранителните канали в квартал \"Аспарухово\", изградени след голямото наводнение през 2014 г. В отговор на журналистически въпроси Нанков посочи, че не е съгласен, че МРРБ има някаква вина за трагедията, какъвто извод правят вещи лица. Министерството не отговаря за наводненията, това не е геоложко понятие, ангажимент на МРРБ са свлачищата, а те не могат да предизвикат наводнения, каза Нанков.Лариса Манастърли, директор на Европейската банка за възстановяване и развитие за България, допълни, че в момента текат разговори между финансовата институция и ръководството на Варна за отпускане на заем от 9 милиона евро. Обсъжданията са за рехабилитация на булеварди и улици, включително модернизация и обновяване на подземната инфраструктура, посочи Манастърли. По думите й в проектите могат да присъстват като компоненти мерки за защита срещу природни бедствия и промени в климата, както и за развитие на зелените зони в града.", "date": "2017.06.17", "title": " Тази година започва строежът на нови 25 километра от магистрала \"Хемус\""}
{"url": "https://m.offnews.bg/news/Obshtestvo_4/Atlantitci-preduprezhdavat-Putin-niama-rabota-v-Balgariia-nosi-risk_658420.html", "text": "Руският президент Владимир Путин няма място в България и то по време на българското председателство на Съвета на ЕС. Това се посочва в декларация на новосформирания  (АСБ). В документа се посочва, че в този период страната ни трябва да продължи действията си по изпълнение на ангажиментите по евроинтеграция в региона на Югоизточна Европа. В същото време Русия е твърд противник на разширяването на НАТО. Идването му у нас за отбелязване на националния ни празник 3 март и 140 години от победата над турската империя носи риск нашата страна да бъде въвлечена съзнателно в руския сценарий, \"предвиждащ „благодарност към „освободителите” чрез отправяне на призив от българска територия за „освобождение от санкциите”.\"Това би уронило престижа на българската държава като достоен член на ЕС и НАТО\", се посочва в текста на декларацията.Тя е подписана от съпредседателите на АСБ Антоний Гълъбов и Димитрин Вичев и членовете на Управителния съвет, сред които са Александър Йорданов и Методи Андреев.Ето и пълния текст на декларацията:", "date": "2017.06.17", "title": " Атлантици предупреждават: Путин няма работа в България, носи риск за българското председателство"}
{"url": "https://m.offnews.bg/news/Futbol_18793/Vaflen-bos-reshava-finansovite-problemi-v-Neftohimik_658426.html", "text": "Нефтохимик е на път да реши финансовите си проблеми, при това с размах. Галин Анастасов е проявил интерес към това да инвестира в клуба, пише KotaSport.com.Анастасов е един от топ богаташите на България. Той е известен още като Вафлата, тъй като държи известната марка вафли \"Боровец\".Освен това той има инвестиции в хотели и бензиностанции. Лично кметът на Бургас Димитър Николов е провел разговор с мастития бизнесмен.Той от своя страна е заявил интерес към разширяване на сладкарския си бизнес именно към Бургас. Галин е бил категоричен, че може да поеме повече от половината разходи по издръжката на клуба, при това на ниво Първа професионална лига.Ако в крайна сметка се стигне до разбирателство, то \"шейховете\" категорично могат да забравят за проблемите с парите, които имат с днешна дата.", "date": "2017.06.17", "title": " Вафлен бос решава финансовите проблеми в Нефтохимик"}
{"url": "https://m.offnews.bg/news/Futbol_18793/Dora-Mileva-obiavi-kak-shte-badat-razpredeleni-parite-za-emblemata-na_658433.html", "text": "Случайно или не, но само ден след решението на съда в Лозана, че ЦСКА-София може да играе в Лига Европа, синдикът на фалиралото дружество ПФК ЦСКА АД Дора Милева обяви списъка с кредиторите му и как да бъдат разпределени парите от търга за емблемата.Той беше спечелен за 8 милиона лева от \"Ред Енимълс\". В началото на седмицата ще влезе в сила седемдневния срок за плащане на сумата от 7 835 367, 50 лв. (б.а. задатъкът от 164 хиляди лева допълва сумата до 8 млн. лева).При обжалване от страна на някой от кредиторите може да се стигне до преразглеждане и забавяне на плащането.Най-много пари очаквано ще получи НАП - от емблемата малко над 4,48 млн. лева, а от активите още около 290 хил. лв. Сред кредиторите на армейците са и много футболисти и треньори.По-любопитните имена са Серджиу Буш, който в момента е футболист на Левски, бившето треньорско ръководство в лицето на Любослав Пенев и Радослав Здравков, който е продал вземането си на един от кандидатите за емблемата, както и още 136 физически и юридически лица.Вземане от малко над 1000 лева е продал и бившият капитан на ЦСКА Методи Деянов, като купувачът е отново един от кандидатите за имуществото на фалиралото дружество - Никола Газдов.", "date": "2017.06.17", "title": " Дора Милева обяви как ще бъдат разпределени парите за емблемата на ЦСКА"}
{"url": "https://m.offnews.bg/news/Sviat-_12/7-amerikanski-moriatci-izcheznaha-sled-sblasak-na-razrushitel-s-tovare_658424.html", "text": "Седем души от екипажа на американски разрушител са в неизвестност, след като корабът им се сблъска край бреговете на Япония с три пъти по-голям контейнеровоз. Сред ранените е командирът на разрушителя, съобщава БНТ.Имаше риск и военният кораб да потъне, но наводнението в повредената му част вече е под контрол. Причината за катастрофата засега не са ясни.Сблъсъкът между двата съда стана в ранните часове на събота сутринта местно време на около 100 километра от пристанището Йокосука, в натоварен район на изхода на Токийския залив. Пораженията по разрушителя са значителни, което е предизвикало наводняване на няколко отсека, докато контейнеровозът плаващ под филипински флаг не е засегнат сериозно. Трима американски моряци са евакуирани, докато никой от филипинския екипаж не е пострадал.Адмирал Скот Суйфт, командир на американския тихоокеански флот, определи безопасността на пострадалия кораб и издирването на изчезналите моряци като водещи приоритети. Издирването се води от хеликоптери, кораби и самолети на японската брегова охрана и сили за самоотбрана. Вашингтон дислоцира ескадрен миноносец и няколко военноморски самолета в тяхна помощ.Според предварителни данни, 30 000-т контейнеровоз е направил неочакван обратен завой. Остава неясно как и защо разрушителят, който е екипиран с модерни радарни системи, не е успял да реагира навреме. Въпреки сериозните поражения, разрушителят „Фицджералд\" достигна базата си в Йокосука на собствен ход 16 часа след сблъсъка. Американският президент Доналд Тръмп бе критикуван заради липсата на навременна реакция.Хиляди товарни кораби акостират в пристанищата на Токио и Йокохама всеки ден, което прави района на сблъсъка изключително натоварен. Само преди няколко седмици друг американски военноморски кораб се сблъска с южко-корейски риболовен съд, но без да има пострадали.", "date": "2017.06.17", "title": " 7 американски моряци изчезнаха след сблъсък на разрушител с товарен кораб"}
{"url": "https://m.offnews.bg/news/Futbol_18793/Rusiia-tragna-s-pobeda-na-Kupata-na-konfederatciite_658435.html", "text": "РУСИЯ - НОВА ЗЕЛАНДИЯ 2:0Домакинът Русия спечели с лекота с 2:0 срещу Нова Зеландия в откриващия мач от турнира за Купата на Конфедерациите.Автогол на Майкъл Боксал (31’) и попадение на Фьодор Смолов (69’) определиха победителя на стадиона в Санкт Петербург. Двубоят беше от Група “А”, в която са още отборите на Мексико и Португалия.Руснаците бяха с класи над непретенциозния си съперник и можеха да вкарат много повече, информира Спортал.Още в началните минути футболистите от Нова Зеландия на два пъти изчистиха току пред голлинията, а веднъж и гредата ги спаси след удар с глава на Виктор Васин.Португалия и Мексико играят утре (неделя) от 18:00 часа. В другата група съперници са Камерун, Чили, Австралия и Германия. Играе се всеки срещу всеки, а напред към полуфиналите продължават първите два отбора във всяка група.1:0 Боксал (31-автогол)2:0 Смолов (69)", "date": "2017.06.17", "title": " Русия тръгна с победа на Купата на конфедерациите"}
{"url": "https://m.offnews.bg/news/OFFTOPIC_18750/Time-klasira-10-te-naj-sigurni-za-poseshtenie-darzhavi_658434.html", "text": "Списание \"Time\" класира десетте най-сигурни за посещение държави. Данните са от доклад за туризва в световен мащаб за 2017 година, където държавите са подредени според степентта на сигурност. В оценката са включени поредица от индикатори, като основен е индексът на вероятността от терористичен акт. В тази връзка е направена оценка на броя на атентатите в съответната държава за периода 2010-2012 година и какъв е броят на жертвите и нанесените щети. В държавите, класирани на върха на таблицата, са определени като места, на които вероятността от атенат е най-ниска. Докладът оценява също икономическото влияние на тероризма върху бизнеса, а също така и влиянието, което оказват престъпността и насилието върху бизнеса. 10. КатарКатар е една от водещите страни в Близкия изток по отношение на безопасността. Тук можете да правите много неща: Има голямо разнообразие, което може да се направи тук: да се разхождате из пазара Сук Акиф в Доха, да посетите частния музей на Шейх Файсал в Ал Самия или да прескочите на изкуствения остров Перла9. РуандаНа девето място е Руанда. Въпреки че страната не постига добри резултати при всички показатели (индексът на тероризма и степента на убийство не са толкова ниски, колкото повечето други в този списък), работата на полицията е определена като надеждна (шесто място). Страната  дом на някои невероятни природни чудеса: туристите могат да посетят парк с горили или да видят жирафи и лъвове. 8. ШвейцарияШвейцария заема осмото място по сигурност, а също така е и в топ 10 на туристическите дестинации. 7. НорвегияНорвегия е класирана сред първите държави заради високото ниво на полицейските власти и сравнително ниско ниво на убийствата. 6. СингапурВ Сингапур насилието и престъпленията, свързани с бизнеса са на доста ниски нива. По надеждност на полицията страната заема четвърти място, а процентът на убийствата там е третият най-нисък в света. 5. Хонг КонгХонг Конг е с едно от най-ниските нива на тероризъм в света. Вероятно най-голямата опасност там е фалшивата валута. 4. ОманВъпреки че съседът ѝ Йемен е разтърсван от конфликти в последните години, Оман заема четвъртото място по сигурност с най-малка вероятност от терористични актове в световен мащаб. 3. ИсландияВ последните години Исландия се превърна в модна дестинация, така че третото място за най-сигурна държава може да се смята само за бонус. 2. Обединените арабски емирстваСъс своите 14.4 милиона посетители за 2015 година ОАЕ е втората най-сигурна държава в света. 1. ФинландияНачело на класацията е Финландия.", "date": "2017.06.17", "title": " Time класира 10-те най-сигурни за посещение държави"}
{"url": "https://m.offnews.bg/news/Sviat-_12/Bregovata-ohrana-na-Sauditska-Arabiia-e-otkrila-ogan-sreshtu-iranski-m_658437.html", "text": "Министерството на вътрешните работи на Иран съобщи, че бреговата охрана на Саудитска Арабия е открила огън срещу морски съд, плаващ под ирански флаг, съобщава \"Фокус\", като се позовава на AFP.Според агенцията става дума за рибарски кораб, при който е застрелян един човек.Това би ескалирало конфликта в района на Персийския залив.Инцидентът идва десетина дни, след като няколко държави обявиха, че скъсват дипломатическите си отношения с Катар, който подкрепя режима в Иран.", "date": "2017.06.17", "title": " Бреговата охрана на Саудитска Арабия е открила огън срещу ирански морски съд"}
{"url": "https://m.offnews.bg/news/Drugi_18773/Balgariia-vleze-v-top-6-na-turnir-po-handbal-v-Gabrovo_658423.html", "text": "Националният отбор на България ще се бори за 5-ото място на турнира по хандбал за мъже в Габрово. Тимът ни надигра коравия съперник на Люксембург с 37:31 (20:13) в мач от фазата за разпределение от 5-а до 8-а позиция на турнира, игран в зала „Орловец” в Габрово.Двубоят бе изгледан на живо от президента на Международната федерация (IHF) д-р Хасан Мустафа, който е на специално посещение в България.Люксембург пък ще играе срещу грузинците за 7/8-о място на турнира за купата на \"Развиващите се нации\". Двата мача са утре (18 юни) от 14,15 и 16,30 часа в ДКС „Васил Левски” във Велико Търново.За най-полезен състезател от България бе избран Бранимир Балчев, който завърши с 6 попадения. Светлин Димитров отново стана най-резултатен с 13 гола за победата. \"Трудна победа. Направихме много добри комбинации. Имаше лек спад в играта ни, но като цяло категорично надиграхме съперника. Не дадохме максимума от себе си, защото все пак имаме още един мач. В края просто поддържахме разликата\", коментира треньорът на националите Георги Андреев.", "date": "2017.06.17", "title": " България влезе в топ 6 на турнир по хандбал в Габрово"}
{"url": "https://m.offnews.bg/news/Obshtestvo_4/Vremeto-v-nedelia-Dazhd-i-oshte-niski-temperaturi_658428.html", "text": "Времето в неделя ще продължи да бъде хладно с превалявания от дъжд.През нощта в събота ще продължи проникването на по-хладен въздух. На много места се очаква облачността да намалее, но над Североизточна България ще е значителна и главно там ще има валежи от дъжд. В неделя облачността отново ще се увеличи и на много места ще превалява дъжд, на места в следобедните часове придружен с гръмотевици. Вятърът ще се ориентира от север, ще е слаб до умерен. Температурите още ще се понижат, максималните ще са предимно между 18° и 23°.Над Черноморието облачността ще е значителна и на места ще превалява дъжд. През нощта срещу понеделник валежите ще са в повече райони, по-интензивни и на места ще са придружени с гръмотевици. Ще духа до умерен северен вятър. Ще е по-хладно с максимални температури между 19° и 23°, колкото е и температурата на морската вода. Вълнението на морето ще е 1-2 бала. Над планините ще е облачно, в много райони – мъгливо. Ще има валежи от дъжд, на височина над 2300 метра ще преминават в сняг. Ще духа до умерен вятър от северната четвърт. Ще е по-студено, с максимална температура на височина 1200 метра – около 14°, на 2000 метра – около 6°.В понеделник ще бъде хладно и предимно облачно. На много места ще има превалявания от дъжд, но само на отделни места след обяд е възможно и да прегърми. Почти без валежи ще е в крайните северозападни и югозападни райони, там ще има и разкъсвания и намаления на облачността, а температурите ще са малко по-високи. В източната половина от страната ще духа умерен североизточен вятър.Във вторник и сряда вероятността за валежи е малка. Ще преобладава слънчево време, с повече купеста облачност в следобедните часове през първия ден. Вятърът ще отслабне и ще се ориентира от северозапад, втория ден - от запад. Температурите бързо ще се повишават.", "date": "2017.06.17", "title": " Времето в неделя: Дъжд и още ниски температури"}
{"url": "https://m.offnews.bg/news/Futbol_18793/Isteriiata-okolo-TcSKA-Sofiia-premina-v-lichni-napadki_658436.html", "text": "Истерията около участието на ЦСКА-София в европейските клубни турнири премина границите на добрия тон.По-рано през деня заместник-изпълнителният директор на БФС Павел Колев говори за последствията от решението на Спортния арбитражен съд в Лозана и прогнозира, че е много вероятно в понеделник \"червените\" да бъдат извадени от участие. Това провокира коментар на специалиста по спортно право Георги Градев.\"Очевидно е, че и това момченце също не е наясно с процедурите. Ако беше, защо не каза всичко това преди решението на КАС (както аз направих)? Иначе за всички е ясно, че УЕФА ще извади ЦСКА-София от Лига Европа в понеделник сутрин и ще вкара Дунав. Това е ясно и за БФС, както се вижда\", написа Градев в социалните мрежи.В културната дискусия се включи и бившият адвокат на фалиралото ЦСКА Радостин Василев, който зададе куп въпроси към БФС и Павел Колев чрез профила си във Фейсбук. Колев не му остана длъжен.\"Ти си за затвора, моето момче, и много скоро ще попаднеш там заедно с изрусената си група - съратници! А ЦСКА ще го има въпреки вас!\", написа Колев, който го нарича част от групата на \"Комисионерите\" и псевдоюрист.", "date": "2017.06.17", "title": " Истерията около ЦСКА-София премина в лични нападки"}
{"url": "https://m.offnews.bg/news/Obshtestvo_4/MRRB-ne-priema-vina-za-navodnenieto-v-Asparuhovo_658432.html", "text": "Министерството на регионалното развитие и благоустройството (МРРБ) е готово да оспорва експертизата за  на 19 юни 2014 г. В заключението на вещите лица се посочва, че причината за трагедията е природен феномен, но и в същото време се отчитат и грешки при липсата на оценка от регионалното министерство за риска от наводнения.Министър Николай Ненков е категоричен, че не може да се вменява вина на регионалното ведомство, съобщава БНТ.Експертите заключават, че броят на жертвите при потопа би бил значително по-малък, ако не е било разрешено застрояването на дерето, където се изля водата. Именно там ударната сила на високата вълна на кално-каменния поток е била най-голяма.", "date": "2017.06.17", "title": " МРРБ не приема вина за наводнението в \"Аспарухово\""}
{"url": "https://m.offnews.bg/news/Obshtestvo_4/Pochina-deputatat-ot-Velikoto-narodno-sabranie-Krum-Horozov_658431.html", "text": "На 92-годишна възраст днес почина депутатът от Великото народно събрание Крум Хорозов, съобщава БНТ.Хорозов е един от възстановителите на БЗНС \"Никола Петков\" през 1989 година и член на политическо ръководство на партията.По време на комунистическия режим той е прекарал повече от 11 години в най-тежките концлагери и затвори. Хорозов е нарисувал единствените достигнали до днес скици и рисунки от лагера в Белене.Поклонението ще бъде в понеделник от 12.00 часа на Централните гробища в Русе.", "date": "2017.06.17", "title": " Почина депутатът от Великото народно събрание Крум Хорозов"}
