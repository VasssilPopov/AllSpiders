{"url": "https://m.offnews.bg/news/Politika_8/Galab-Donev-shte-savetva-prezidenta-po-sotcialnite-politiki-i-zdraveto_655095.html", "text": "Държавният глава Румен Радев подписа указ, с който назначи социалния министър в служебното правителство на проф. Огнян Герджиков Гълъб Донев за секретар по социални политики и здравеопазване в своя екип.Гълъб Донев е роден през 1967 г. в София. Завършва 35-та Руска езикова гимназия в София. Придобива магистърска степен по финанси в УНСС и по право в Русенския университет „Ангел Кънчев“. Специализира Бизнес и мениджмънт в УНСС.От 2005 до 2006 г. е и. д. главен секретар на Министерството на труда и социалната политика. От 2007 до 2009 г. е член на Надзорния съвет на Националния осигурителен институт. През 2008 г. става председател на Надзорния съвет на Националния институт за помирение и арбитраж.От 2001 до 2007 г. Гълъб Донев е директор на дирекция “Условия на труд и управление при кризи” в Министерството на труда и социалната политика.От 2007 до 2009 г. е изпълнителен директор на Изпълнителна агенция „Главна инспекция по труда“, а през 2009 г. става зам.-председател на Държавна агенция „Държавен резерв и военновременни запаси”.От 2014 до 2016 г. е заместник-министър на Министерството на труда и социалната политика. Сред длъжностите, които заема след това са зам.-директор на дирекция „Административно и информационно обслужване“ на и зам.-директор на дирекция „Вътрешен одит“ на Министерството на отбраната.", "date": "2017.05.09", "title": " Гълъб Донев ще съветва президента по социалните политики и здравето"}
{"url": "https://m.offnews.bg/news/Kultura_33/Prevodach-na-dumi-prevezhdasht-sadbi_654742.html", "text": "Като реакция за 70-годишнината от края на Втората световна война,  подготви колекция от романи, посветени на едно от най-трагичните събития в съвременната история. Всички книги са маркирани със специално лого и мотото „Вчерашният свят, прочетен днес, за да има утре“, като вече могат да се намерят в книжарниците „Като бяло петно на картата“ от Шерко Фатах, „Крематорът“ от Ладислав Фукс и „Лека нощ, сладки сънища“ от Иржи Кратохвил. В два тома излязоха и три от произведенията на нобелистката Светлана Алексиевич, наново преведени и редактирани по изричното желание на авторката им: „Време секънд хенд: Краят на червения човек“ (прев. Ангелина Александрова) и дебютните и́ два романа , които се появяват отново на български близо 30 години след първото си издаване у нас. Те са публикувани в един том в превод от руски на Боян Станков и под редакцията на Светлана Комогорова–Комата. Колекцията ще включва още нови издания на „Мозъкът на Химлер се нарича Хайдрих” от Лоран Бине, „Страна без любов“ от Жил Розие.Вече е готов за среща с читателите и неиздавания досега у нас роман на Людмила Улицкая „Даниел Щайн, преводач” (превод на Александрина Петрова). Пишещият тези редове се „възползва” от досега си с текста като редактор, за да опита кратко да сподели впечатленията си. Всъщност, в заглавието Даниел Щайн може да бъде наречен по още няколко начина: разводач, разузнавач, преводач, спасител, даже нещо като „авантюрист на абсурда” (до един момент в живота си – по принуда, а после по собствено желание). За самата книга също ми хрумва обръщащ се словоред, еднакво верен: документален роман или романизирана документалистика. Наистина сюжетът следва една биография, а самият Даниел е действителна личност (не с това име). В интервю с Олег Кашин, препечатано в сайта на „Гласове” (29.11.2015 г.), Улицкая казва: „Над „Даниел Щайн“ плаках: защо не се намери на света силен талантлив мъж с твърда ръка, който да напише това? Защо точно аз съм длъжна да понеса този товар?” И допълва: „Литературата е по-точен термометър за измерване на историческите процеси. И значително по-интересна за четене.”                                                   Бих опитал да и́ отговоря. Ами, защото, и оригиналните скрижали, дадени на Мойсей на планината, отпървом били строшени, т.е. Десетте Божи заповеди най-напред така и не стигнали до юдеите (които по това време се възторгвали, че са избрания народ, само, когато им изнася). Спорно е и дали Шева Мицвот Бней Ноах (или Седемте Ноеви закона, Ноевия кодекс, които – според устната Тора, Талмуда, Бог дал на синовете на Ной, т.е. на цялото човечество) са били възприети в сърцата им. Понеже Бог кове нормите, а човекът гледа да ги заобикаля. Искам да кажа, че или си Даниел Щайн, превеждащият хора и души насам-натам, или не си. Какво значи ли? Ще трябва да прочетете, за да си отговорите сами. Издавам само, че е увлекателно написано и се чете с любопитство и увлечение.             О.Руфайзен, преводачВсе пак: той е евреин, ала приема католицизма; работи при фашистите, но спасява сънародниците си, завръща се в Обетованата земя и се захваща да помага на араби и християни (като вярва, че неговият Йехова не е „гневливият Бог”, а миропомазващият в състраданието). И не е просто „прозелит”, т.е. онзи, който се стреми да разпространи и разпростре своето учение и да привлече, да обърне в лоното на своята вяра хора извън паството си. В повечето си действия Щайн – превеждащият думи и хора – излиза извън религиозните предписания и е просто един добър, страдащ човек. Не е „цадик”, нито маг, нито чудотворец или старейшина. Няма как да е сред петдесеттимата от групата на Шломо Горен, които през 67-а изкачват Храмовия хълм и влизат в зданието на Купола на скалата с Тората и рог от овен. И уж не е заклеймяван от авторитетните равини, но и не е добре приет в родината си.Накрая (най-вероятно) е убит в нагласен инцидент от имащ му зъб субект, но Държавата и Църквата не пишат книга за него. Правят го един полски евреин, една американка и Улицкая. Ако съдбата му бе го унищожила в младостта му някъде из Съветския съюз чрез фашистите, сигурно името му щеше да бъде съхранено в Яд ва-Шем, Мемориала на Холокоста и героизма. Но той оживява, за да спасява други. Той е просто преводач.Щеше да е много добролюбиво-поучително, ако написаното (събраното, украсеното и подредено тъй, че да те стисне за сърцето) от Улицкая бе някаква приказка. Притча. Животоописание на Свети Даниел, когото кармелитки спасили и обърнали в католическото вероизповедание… Ала животът и добрините му се простират в нашето съвремие. В една държава, където още могат да те умъртвят с верско проклятие. Където съществува Пулса де-нура! (Както обяснява равин Моше Зев Пизем в „Русская народная линия”, VІ.2014.: Този обред отделя душата на човека от тялото и е опасен и за провеждащите го, ако техния довод не е истинен, могат да умрат мъчително. Прави се в изключителни ситуации и само срещу някой, който твори зло срещу еврейския народ. В интервю раби Йосеф Даян, чието име в романа е променено и публициста-общественик Авигдор Ъскин, споменават свое участие в проклятието срещу двама премиери на Израел – Ицхак Рабин (1995) и Ариел Шарон (2005). Ъскин твърди, че лично е организирал „пулса де-нура” срещу Рабин. Месец след обреда, премиерът е убит. По-малко от половин година след този за Шарон, той изпада в кома, която трае 9 години, до смъртта му на 11.01.2014 г.) Има какво да се научи при прочита на житието на преводача Даниел Щайн и, уверявам ви, то оставя противоречиви чувства относно геополитиката, историята, религията и сблъсъците на индивида с околните и държавата.Улицкая запазва някои факти и хора в романа си (почти) непроменени. Примерно: Давид Нойхауз е йезуит, настоятел на говорещите иврит католически общини на Латинския Йерусалимски Патриархат в Израел. За други подсказва на любопитните и паметливите. Малка книжка на пастор и изследване на профессор по социология предхождат труда на Улицкая. Но тя е превела най-чувствено живота, делото и съдбата на Щайн, един преводач, за да узнае света на четящите (поне) за него. Време е да посочим действителния прототип на романа: Освалд Руфайзен, с монашеско име – брат Даниел; род.през 1922 г. (рожд.име Шмуел; Самуел) в Живец, Галиция, днес Силезийско воеводство, Полша – поч. на 30.07.1998 г. в Хайфа, Израел. Баща – Елиас, майка – Фани, по-малък брат Леон (изр. Ари, след като заживява там). Спасява от гибел стотици евреи в гр.Мирск (в романа: Емск). Онези, които са събрани на площада и разстреляни, преди неговото идване в Мирск (белорус. Мир), намират смъртта си на 9.11.1941 г. В бягството си се спасява в манастир при игуменката Бартковяк. Заминава за Израел (1961 г.). Става монах-кармелит. До кончината си живее в манастира „Стела Марис” в Хайфа и е пастор в общината на евреи-християни „Св.Иаков” при католическия храм „Св.Йосиф” в Хайфа. Голям обществен отзвук предизвиква съдебното дело и обжалването по молбата на Руфайзен за израелско гражданство по Закона за завръщането. Описва сам одисеята си в „Автобиография”, публ. в Полша под ред. на проф.д-р Бенигнус Йозеф Ванат, известен историк от Ордена на босите кармелити.Историческите процеси действително са по-възприемливи за четене в литературна форма. А Даниел Щайн няма нужда да бъде определян. Той е Човек. Вярваме, че е един от мнозина. И това е достатъчно.ПС. Издателката ми разказа, че доста време е отнело консултирането с учени хора от езиковедските среди, преди да се окаже, че най-правилно авторката трябва да бъде изписвана като Улицкая.", "date": "2017.05.09", "title": " Преводач на думи, превеждащ съдби"}
{"url": "https://m.offnews.bg/news/Sviat-_12/Ruskite-VVS-zagubiha-bitkata-s-oblatcite-predi-parada-za-9-maj_655094.html", "text": "Руските военновъздушни сили загубиха битката с облаците при парада по случай Деня на Победата на Червения площад в Москва, предаде Асошиейтед прес, цитирана от БТА.Заради гъстите облаци повечето военни самолети и хеликоптери не успяха да се включат в прелитането над Червения площад, с което по традиция завършва парадът.От години властите се опитват да осигуряват ясно небе за честването чрез разпръсване на облаците.Агенция \"Спутник\" посочва, че този метод включва специално оборудвани самолети, които разпръскват сух лед и други реактиви върху облаците далеч от мястото, където се желае ясно небе.Вчера от Министерството на отбраната обявиха, че самолетите за разпръсване на облаците ще бъдат пратени за тазгодишния парад, но в Москва имаше сняг и не стана ясно дали те са били задействани.", "date": "2017.05.09", "title": " Руските ВВС загубиха битката с облаците преди парада за 9 май"}
{"url": "https://m.offnews.bg/news/Snukar_18803/Bil-Verbeniuk-zhadniiat-majstor-kraj-zelenoto-sukno_655098.html", "text": "Съвременните снукър турнири имат малко общо с тези от 70-те и 80-те години на ХХ век, когато спортът става изключително популярен, а с навлизането на цветната телевизия се превръща и във феномен на малкия екран.Нещо като традиция от билярдните клубове е било по време на мач играчите да палят цигари и да пият уиски, докато чакат реда си.Тогава алкохолът се е сервирал безплатно и дори мнозина, виждайки че губят, бързали да си поръчат по някое голямо питие.На всичко това се слага точка в края на 80-те години, когато международната федерация забранява употребата на алкохол по време на мачове.Това слага край на кариерата на една от емблемите от този период на снукъра Бил Вербенюк, който просто не можел да играе трезвен. В книгата си \"Бяг\" съвременната легенда на спорта Рони О'Съливан се спира на тази епоха от снукъра.\"По онова време снукър играчите не се занимаваха с фитнес. Всъщност точно обратното. Алекс Хигинс - Урагана винаги беше с цигара в уста и бира Guinness наблизо. Канадецът Биг Бил Вербенюк дори имаше медицинско, според което трябва да пие бира по време на всеки мач, за да контролира тремора в ръката си. Естествено, това беше само оправдание\", пише Рони.Бил Вербенюк е канадец от Ванкувър, а фамилията му е дядо му, който емигрира в Канада от Украйна. Баща му е откровен престъпник, който се занимава с търговия с крадени вещи, но е имал и билярден клуб, което предопределя съдбата на сина му. 12-годишен той предизвиква местната легенда да играят за пари и губи всичките си джобни. След няколко седмици обаче той му взема реванш и оттогава си дава сметка, че може да прави пари от уменията си край зеленото сукно. Като става пълнолетен със свой приятел заминава за Великобритания, където кръстосват кръчмите и взима по 10 лири от всеки загубил.Парите влага основно в бира. По време на тези билярдни маратони Вербенюк е изпивал по 76 халби. Печели и губи хиляди на нощ, но си прекарва добре. За да улеснят турнетата двамата с приятеля му влагат 20 000 лири в автобус с всички удобства за пътуване из страната.Две години след като става професионален играч по снукър Бил открива, че има проблем с уискито е принуден да го откаже. Откриват му тремор на дясната ръка, което е убийствено за играч по снукър. Вербенюк открива, че 5-6 бири преди мач му действат добре и не излиза край масата преди да си поеме дозата. От бирата обаче той напълнява рязко и достига до 127 кг. По време на мач за СК той се опитва да достигне една трудна топка и се надвесва над масата, но панталонът му се сцепва.Той не губи присъствие на духа, слиза от масата и прикривайки цепката отзад пита \"Кой се изпусна и развали въздуха?\".Забраната за употреба на алкохол му се отразява зле. Той недоумява какво предимство му дава бирата пред останалите играчи. В началото си плаща чинно глобите, но след като парите свършват се прибира в Канада при майка си. В последния си професионален мач губи с 1:10 фрейма.\"Бях на 24 бири и две големи водки, но пак не бях пиян\", спомня си Вербенюк, който се чувства предаден от новите правила. Той просто не може да си представи играта без чаша бира в ръка. Той умира през на 20 януари 2003 година само шест дни, след като е отпразнувал 56-ия си рожден ден от сърдечна недостатъчност.", "date": "2017.05.09", "title": " Бил Вербенюк - жадният майстор край зеленото сукно"}
{"url": "https://m.offnews.bg/news/Obshtestvo_4/Detca-vav-voenni-uniformi-vazmutiha-sotcialnite-mrezhi-snimki_655065.html", "text": "Кадри на деца във военни униформи по повод честването на Деня на Европа пред Паметника на съветската армия предизвикаха оживени коментари в социалните мрежи.При традиционното почитане на паметта на жертвите на загиналите във Втората световна война на преден план бяха строени момичета и момчета в униформи. Тя бяха част от акцията \"Безсмъртният полк\", което отбеляза 9 май с шествие от Незнайния воин до Паметника на съветската армия, носейки портрети на Сталин, Георги Димитров и др. Снимките породиха дискусии на тема редно ли е деца да носят униформи и да участват в акции с ликовете на заклеймени от историята личности.", "date": "2017.05.09", "title": " Деца във военни униформи възмутиха социалните мрежи (снимки)"}
{"url": "https://m.offnews.bg/news/Ikonomika_59/Poveche-ot-20-golemi-rabotodateli-shte-tarsiat-kadri-na-trudova-borsa_655061.html", "text": "Повече от 20 големи работодатели ще търсят нови служители на трудовата борса в читалище \"Бъднина\" (до метростанция \"Александър Теодоров-Балан\") в столичния квартал \"Младост 2\". Събитието ще е на 18 май от 10,30 до 12,30 часа.На трудовата борса могат да участват всички заинтересовани - безработни, заети и учащи. До момента от компаниите, които са потвърдили участие, има големи търговски вериги, охранителни фирми, колцентрове, водещи IT компании, дружества от областта на кредитирането, частни училища и хотелиери.До края на годината бюрото по труда, което отговаря за 6 от столичните общини - \"Младост\", \"Изгрев\", \"Панчарево\", \"Искър\", \"Слатина\" и \"Студентска\", планира да организира и специализирана трудова борса за безработни младежи.\"Безработните на възраст до 29 години се нуждаят от специално отношение и основен приоритет в работата ни е да им помогнем по-бързо да си намират работа\", добави Хетимов.", "date": "2017.05.09", "title": " Повече от 20 големи работодатели ще търсят кадри на трудова борса в \"Младост\""}
{"url": "https://m.offnews.bg/news/Sviat-_12/Severna-Koreia-pozdravi-Makron-za-pobedata-na-izborite-vav-Frantciia_655072.html", "text": "Северна Корея поздрави Еманюел Макрон за победата му на президентските избори във Франция. Пхенян изрази надежда, че новият държавен глава ще насърчава \"развитието и просперитета\" на страната си, предаде Франс прес, цитирана от БТА.Франция не поддържа официални дипломатически отношения със Северна Корея. Франция и Естония са единствените европейски страни, непризнали Пхенян.Според севернокорейската осведомителна агенция КЦТА поздравителното послание било изпратено до Макрон от председателя на севернокорейския парламент Ким Йон-нам.Ким пожелал на Макрон \"да успее в отговорната си работа за развитието и просперитета на Франция\" и подчертал, че развитието на двустранните отношения ще бъде благотворно за народите на двете страни.", "date": "2017.05.09", "title": " Северна Корея поздрави Макрон за победата на изборите във Франция"}
{"url": "https://m.offnews.bg/news/Obshtestvo_4/Moshtna-gradushka-udari-Smoliansko_655073.html", "text": "Cилнa гpaдyшĸa, пpидpyжeнa c гpъмoтeвици, ce посипа нaд Cмoлян, съобщи местният сайт \"Бурята е продължила над час, а ледените късове преобразиха в бяло цял Смолян.В града има и закъсали коли, като има затруднения в трафика и придвижването на места в областния град.Някои шофьори се опитваха да се спасят от градушката, спирайки под надлезите, което за момент образува тапи. Покривите на сградите също побеляха от градушката.Природната стихия преустанови за известно време и акцията по търсенето на изчезналия в местното село ", "date": "2017.05.09", "title": " Мощна градушка удари Смолянско"}
{"url": "https://m.offnews.bg/news/Kultura_33/Natcionalnata-biblioteka-podariava-chitatelski-karti-na-11-maj_655070.html", "text": "Националната библиотека \"Св. св. Кирил и Методий\" обяви Ден на отворените врати на патронния и професионалния си празник - 11 май. Освен да разгледа библиотеката, тогава всеки посетител ще може да получи безплатна едномесечни читателски карти, съобщиха от библиотеката.В 11 ч. във фоайето пък ще бъде открита изложбата \"Книги, посоки, публики\", посветена на част от най-ценните ръкописи, старопечатни книги и документи, грижливо съхранявани в библиотечните фондове.Еспозицията се осъществява в рамките на проекта “Анализ на нагласите на потребителите и популяризиране на архивните колекции на Националната библиотека”, реализиран с финансовата подкрепа на Националния фонд “Култура”. С помощта на 13 цветни пана (формат – 70 х 100 см) читателите и гостите на НБКМ ще имат възможност да “пътуват” из безценните колекции на отделите „Ръкописи и старопечатни книги”, „Български исторически архив” и „Ориенталски сбирки”.Отдел „Ръкописи и старопечатни книги” представя някои от най-известните и богато орнаментирани ръкописи – плод на книжовната продукция, създавана, разпространявана и използвана по българските земи през Средновековието. Сред тях са страници от Енинския апостол (Х-ХІ в.), Добрейшовото четириевангелие (ХІІІ в.), първият Софрониев препис на История славянобългарска от Паисий Хилендарски, изписан в Котел през 1765 г. Еталон за прецизна калиграфия, изящна орнаментика и богат обков на български ръкопис са Етрополското четириевангелие от 1658 г., преподвързано и обковано през 1756 г. А от чуждоезичните ръкописи са представени най-ранният датиран паметник от колекциите на НБКМ – Арменско четириевангелие от 966 г., донесено от Бачковския манастир, и богато украсеният с полихромни заставки и инициали в злато и сребро гръцки Служебник от 1736 г.В експозицията има и българската следа в световното книгопечатане от ХV в. до наши дни – от Четириевангелието, отпечатано в Търговище през 1512 г., през делото на първия български печатар Яков Крайков („Часословец”) и „Абагар” на Филип Станиславов, до първата печатна книга на новобългарски език („Неделник” на Софроний Врачански) и първия български светски буквар на д-р Петър Берон („Рибния буквар”). Издания от зората на книгопечатането (ХV-ХVІ в.) – кирилски, глаголически и латински инкунабули (първите европейски печатни книги) и палеотипи (печатни книги от първите 50 години на ХVІ в.), илюстрират многообразието на шрифтове, издателски и печатарски практики и тематични посоки и свидетелстват за книжовното богатство във фондовете на НБКМ.Отдел „Български исторически архив” е подбрал малко известни на широката публика документи, които не са участвали в експозиции през изминалите години. Те са представени в четири табла, а изборът на темите е съобразен с читателския интерес и търсенията на учени, студенти и докторанти. Вниманието привличат документи, свързани със завещанието на Васил Априлов и с Габровската гимназия. Сред тях са свидетелството на видния библиограф акад. Никола Михов, издадено от Априловската гимназия в Габрово, както и един от най-значимите документи за българското образование – завещанието на Евлоги Георгиев, с което дарява средства за построяване и издръжка на висше учебно заведение.В частта „Стопанските дейци през Възраждането” има писма на видните търговци братя Робеви, Евлоги и Христо Георгиеви, Христо Тъпчилещов. Акцент са грамотите за награждаване за особени заслуги на Евлоги Георгиев от княз Александър І Батенберг и княз Фердинанд І. А в отделно табло са представени свидетелства за участието на България във войните – манифест на цар Фердинанд І за обявяване на Балканската война, изложения на Българската делегация на Лозанската конференция, документални снимки от Първата световна и Балканската война. В експозицията присъстват и документи, свързани с Македония – писма от Тодор Александров, Гоце Делчев, Ефрем Чучков; списък на четата на Пейо Яворов от неговия личен бележник; фотографии на членовете на Върховния македоно-одрински комитет (ВМОК) и четата на Вътрешната македоно-одринска революционна организация (ВМОРО).Отдел „Ориенталски сбирки“ е подбрал експонати, които дават представа за видовото разнообразие и богатството на съхраняваните там документи, ръкописни и старопечатни книги на османотурски, арабски и персийски език. По-голямата част от арабографичната ръкописна и старопечатна колекции е пренесена в Народната библиотека през периода от края на ХІХ до първата четвърт на ХХ в. от вакъфските библиотеки в Самоков, Кюстендил, Видин, София и др., съществували през османското владичество. Изложбата представя преписи на творби от ранни арабски и персийски автори, художествено изработени ръкописи и ценни печатни издания.Изложените сиджили (описи на съдебни решения) са образци на съхранените у нас регистри на шериатските съдилища на София и Видин. Към тях са включени и сиджили от шериатските съдилища на Русе, Силистра, Шумен и Добрич. Показани са два от най-ранните регистри, съхранявани в архива, датиращи от края на ХV в., и един от началото на ХVІІ в. В таблото на архивните документи са добавени фермани и берати, издадени от султанската канцелария от началото на ХVІІІ в. до 70-те години на ХІХ в. Особено ценен сред тях е бератът с тугра на султан Абдул Азиз за утвърждаване на избрания видинския митрополит Антим І за пръв български екзарх.", "date": "2017.05.09", "title": " Националната библиотека подарява читателски карти на 11 май"}
{"url": "https://m.offnews.bg/news/Futbol_18793/Monako-shte-opita-da-napravi-chudo-sreshtu-nepobedimoto-katenacho-na-I_655075.html", "text": "Мощната атака на Монако ще се опита за втори път да окупира непревземаемата крепост на Ювентус. Този път мисията на френския тим ще е изключително трудна.Италианците приемат възпитаниците на треньора Леонардо Жардим във втори полуфинал от Шампионската лига след победа с 2:0 в първия мач на \"Луи II\".Историята сочи, че до момента Юве никога не е отпадал от французи, но ще намерят сили в себе си „монегаските“ да преобърнат традициите?Треньорът на торинския тим Масимилиано Алегри все пак предупреди за съществуването на известен риск и затова ще подходи предпазливо към реванша с мисълта за евентуален финал. Той излиза със същия състав от гостуването, като единствената промяна е влизането на изтърпелия наказание Сами Кедира вместо Клаудио Маркизио.Очакванията са Жардим да заложи на почти същия състав, с който игра и в първия двубой. На традиционната пресконференция преди дуела треньорът заяви, че \"ако играеш като луд, може да отбележиш три гола\".Любопитни факти:*Ювентус няма крайна загуба от четирите досегашни полуфинала срещу френски отбори в евротурнирите.*\"Бианконерите\" са спечелили всичките си 11 сблъсъка с френски съперници в Европа.*\"Старата госпожа\" е със съдем сухи мрежи в последните си девет мача у дома в ШЛ. Ювентус е единственият тим без допуснат гол в елиминациите през този сезон.*Монако е отбелязал 3 и повече голове в 27 мача през сезона. Ювентус е допускал два гола в един мач у дома в едва две от последните си 56 срещи.Ювентус: Буфон, Бардзали, Бонучи, Киелини, Алвеш, Пянич, Кедира, Сандро, Дибала, Манджукич, Игуаин.Монако: Субашич, Сидибе, Жемерсон, Глик, Дирар, Лемар, Бакайоко, Фабиньо, Силва, Мбапе, Фалкао.", "date": "2017.05.09", "title": " Монако ще опита да направи чудо срещу непобедимото катеначо на Ювентус"}
{"url": "https://m.offnews.bg/news/Zdrave-i-krasota_18812/5-greshki-koito-dopuskame-pri-snimki_655056.html", "text": "Много хора смятат, че работата на професионалните модели е да застанат и просто да гледат в камерата. Всъщност, за да бъде достойна една снимка за корица, са много важни стойката, ъгълът и способността да знаеш как да покажеш най-добрите си черти.Ето няколко трика: Когато брадичката ни е по-надолу, често изглеждаме уморени, носът се удължава и гушата ни се набръчква. Опитайте вирнете леко глава. Така ще се вижда шията ви и ще имате по-елегантен вид. Кръстосването на ръце често ни кара да изглеждаме намусени и се губи фокусът на снимката. Застанете под ъгъл, отпуснете ръцете и леко ги раздалечете. Така контурите на тялото ви ще изпъкнат и ще имате по-приветлив вид. Дори леко, прегърбването визуално скъсява врата и добавя няколко килограма на талията. Изправете гърба си и съберете плешките. Дори да седите на стол, не се облягайте. Ако седим на стол и сме фронтално срещу камерата, изглеждаме по-пълни и по-ниски. Особено когато краката и ръцете ни са отпуснати. Променете ъгъла, като леко се извърнете от камерата. Така ще изглеждате по-високи и по-слаби. Поставете единия крак върху другия, за да не се слеят. Торбестите дрехи пречат да покажем фигурата си. И това ни кара да изглеждаме по-пълни. Ако искате да подчертаете фигурата си, поставете ръцете си на талия, така ще се вижда както тялото ви, така и самите ръце.", "date": "2017.05.09", "title": " 5 грешки, които допускаме при снимки"}
{"url": "https://m.offnews.bg/news/Sviat-_12/Trima-zaginaha-sled-lavina-vav-Frenskite-Alpi_655093.html", "text": "Двама скиори и техният гид загинаха след лавина във Френските Алпи, съобщиха местни медии, цитирани от БГНЕС. Инцидентът е станал в Албарон, край границата с Италия, обясни кметът на намиращото се наблизо селище Боневал-сур-арк Габриел Бланк. Първоначално беше съобщено, че е започнала издирвателна операция и има вероятност и други да са пострадали. Бланк обаче посочи, че от надеждни източници са научили, че загиналите са били сами. За момента не е известно какво е причинило лавината.", "date": "2017.05.09", "title": " Трима загинаха след лавина във Френските Алпи"}
{"url": "https://m.offnews.bg/news/Kultura_33/Giote-institut-predstavia-parviia-sezon-na-Biuro-izkustvo_655069.html", "text": "В галерията на Гьоте-институт ще бъде представен видео проект „Бюро изкуство“ на Bureau Artrecord (Десислава Павлова, Райна Тенева) и Даниела Радева чрез седем кратки филма за седем емблематични творби на българското съвременно изкуство под формата на ежедневни прожекции до 2 юни.Откриването е на 11 май от 18:00 часа, а прожекциите ще бъдат от понеделни до петък от 10:00 до 19:00 часа.От години галерията на Гьоте-институт е място за представяне на съвременно изкуство от България и Германия. С дейността си институтът цели не просто да представя изложбени проекти, но и да се превърне в отворено пространство за диалог за съвременното изкуство и образование. Това е и един от програмните приоритети за 2017 г., който намира израз в редица инициативи за лекции, дискусии и срещи с художници и куратори (сред тях са поредицата „Супер арт годината 2017“ с разговори за големите арт форуми тази година, партньорството с дългогодишната образователна платформа „Въведение в съвременното изкуство“ на фондация „Отворени изкуства“, както и многобройни други срещи с арт професионалисти от Германия).„Бюро изкуство“ е поредица от кратки филми за съвременни произведения на художници от България. Всеки епизод презентира едно произведение, важно за формирането на най-новата история на изкуството.Кратките филми разказват за художествените средства и замисъл на отделни творби, извеждат на повърхността въпросите, които са движили авторите при работата им и предлагат възможни начини за интерпретация и анализ.\"Бюро изкуство\" се опитва да постави всяко произведение в контекста на световната култура и да го обясни по достъпен начин за зрители на различна възраст, професия и интереси.„Трансформацията винаги отнема време и енергия“ е първият сезон от този дългосрочен проект. Подзаглавието на първата поредица от седем епизода цитира названието на работата на Правдолюб Иванов и подсказва логиката в подбора на работите. В нея са включени творби на Сашо Стоицов, Недко Солаков, Лъчезар Бояджиев, Надежда Олег Ляхова, Правдолюб Иванов, Стефан Николаев и Красимир Терзиев.Специално за представянето в Гьоте-институт всички видеа ще бъдат субтитрирани и на немски език, с което се цели популяризирането на българското съвременно изкуство и достигането му до по-широка международна аудитория.", "date": "2017.05.09", "title": " Гьоте-институт представя първия сезон на „Бюро изкуство“"}
{"url": "https://m.offnews.bg/news/Obshtestvo_4/6-balgarski-medala-na-Balkanskata-olimpiada-po-matematika_655078.html", "text": "Четири златни и два сребърни медала спечелиха българските участници в 34-та Балканска олимпиада по математика, която се проведе от 2 до 7 май 2017 в Охрид, Македония, съобщи БАН.В отборното класиране отборът на България спечели първото място с 226 точки (от възможни 240).Ето и имената на медалистите:Виолета Найденова, (СМГ) – златен медалКирил Бангачев, (СМГ) – златен медал;Константин Гаров, (ПМГ–Бургас) – златен медал;Атанас Динев, (ПМГ–Бургас) – златен медал;Иван Ганев, (Американски колеж – София) сребърен медал;Борислав Антов, (СМГ) – сребърен медал.Ръководители на отбора са асистент д-р Драгомир Драгнев, доц. Ивайло Кортезов и чл.-кор. Олег Мушкаров, и тримата от Института по математика и информатика при БАН.След нашия обор се нареждат отборите на Сърбия (208 точки) и Румъния (182 точки). В 34-тата Балканска олимпиада по математика взеха участие 20 отбора от 19 страни: Албания, Азербайджан, Босна и Херцеговина, България, Великобритания, Гърция, Италия, Казахстан, Катар, Кипър, Киргизстан, Македония (А и Б), Молдова, Румъния, Саудитска Арабия, Сърбия, Туркменистан, Турция и Черна гора.", "date": "2017.05.09", "title": " 6 български медала на Балканската олимпиада по математика"}
{"url": "https://m.offnews.bg/news/Koloezdene_18819/Shofior-blasna-Kris-Frum-i-izbiaga_655049.html", "text": "Инцидент на тренировка претърпя голямата звезда на колоезденето Крис Фрум. Той беше ударен от шофьор край Монако. Асът на Team Sky се оплака в Туитър, но най-важното е друго - самият британец е добре.Трикратният шампион от Тур дьо Франс написа: \"Току що бях ударен от нетърпелив шофьор, който ме следваше на паважа. Благодаря на Господ, аз съм добре. Колелото е тотална щета. Шофьорът дори не спря\", обясни Фрум.Той пусна снимка на колелото - Pinarello Dogma F10, което гони 15 000 евро. Наистина, то е за боклука. А както се досещате, бижуто е изключително здраво по принцип.От Team Sky потвърдиха за инцидента и допълниха, че оставят на Фрум решението дали да подава жалба в полицията. Дори не е ясно към кои органи трябва да се обърне британецът  - италиански или френски.Крис Фрум живее в Монако, за да избегне плащането на високи данъци. Той пропуска Джирото с мотива, че иска да се подготви максимално добре за четвърта титла на Тур дьо Франс. ", "date": "2017.05.09", "title": " Шофьор блъсна Крис Фрум и избяга"}
{"url": "https://m.offnews.bg/news/Sviat-_12/Protesti-i-sblasatci-v-Ukrajna-na-9-maj_655050.html", "text": "Стотици излязоха по улиците на Киев, Харков и други градове в Украйна, за да отбележат 9 май. До 2015 г. страната по традиция отбелязваше този ден като Ден на Победата. След това, заради анексирането на Крим от Русия през март 2014 г., Върховната рада прие закон, според който 8 май бе обявен за Ден на памет и помирение, а 9 май - Ден на победата над нацизма през Втората световна война.Днешният ден беше белязан от протести в страната. Част от участниците в акциите носеха руски знамена и други руски символи. Това предизвика недоволството на техните опоненти. На места се стигна до сблъсъци и арести.  Ръководителите на Украйна почетоха днес паметта на загиналите във Втората световна война. На церемония в \"Парка на славата\" в Киев първите лица в държавата, начело с президента Петро Порошенко, положиха цветя на паметника на Незнайния воин, предаде ТАСС, цитирана от БТА.С минута мълчание дошлите на паметника ветерани, духовници и дипломати също почетоха паметта на загиналите.След церемонията Порошенко се отправи към площада пред Музея на Втората световна война, където произнесе реч пред новобранци.Президентът подчерта, че украинците няма да празнуват \"по московския сценарий\" Деня на победата.\"Москва използва края на Втората световна война и победата над Нацистка Германия, за да постигне своите имперски цели\", каза той. \"Войната имаше планетарен характер, народите на бившия Съветски съюз воюваха заедно, но войната имаше и свое отделно украинско измерение\", заяви Петро Порошенко. ", "date": "2017.05.09", "title": " Протести и сблъсъци в Украйна на 9 май"}
{"url": "https://m.offnews.bg/news/Kuhnia_18815/7-hrani-koito-siakash-idvat-ot-badeshteto-galeriia_655044.html", "text": "Технологичният прогрес е във вихъра си. И не говорим само за електроника и лекарства. Той присъства и в създаването на храни.От години населението на Земята се бори срещу замърсяването и глобалното затопляне. Всеки един от тези продукти допринася по някакъв начин да се предпази чистотата на планетата ни.Балончета вода, лилаво брашно, изкуствено създадено месо, безцветно кафе. Това са само малка част от произведенията, постигнати от учени в лабораториите. Сладолед, който не се размразява, обяд, който можеш да изпиеш, прахообразни протеини вече са на пазара и само чакат да смаят купувачите.Колкото и нереално да звучи, тези продукти са факт, и тепърва ще ни изненадват с новаторските си визии.", "date": "2017.05.09", "title": " 7 храни, които сякаш идват от бъдещето (галерия)"}
{"url": "https://m.offnews.bg/news/Futbol_18793/Flanelka-na-Stoichkov-pomogna-na-detcata-na-Lokomotiv-Sofiia-za-turnir_655086.html", "text": "Децата на Локомотив София от набор 2005 ще имат щастието да се включат в най-големия юношески турнир в света \"Готя Къп\" в Гьотеборг.От клуба на \"железничарите\" организираха благотворителен търг за оригиналната фланелка от паметния мач на 8 май с автографите на над 10 футболни легенди от цял свят. Уникалният екип е личен подарък от Христо Стоичков на президента на Локомотив Иван ВасилевПобедител в наддаването е главният мениджър на корпорация \"Развитие\" Александър Александров. Той ще получи трофея, а парите ще отидат за самолетните билети за Швеция на децата.“Когато разбраха, че ще имат възможност да отидат, децата много се зарадваха и от вълнение направо не могат да спят. Това ще е уникално изживяване за тях.Тази година ще участват повече от 1600 отбора от 80 страни”, сподели шефът на школата на Локомотив София Ивайло Паргов по повод най-големия юношески турнир по футбол в света.", "date": "2017.05.09", "title": " Фланелка на Стоичков помогна на децата на Локомотив София за турнира \"Готя Къп\""}
{"url": "https://m.offnews.bg/news/Kultura_33/Opernata-prima-Sonia-Joncheva-pia-na-rozhdeniia-den-na-Metropolitan-o_655052.html", "text": "На 16 септември 1966 г. \"Метрополитън опера\" отваря врати за първи път със световната премиера на Самюъл Барбър „Антоний и Клеопатра”. Петдесет години по-късно \"Метрополитън\" отпразнува своята златна годишнина със специална гала, в която участваха едни от най-големите артисти в операта, сред които Пласидо Доминго, Диана Дамрау, Рене Флеминг, Хуан Диего Флорес, Ана Нетребко, Елина Гаранча, Юсуф Ейвазов и др. Сред тях бе и българското сопрано Соня Йончева – висока чест, която се оказва еднократно в една оперна кариера.\"Метрополитън опера\" е специално място за мен. На нейната сцена направих едни от най-важните си роли. За мен бе чест да бъда сред артистите, които са поканени за галата по случай 50-годишнината на един от най-големите и авторитетни оперни театри в света. В края на тази година ще се завърна в \"Метрополитън с няколко спектакъла\", сподели българското сопрано.Соня, която софийската публика очаква на 18 юни в НДК, изпълни арията на Мимѝ от „Бохеми” на Пучини, а партньор на сцената ѝ бе Йозеф Калея. Двамата бяха изпратени с бурни аплодисменти от публиката.Сред другите звездни изпълнения за годишнината на \"Метрополитън\" бяха знакови оперни творби, които припомниха на публиката великолепни моменти от последните пет десетилетия, както и опери от бъдещите сезони. В селекцията попаднаха: „Порги и Бес“, „Самсон и Далила“, „Троянци“, „Ломбардци“. За първи път от откриването на Метрополитън бе изпълнена и операта „Антоний и Клеопатра”.Билети за концерта на Соня Йончева в зала 1 може да се закупят от Билетен център – НДК и онлайн в мрежата на Ticketportal.", "date": "2017.05.09", "title": " Оперната прима Соня Йончева пя на рождения ден на \"Метрополитън опера\""}
{"url": "https://m.offnews.bg/news/Evropa_18764/Borisov-Patiat-e-edin-edinna-i-silna-Evropa_655045.html", "text": "\"Само обединена и силна Европа може да поддържа мира и справедливостта\", написа във фейсбук премиерът Бойко Борисов по повод Деня на Европа.Той посочва, че \"днес пътуваме свободно, търгуваме свободно, от тази година и ще разговаряме свободно в ЕС. Това са естествените следствия от общите ценности на многообразния континент\".\"Времената не са леки, предизвикателствата не са малко, но историята показва, че пътят е един – единна и стабилна Европа. Започнем ли да се делим – последствията са за всички и сега по-ясно от всякога виждаме това, при излизането на Великобритания от Съюза. Само заедно интересите на всички могат да бъдат защитени и европейските граждани да се развиват и просперират, защото хората са в основата на Съвременна Европа\", пише още Борисов.", "date": "2017.05.09", "title": " Борисов: Пътят е един - единна и силна Европа"}
{"url": "https://m.offnews.bg/news/Ikonomika_59/Pesimizam-za-ikonomikata-obhvana-potrebitelite_655057.html", "text": "Песимизъм за развитието на икономиката ни през следващите 12 месеца, най-вече сред градското население, понижи общия показател на доверието на потребителите с 1.6 пункта за три месеца, показват данни на НСИ.Очакванията са негативни както за общата икономическа ситуация, така и за безработицата.Оценките за изменението на потребителските цени през последните дванадесет месеца също са по-неблагоприятни в сравнение с мненията, изразени три месеца по-рано, като и инфлационните очаквания за следващите дванадесет месеца се засилват.По отношение на финансовото състояние на домакинствата и оценките, и очакванията на потребителите, живеещи в градовете, са по-негативни, докато мненията на населението в селата бележат известно подобрение.Същевременно последната анкета на НСИ отчита малко по-благоприятна обща оценка на настоящата ситуация да се правят разходи за покупка на предмети за дълготрайна употреба , като и в намеренията на потребителите да извършват такива разходи през следващите дванадесет месеца се запазва същата тенденция.", "date": "2017.05.09", "title": " Песимизъм за икономиката обхвана потребителите"}
{"url": "https://m.offnews.bg/news/Obshtestvo_4/Nov-metod-za-otpuskane-na-invalidni-pensii-predlaga-D21_655082.html", "text": "Да се промени методът за отсяване на хората, които имат право на инвалидни пенсии, поиска \"Движение 21\".Трябва да има оценка на увреждането, а не на работоспособността, смятат експертите от работната група към Движението.Предложението за промени в експертизата на работоспособността – да се оценява всеки човек с увреждане какво може да работи и какво не, е крайно дискриминационно. По същата логика трябва и хората без увреждане да бъдат подлагани на такава експертиза, тъй като не всеки човек може да работи като хирург, инженер, ядрен физик, пишат от Д21.Спирането на фалшивите инвалидни пенсии и увеличение на останалите бе едно от най-гръмките предизборни обещания на \"Обединени патриоти\" - вече част от управляващата коалиция.\"Управляващите заявяват, че ще вземат от пенсиите на хората с увреждане и с тези пари ще увеличат пенсиите на другите пенсионери. На практика една група хора се настройва срещу друга – и двете едва оцеляващи в днешните условия. Не можем да оценим това намерение по друг начин, освен като антихуманно\", коментират от \"Движение 21\".Според тях предизборно са са внушавали \"откровени неистини\" и посочват за пример твърдението, че над един милион души получават инвалидни пенсии. Не престават внушенията, че хората с увреждания са едва ли не спирачката за развитие в социалната сфера, възмущават се от Движението и коментират, че те всъщност са най-уязвимата част от обществото.Според Д21 наследеният от комунистическия период модел, при който хората с увреждания получават пенсии е \"неуместен\". Средствата трябва да се получават под формата на държавна социална подкрепа, смятат те и коментират, че предназначението им е за частично компенсиране на увреждането, а не за оцеляване.Д21 се обявяват и против спирането на пенсиите на работещите хора с увреждане.\"Тази имитация на реформа ще доведе до незначителен финансов ефект, ако това е основният мотив, тъй като броят на работещите хора с увреждания е малък. Не бива да продължава повече последователно следваната политика на рестрикции към тази група хора, чрез която им се отнемат жизненоважни средства\", обясняват те.Редуцирането \"на хартия\" на хората с увреждане с цел пестене на пари няма как да е ефективна мярка - те ще бъдат изхвърлени от системата на Националния осигурителен институт (НОИ) и какво ще правят с живота си, питат от Движението на Татяна Дончева.Фалшивите инвалиди да не се вменяват като вина на хората с увреждания, зоват оттам.", "date": "2017.05.09", "title": " Нов метод за отпускане на инвалидни пенсии предлага Д21"}
{"url": "https://m.offnews.bg/news/Futbol_18793/Fenovete-na-Cherno-more-Chuvstvame-se-izlagani-ot-ministara_655051.html", "text": "Привържениците на Черно море с излязоха с декларация по повод ремонта на клубния стадион \"Тича\" във Варна. Според феновете, подобренията на съоръжението няма да завършат до 15 юли. Това означава, че и през другия сезон отборът ще продължи да играе домакинските си мачове в Каварна. \"Ние, феновете на Черно море, се чувстваме излъгани от спортния министър г-н Красен Кралев. Той е от Варна, но излиза, че не прави нищо за града. Първо обеща, че ремонтът на \"Тича\" ще завърши до 18 февруари и ние ще се завърнем в своя дом напролет, но това не се случи.Бяхме на стадиона, водихме разговори и видяхме какво се прави. Всичко това ни дава основание да смятаме, че \"Тича\" няма да е готов и до 15 юли, което означава, че тимът ни ще продължи да домакинства в Каварна и през другото първенство.Коренно различно е положението при Дунав и Локомотив (Горна Оряховица), които също получиха държавни субсидии за реновирането на стадионите си.Те не бяха играли в \"А\" група повече от 20 години, но ремонтът на съоръженията им приключи в срок и играят у дома. Докато Черно море, който е с далеч по-големи успехи и традиции в родния футбол, продължава да домакинства извън Варна\".Едва ли Кралев ще тръгне да лъже точно Черно море. Припомняме, той беше президент на варненския клуб в началото на века.Спортният министър реагира светкавично. Красен Кралев лично е позвънил на Иван Михайлов, шеф на фенклуба. Последният разкри пред Sportal.bg какво са си говорили:\"Г-н Кралев ми се обади и увери, че ремонтът на нашия стадион ще приключи в срок и през новия сезон ще се завърнем у дома. Той ми каза, че парите за реновирането са били спрени заради служебното правителство.Днес е първият му работен ден като спортен министър в новия кабинет, а още утре той ще има среща с подизпълнителя за ремонтните дейности на \"Тича\". Ние, феновете на Черно море, вярваме на думата на г-н Кралев и се надяваме този път всичко да бъде наред\".", "date": "2017.05.09", "title": " Феновете на Черно море: Чувстваме се излъгани от министъра"}
{"url": "https://m.offnews.bg/news/Sviat-_12/Putin-Niama-i-niama-da-ima-sila-na-sveta-koiato-da-pokori-Rusiia_655029.html", "text": "В света не съществува сила, която да покори руския народ, заяви президентът на Русия Владимир Путин по време на честването на Деня на победата на Червения площад в Москва. \"Няма и няма да има сила, която може да покори нашия народ\", каза Путин, цитиран от ТАСС. По думите на руския държавен глава ужасната трагедия на Втората световна война не е могла да бъде предотвратена заради липсата на единствено между световните сили. Путин подчерта, че както винаги руските войници в днешни дни са готови на всякакви героични подвизи в името на родината и народа.\"Уроците на миналото ни подтикват да сме бдителни и въоръжените сили на Русия са способни да отблъснат всяка потенциална агресия\", коментира той, допълвайки, че животът днес изисква засилване на отбранителния потенциал. Путин каза, че за ефективна борба със заплахи като тероризма, екстремизма, неонацизма и други е необходимо обединение на цялата международна общност. Според него Русия е открита за подобно сътрудничество. ", "date": "2017.05.09", "title": " Путин: Няма и няма да има сила на света, която да покори Русия"}
{"url": "https://m.offnews.bg/news/Sviat-_12/Rusiia-otbeliazva-Denia-na-Pobedata-s-voenni-paradi-snimki_655026.html", "text": "Русия отбелязва Деня на Победата в Отечествената война с традиционния парад на Червения площад в Москва. Тази година в парада участват около 10 000 души, 114 единици наземна бойна техника, 72 вертолета и самолета. За първи път в парада са включени отряди на общоруското военно-патриотично движение \"Юнармия\", девойки - курсанти от Военната свързочна академия \"Будьони\" и Военно-космическата академия \"Можайски\", както и военнослужещи от морската пехота на Северния флот. Арктическата техника, която тази година за първи път е включена в парада, е представена от зенитно-ракетни комплекси \"Тор-М2ДТ\" и зенитни ракетно-оръдейни комплекси \"Панцир-СА\", съобщава ТАСС, цитирана от БТА.По традиция в механизираната част на парада се включва танкът от Великата отечествена война \"Т-34\", освен това многоцелеви бронирани автомобили \"Тигър\", универсални бронирани автомобили \"Тайфун-К\" и \"Тайфун-У\", бойна машина на пехотата на платформа \"Курганец-25\" и основна бойна машина на пехотата \"БМП-3\". След тях ще мине колона от съвременни танкове - \"Т-14 Армата\" и основният боен танк на руската армия \"Т-72Б3\". Артилерията ще бъде представена от комплекси \"Коалиция-СВ\" и самоходни гаубици \"Мста-С\", ракетни комплекси \"Искандер-М\" и зенитно-ракетни комплекси \"Бук-М2\" и \"Тор-М2У\". Техниката ще включва също десантни многоцелеви бронетранспортьори \"Ракушка\", бойни десантни машини \"БМД-4М\", зенитни ракетни системи \"С-400\", автономни пускови установки на ракетния комплекс \"Ярс\" и бойна машина на пехотата на платформа \"Бумеранг\". Въздушната колона се оглавява от най-големия военно-транспортен вертолет в света \"Ми-26\", съпровождан от четири хеликоптера \"Ми-8\". Авиационната техника включва също вертолети \"Ми-28Н\", \"Ка-52\" и \"Ми-35\", стратегически бомбардировачи \"Ту-95МС\", военно-транспортни самолети \"Ан-124\" и \"Ил-76МД\", изтребители \"Су-35С\", \"Су-30СМ\", \"Су-27\", \"МиГ-29\", \"МиГ-31БМ\", фронтови бомбардировачи \"Су-34\", \"Су-24М\", учебно-бойни самолети \"Як-130\".На парада присъства руският президент Владимир Путин, премиерът Дмитрий Медведев, министърът на обраната Сергей Шойгу и други висши представители.В Камчатка на парада за първи път участие взима бреговият оръжеен комплекс \"Бастион\". На парада в Хабаровск участват над 1700 души и 87 единици техника. В Симферопол в парада ще преминат пускови установки на зенитно-ракетните системи С-300 и бойни машини на реактивните системи за залпов огън \"Град-М\", а на парада в Севастопол ще участват 1300 души и 30 единици бойна техника. В Калининград военната колона също ще бъде оглавена от легендарния танк Т-34.В Санкт Петербург за първи път ще има въздушен парад, в който ще участват 40 самолета и вертолета на оперативно-тактическата, армейската и транспортната авиация на Западния военен окръг. В парада на Дворцовия площад ще се включат и над 4000 военнослужещи и над 100 единици бойна техника.Освен паради ще има и заря на много места. В Москва ще бъдат изстреляни тази вечер 10 000 фойерверки, а в продължение на 10 минути от 72 салютни установки и 18 артилерийски оръдия ще бъдат произведени 30 залпа.", "date": "2017.05.09", "title": " Русия отбелязва Деня на Победата с военни паради (снимки)"}
{"url": "https://m.offnews.bg/news/Futbol_18793/Stoichkov-pozhela-IUve-da-specheli-Shampionskata-liga_655030.html", "text": "Легендата на Барселона Христо Стоичков ще стиска палци на Ювентус да спечели титлата в тазгодишното издание на Шампионската лига. Пред радио \"Канена Сер\" Камата сподели, че иска италианците да победят заради добрия му приятел Джанлуиджи Буфон, с когото играха в Парма през 1995 година. Освен това Ицо не пропусна да изрази и мнение по адрес на мадридския полуфинал в най-престижния клубен турнир.“Дано Ювентус спечели. Няма друг лек. Относно Реал и Атлетико... всичко е възможно в този живот. След 0:4 от Пари Сен Жермен всички казваха, че на 99.9% Барса няма шанс и няма да видим обрат, но виждате какво може да се случи във футбола.Във футбола две и две не означава четири. Реал има голямо преимущество. Но ще видим дали Чоло ще може да вдигне Атлетико. По-скоро може да се каже, че нещо в тази игра е почти невъзможно, но винаги има шанс.Барселона трябваше да има две или три европейски титли повече. През 1993 година бяхме силни, но отпаднахме след катастрофален мач с ЦСКА Москва. Не се и съмнявам, че Барса скоро отново ще е на върха на Европа”, каза Стоичков.", "date": "2017.05.09", "title": " Стоичков пожела Юве да спечели Шампионската лига"}
{"url": "https://m.offnews.bg/news/Politika_8/Radev-otbeliaza-Denia-na-Evropa-i-Denia-na-pobedata_655028.html", "text": "„Днес най-ясно трябва да осъзнаваме, че Европа има нужда от обединение. Празнуваме Деня на Европа, но и Деня на победата, без който и без тези милиони жертви днешна Европа нямаше да е същата. Нека не забравяме, че осъждането на нацизма и фашизма в следвоенна Европа е абсолютен консенсус“.Това заяви пред журналисти президентът Румен Радев, който участва в церемонията по полагането на венци и цветя пред паметника на Незнайния войн в столицата по повод 72 години от края на Втората световна война, съобщиха от прессекретариата на държавния глава.На събитието присъстваха български ветерани от Втората световна война, представители на военно-патриотични съюзи и организации, стотици граждани.„Тук съм преди всичко, за да изкажа своята почит към всички загинали в борбата с хитлерофашизма, а сред тях и хиляди българи“, посочи държавният глава, според когото България има своето достойно място и бъдеще в Европа.По-късно пред сградата на президентството на тържествена церемония беше издигнато знамето на ЕС. Церемонията се състоя в присъствието президента Радев, председателя на Народното събрание Димитър Главчев, парламентаристи и представители на изпълнителната власт. Празнуваме Деня на Европа, но и Деня на победата, без тези милиони жертви днешна Европа нямаше да е същата. Това каза пред журналисти президентът Румен Радев след като поднесе венци по повод 9 май пред паметника на Незнайния войн, предаде репортер на Агенция \"Фокус\". Радев посочи, че е пред Паметника на Незнайния войн, за да отдаде почит към всички загинали в борбата срещу хитлеро-фашизма. \"Сред тях са и хиляди българи. Нека не го забравяме. Изказах и своето уважение към малкото останали живи ветерани от Втората световна война. Трябва да се помни\", заяви Радев. По думите му осъждането на нацизма и фашизма е следвоенен консенсус, дори когато Европа е разделена от Желязната завеса. \"Затова на днешната дата отново потвърждаваме този консенсус. Нека няма индулгенции. Честит празник на всички българи. Нека с нашата ежедневна позиция доказваме, че България има място в Европа\", допълни държавният глава.", "date": "2017.05.09", "title": " Радев отбеляза Деня на Европа и Деня на победата"}
{"url": "https://m.offnews.bg/news/Politika_8/Utre-obiaviavat-evrokomisaria-zhena-e-evrodeputat-Ochakva-se-da-e-M_655036.html", "text": "Утре ще знаем името на българския еврокомисар - това каза министърът за българското председателство на Съвета на ЕС Лиляна Павлова, без да уточнява кой ще е той.Два часа преди нея темата коментира и вицепремиерът Томислав Дончев пред БНР: \"Следващият български еврокомисар трябва да бъде жена, такива са очакванията в Европейската комисия и в Европейския парламент. Добре е да е евродепутат – това означава опит в европейските институции\". Министърът на финансите Владислав Горанов обаче преди месец спомена име, което по думите му е подходяща кандидатура - евродепутаът от ГЕРБ Мария Габриел.Тя отговаря на описанието на Дончев, така че остава утре да видим дали тя ще е новият български еврокомисар.А с какъв ресор ще е българският еврокомисар също не се знае - засега вицепремиерът Екатерина Захариева само уточни преди два дни - вероятно с ресор \"Дигитализация\". ", "date": "2017.05.09", "title": " Утре обявяват еврокомисаря, жена е, евродепутат. Очаква се да е Мария Габриел"}
{"url": "https://m.offnews.bg/news/Politika_8/Tramp-pozdravi-Borisov-niama-tarpenie-da-raboti-s-nego_655032.html", "text": "„С нетърпение очаквам да работя с Вас за засилване на двустранното ни партньорство и в интерес на общите ни цели като съюзници и приятели, като същевременно задълбочаваме връзките между българския и американския народ. Тези важни за България времена изискват силно и решително лидерство.“Това пише президентът на САЩ Доналд Тръмп до Бойко Борисов като го поздравява за изборната победа и избирането му за трети мандат като министър-председател на България, съобщиха от правителствената пресслужба.„Дълбоко ценя приноса на България в нашите общи мисии: като съюзници стоим рамо до рамо в Афганистан и Косово, а като коалиционни партньори се борим да унищожим ИДИЛ. Също така съм благодарен за широката подготовка за домакинството на най-голямото учение на НАТО в Европа тази година. Особено съм радостен от плановете на България да засили и модернизира отбранителните си способности, които са от ключово значение в общата ни работа при справяне с нетърпящи отлагане предизвикателства пред нашия Алианс, включително тероризма и миграцията“, посочва американският президент в поздравителния си адрес до Бойко Борисов.„Нашата цел да защитим сигурността, свободата и просперитета на гражданите си лежи на най-силната основа: нашия споделен ангажимент към силата на демократичните ни институции и върховенството на закона. Въпреки че предизвикателствата пред нас са значителни, убеден съм, че тези устойчиви ценности ще спомогнат да постигнем единството и способностите, необходими да осигурим на своите нации бъдещето, което заслужават“, пише още президентът на САЩ до българския министър-председател.", "date": "2017.05.09", "title": " Тръмп поздрави Борисов, няма търпение да работи с него"}
{"url": "https://m.offnews.bg/news/Obshtestvo_4/Slagat-kameri-vav-vsichki-iasli-v-Sofiia_655035.html", "text": "В столичните ясли ще има камери в занималните и спалните помещения, обяви зам.-кметът на София по финанси и здравеопазване Дончо Барбалов по БНТ. Записите от видеонаблюдението ще се пазят месец в яслата, както и в дирекция \"Здравеопазване\", уточни Барбалов. В детските градини обаче Столична община няма да поставя камери, защото децата са по-големи и сами могат да разкажат какво се случва там и имат ли проблеми с учителите или другите хлапета. Затова видеонаблюдението при най-малките е с приоритет. В София има 176 училища, като в 126 от тях има камери в помещенията, които бяха поставени заради матурите. Трябва да има отчетност и контрол на директорите и всеки да си понесе отговорността, ако не си върши работата според изискванията, каза още Барбалов. Родители планират за утре простест срещу зачестилите прояви на физическо и психическо насилие над деца в яслите, детските градини и училищата. Те настояват да бъдат поставени камери в детските заведения и школата. ", "date": "2017.05.09", "title": " Слагат камери във всички ясли в София"}
{"url": "https://m.offnews.bg/news/Politika_8/Radev-pozdravi-Putin-za-Denia-na-pobedata_655040.html", "text": "Държавният глава Румен Радев поздрави днес президента на Руската Федерация Владимир Путин по повод Деня на Победата – 9 май, съобщиха от прессекретариата на президентството.„Приемете моите поздравления и благопожелания до Вас и до руския народ по случай Деня на Победата – 9 май. Трудно можем да си представим, как би изглеждал днес нашият свят без историческата победа преди 72 години, постигната с решителния принос на смелите мъже и жени, жертвали живота си за освобождението на света от нацизма“, заявява президентът Румен Радев.В писмото си до руския президент Владимир Путин, българският държавен глава изразява и пожеланията си за благополучие и просперитет на гражданите на Русия.", "date": "2017.05.09", "title": " Радев поздрави Путин за Деня на победата"}
{"url": "https://m.offnews.bg/news/Obshtestvo_4/Nova-magistratura-shte-uchi-studenti-kak-se-praviat-inovatcii_655043.html", "text": " е най-новата академична магистратура, която от 2017 година предлага ВУЗФ на свои студенти. Това е и първата магистърска програма в България, която засяга пълния цикъл на иновационния процес, методи, стратегия и принципи в бизнес организации, неправителствения и публичния сектор. Целта й е да отговори на критичната нужда от знание в областта на публично-частните иновационни партньорства и да срещне хора и екипи, които да работят по редица проекти за социална промяна и социално включване в България.Мениджмънт дисциплината в областта на иновациите ще надгражда фундаменталната подготовка на млади специалисти, които имат амбиция за експертна и академична кариера. Ще предостави отлична подготовка и контакти за една предстояща гъвкава професионална кариера и реализация в днешния толкова динамично променящ се свят и пазар на труда – при отмиране на стари професии и възникване на нови, при динамична смяна на професионални стандарти, институции и работни позиции, иновациите са ключово знание за бъдещето, което ви гарантира приспособимост и работа.Методиката на преподаване е “учене чрез правене и експериментален опит” и дава, освен необходимата академична подготовка в областта на теория на иновациите, практически знания и умения, в пряк контакт с преподаватели-пракитици от бизнеса и публичната сфера у нас. Лектори в нея са доказани експерти в областта на иновациите и публично-частните иновационни партньорства в България, с над 15 годишен бизнес и академичен опит. Те ще помогнат на студентите да навлязат в стратегическото планиране на иновациите, развитието на нови продукти и услуги, ползването на методи, като Систематична иновация, Дизайн мислене, Lean Startup, разработването на социални иновации за нуждите на обществото и партньорства с правителствени, неправителствени и бизнес организации за целите на едно по-добро бъдеще, в което България става SUPER.Магистратурата е за студенти с икономически, технологичен и хуманитарен профил, които освен диплома, целят и усвояване на сериозно и задълбочено знание в областта на иновациите; за учащи, които ще работят активно със своите преподаватели и фасилитатори; за експерти, които ще заемат ключови съвременни позиции, като Началник отдел иновации, Главен директор иновации, експерт Иновации, ще имат свой собствен бизнес или кариера в публичната сфера, насочена към социална промяна.Форматът цели да събере в първия випуск, учащи с хетерогенен опит, както представители на бизнеса, неправителствения сектор и държавната администрация, така и студенти без предишен работен опит със силен интерес в областта на иновациите.Кандидатства се до края на месец септември на сайта на ВУЗФ .", "date": "2017.05.09", "title": " Нова магистратура ще учи студенти как се правят иновации"}
{"url": "https://m.offnews.bg/news/Politika_8/Ninova-Bez-Denia-na-Pobedata-niamashe-da-ima-i-Den-na-Evropa_655038.html", "text": "Да е честит Денят на Победата и Денят на Европа! Отдаваме почит на онези милиони мъже и жени от цял свят, които са дали живота си, за да бъдем свободни.Това заяви лидерът на БСП Корнелия Нинова по случай 9 май. Поклон пред Червената армия и българските антифашисти за саможертвата им. Без победата над хитлерофашизма, нямаше днес да празнуваме Деня на Европа. И нека, както двата празника са свързани, така и народът ни да бъде обединен в признателност към героите си, стремеж към мир и просперитет на европейските граждани в обединена Европа!, каза още тя.Корнелия Нинова взе участие в церемонията по полагане на цветя и венци на паметника на Незнайния войн по случай Деня на Победата.Председателят на БСП присъства и на церемонията по издигане на знамето на ЕС пред президенстката институция по случай Деня на Европа. ", "date": "2017.05.09", "title": " Нинова: Без Деня на Победата нямаше да има и Ден на Европа"}
{"url": "https://m.offnews.bg/news/Kultura_33/Kontcertat-na-Low-Deep-T-s-nova-lokatciia-Sofia-Live-Club_655054.html", "text": "Концертът на британския изпълнител Low Deep T на 26-ти май се мести от зала 1 на НДК в Sofia Live Club. След посещението на изпълнителя в София през април и многобройните му срещи с фенове, които изказаха силните си предпочитания да преживеят концерта му в клубна обстановка, Low Deep T реши да изпълни желанието им и промени мястото на събитието.Новата локация предлага на почитателите му възможността да чуят хитовете \"Casablanca\", \"Big love\", \"Got 2 Find Love\" и песните от последния албум в по-интимна атмосфера с брилянтен звук и много танци.Заедно с популярния изпълнител на сцената на Sofia Live Club ще се качат българските музиканти Веси Бонева, Светлин Къслев, Калин Вельов, Валентина Александрова, Тони Рикев и Sofia Gospel Choir.Началото на концерта ще е в 19ч., а вратите ще бъдат отворени час по-рано.Закупените до момента билети за зала 1 на НДК от ценова категория 20, 30 и 40 лв. ще важат без презаверка. Закупените билети от ценова категория 50, 60 и 80 лв. могат да бъдат заменени на мястото, откъдето са закупени. Разликата в сумата ще бъде възстановена в брой при замяната. В случай, че билетите са закупени от сайта на Eventim, замяната може да стане в централния им офис - София, ул. 6-ти септември 58.Всеки който искат пък да върне билета си, може да го направи до 19-ти май на мястото, откъдето е закупен, а платените онлайн билети в сайта на компанията, могат да бъдат върнати в централния им офис.Билетите за концерта в Sofia Live Club на цена от 40лв. могат да бъдат намерени в мрежата на  и партньорските каси: SOFIA LIVE CLUB, OMV, щанд EVENTIM - The Mall, Билетен център НДК, Usit colours, Технополис, Арена Армеец и др.Цената на място ще е 45 лева.", "date": "2017.05.09", "title": " Концертът на Low Deep T с нова локация - Sofia Live Club"}
{"url": "https://m.offnews.bg/news/Zdrave-i-krasota_18812/Sazdadoha-fitnes-za-sledobedna-driamka_655023.html", "text": "В този забързан свят липсата на качествен и продължителен сън се е превърнала в мечта. Това не води до нищо добро – обществото масово страда от стрес, депресии, умора и т.н.Ето защо Във Великобритания са измислили начин да наваксаме липсата на сън по много изобретателен начин. Съществува фитнес зала, която предлага 1-часова дрямка. Първите 15 минути са посветени на разтягане и отпускане на мускули, които са последвани от 45 минути дрямка в специална стая, с перфектна температура, удобни легла и приятна атмосфера.Създателите на този фитнес го наричат „Nap-Ercise” (съчетание на думите „дрямка“ и „упражнение“) и обясняват, че идеята е умът ни да си почине, да подобрим настроението си и дори да изгорим някоя друга калория. Последното е лъжа, но е достатъчно примамлива.Оказва се, че научно е обяснено защо тези следобедни \"занимания\" са толкова полезни. Според проучване, направено в колежа \"Allegheny\" в Пенсилвания, участниците, които са си взели 45-минутна дрямка в средата на деня, са по-малко стресирани.Друго изследване от UC Berkeley установи, че следобедната дрямка може да увеличи възможността на мозъка да приема повече информация.", "date": "2017.05.09", "title": " Създадоха фитнес за следобедна дрямка"}
{"url": "https://m.offnews.bg/news/Izvan-terena_18817/Ronaldo-zavede-gadzheto-v-Ibisa-za-uikenda_655031.html", "text": "Кристиано Роналдо си живее добре между двата полуфинала в Шампионската лига срещу Атлетико Мадрид. Асът на Реал бутна три гола в първата среща и  си даде почивка този уикенд.Папараци изловиха португалеца с новата му любов Джорджиана в Ибиса. Двамата пристигнаха с частен самолет за почивните дни. Те се насладиха на слънчеви бани до басейна на известен хотел. За да не изгорят, Роналдо и Джорджиана се мушнаха в тента.Излишно е да казваме, че Роналдо изглеждаше перфектно с надутите мускули. Приятелката му също показа апетитни форми.Джорджиана носеше и бейзболна шапка на Гучи. Клюкарите веднага припомниха, че тя е работила в магазин на модната марка в Мадрид преди да стане детегледачка в Англия. Испанката изглежда е успяла да завърти главата на Роналдо. Техни снимки се появиха за първи път миналия ноември от Дисниленд в Париж. Като двойка се появиха на червения килим този януари, когато Кристиано спечели наградата на ФИФА за най-добър футболист в света.Тогава испанката беше със сина му Роналдо-младши. Изглежда малкият приема отлично Джорджиана. Което е от ключово значение, тъй като носи точки пред Долорес - майката на Роналдо.Припомняме, синът на Кристиано беше роден от сурогатна майка, която и до ден днешен остава неизвестна. Предполага се, че живее някъде в Сан Диего (САЩ), като е получила над 10 милиона евро да мълчи завинаги.Най-новите клюки са, че Роналдо чака близнаци всеки момент. Майката отново е сурогатна и живее в САЩ.", "date": "2017.05.09", "title": " Роналдо заведе гаджето в Ибиса за уикенда"}
{"url": "https://m.offnews.bg/news/Ikonomika_59/Iznosat-ni-raste-s-9-vnosat-s-12-na-sto_655042.html", "text": "Износът на България се е увеличил с 9% за година, а вносът от ЕС - с 12.2 на сто, показват публикувани днес данни на Националния статистически институт.Измереният период е януари-февруари 2017 спрямо същия период на 2016 г.Износът ни е в размер на 4 957.2 млн. лева. Основни търговски партньори на България са Германия, Италия, Румъния, Гърция, Франция и Белгия. Те формират 67.3% от износа за държавите - членки на ЕС.Най-много се увеличава износът за Ирландия (с 67.6%), Белгия (63.1%), Швеция (36.8%) и Чехия (35.4%).През февруари 2017 г. износът за ЕС нараства с 10.7% спрямо същия месец на предходната година и е в размер на 2 531.2 млн. лева.Най-голям е ръстът на износа в секторите „Минерални горива, масла и подобни продукти” (45.7%) и „Артикули, класифицирани главно според вида на материала” (28.5%),  най-голям е спадът в сектор „Необработени (сурови) материали, негодни за консумация (изкл. горивата)” (10.2%).Вносът ни (януари-февруари 2017 - януари-февруари 2016) от ЕС е на стойност 5 461.2 млн. лв. Най-голям е стойностният обем на стоките, внесени от Германия, Румъния, Италия, Испания и Гърция.През февруари 2017 г. вносът на България от държавите - членки на ЕС, нараства с 8.4% спрямо същия месец на предходната година и е в размер на 2 820.1 млн. лева.Най-голямо е процентното увеличение в сектор „Минерални горива, масла и подобни продукти” (98.0%), а най-голямо намаление се наблюдава в сектор „Безалкохолни и алкохолни напитки и тютюн” (10.8%).Външнотърговското салдо е отрицателно, на стойност 504.0 млн. лева. След елиминиране на разходите за транспорт и застраховки при внос на стоки салдото също е отрицателно и е в размер на 233.5 млн. лева.", "date": "2017.05.09", "title": " Износът ни расте с 9%, вносът - с 12 на сто"}
{"url": "https://m.offnews.bg/news/Kultura_33/Shamsiia-Hasani-parvata-zhena-draznala-da-risuva-grafiti-v-Afganist_655024.html", "text": "На пръв поглед Шамсия Хасани е обикновена млада жена от Афганистан, която преподава в университета в Кабул. Тя обаче е първата жена, която се осмелява да рисува графити свободно по улиците на разтърсваната от конфликти страна. Използвайки стените на изоставени сгради, повредени след бомбени атаки, Хасани рисува картини, които често изобразяват жените в традиционно за мюсюлманите облекло, които радостно свирят с различни музикални инструменти. Част от нейната мисия е да представи града с цвят сред тъмнината на войната.\"Започнах да правя графити след семинар за разпространението им сред афганистанските художници през 2010 г. Тогава от Великобритания дойде графити артистът Чу, които ни научи на много неща\", споделя 29-годишната жена. \"След семинара реших, че уличното изкуство ще повлияе много добре на нашето общество, защото в Афганистан е много по-добре да представяме изкуството на улицата, тъй като нямаме добри галерии и хората няма да видят работите ни. В същото време мога да променям изгледа на града, като поставям цветове и дори прикривам лошите спомени от войната\".\"Останалите, които бяха на семинара, отказаха да правят графити, според тях бе нередно. Тогава аз бях единствената, но 2 години по-късно и други се обърнаха към графитите, защото видяха работата ми\", продължава Хасани. Въпреки подкрепата на много хора около себе си, жената признава, че е опасно да се прави улично изкуство в Кабул и Афганистан като цяло. \"В момента е много опасно, има бомбардировки. От друга страна хората са затворени и не възприемат уличното изкуство, особено ако е правено от жена. Хората са много чувствителни на тази тема\", казва тя, \"когато правя улично изкуство се страхувам през цялото време. Хората биха могли да ме тормозят, защото съм жена. Ако бях мъж щеше да е по-лесно, защото никой нямаше да ми каже нищо. Но понеже съм жена, дари и да не правя изкуство, ако просто ходя по улицата, чувам много думи за себе си\". Тя признава, че понякога оставя работите си недовършени от страх за себе си.Жените са централен предмет на изкуството на Хасани. Стилизирани силуети, понякога облечени в бурки или в хиджаб. Те обаче са далеч от стереотипите, наложени от талибаните. Фигурите на Хасани са активни субекти: силни, грациозни, динамични, често изобразени загубени в размисъл, дори танци.\"Когато започнах, рисувах жените с бурка, с остри рамене, с движение\", казва Хасани. \"Сега ги рисувам без бурка, защото искам да покажа, че жената дори да няма такава, тя пак е затворена в Афганистанското общество. Жената тук все още не е свободна\", допълва тя.Не случайно жените в работите на артиста са изобразени с музикален инструмент. Той символизира възможността за себеизразяване и контрол над собствения си глас.\"Искам да покажа, че жените са се завърнали в афганистанското общество с нова, по-силна форма\", каза тя за Art Radar, \"не жената, която остава у дома си. Това е нова жена. Жена, която е пълна с енергия, която иска да започне отново.Хасани е обикаляла много страни, за да показва изкуството си - Великобритания, Германия, Дания, Швейцария, Америка, дори Виетнам. Прекарвала е доста време в Лос Анджелис, където се чувства свободна да рисува без риск за здравето си. ", "date": "2017.05.09", "title": " Шамсия Хасани - първата жена, дръзнала да рисува графити в Афганистан"}
{"url": "https://m.offnews.bg/news/Istoriia_18809/5-malko-poznati-fakta-za-tcar-Teodor-Svetoslav_655039.html", "text": "В новия епизод на \"Минало в минути\" водещата Мирела ни отвежда в Средновековието и представя 5 любопитни факта за българския цар Теодор Светослав.Цар Теодор Светослав управлява в края на 13 и началото на 14 век, като се превръща в един от най-успешните владетели на Второто българско царство. Вижте повече за него в следващото видео:Всички епизоди от поредицата може да гледате .", "date": "2017.05.09", "title": " 5 малко познати факта за цар Теодор Светослав"}
{"url": "https://m.offnews.bg/news/Obshtestvo_4/Bezsmartniiat-polk-shestva-v-Sofiia-i-oshte-nad-30-grada-u-nas-snim_655037.html", "text": "Стотици граждани поднесоха венци и цветя пред Паметника на Съветската армия по повод Деня на Победата, а по улиците на столицата и на още над 30 града в страната премина шествието на \"Безсмъртния полк\".В шествието се включиха граждани с роднини, участвали във Втората световна война, които носиха портрети на своите родственици.Венци бяха поднесени от името на н. пр. Анатолий Макаров, лидера на БСП Корнелия Нинова. В словото си руският посланик заяви, че най-важното сега е да не забравяме уроците от тази война.Така България стана част от световното движение, в което участват 40 държави.Инициативата се провежда в държави като Великобритания, Франция, Русия, Австрия, САЩ, Армения, Германия, Израел, Ирландия, Исландия, Катар, Корея, Ливан, Швеция, Коста Рика, Полша, Италия, Белгия, Холандия, Черна Гора, Монголия, Норвегия, Приднестровието, Молдова, Азербайджан, Беларус, Казахстан, Киргизистан, САЩ, Узбекистан, Украйна, Естония, Малта, Австралия, Швейцария, Абхазия.В шествието в Москва се включват около половин милион души, сред които и президентът Владимир Путин, който носи портрета на своя баща – Владимир Спиридонович Путин (боец от 330-ти стрелкови полк на 86-а дивизия на Червената армия, ранен при отбраната на Нева в битката за Ленинград).България се включи в инициативата миналата година, като шествието беше организирано от фондация \"Безсмъртният полк\".В шествието се включи и Волен Сидеров, както и съпредседателите на коалиция Обединени патриоти вицепремиерите Красимир Каракачанов и Валери Симеонов.Пред паметника на Незнайния войн те отдадоха почит на жертвите на Втората световна война. По традиция мероприятието продължи с шествие „Безсмъртен полк“ до паметника на Съветската армия, където бяха поднесени венци и цветя.Сидеров заяви, че на хората, които смятат, че не е редно да се преклонят пред милиони жертви във войната, им липсва нещо човешко. Той подчерта, че на поклонението пред милионите руски жертви трябва да бъдат всички представители на парламента. „Би трябвало, защото руският народ дава най-много жертви – войници, офицери, цивилни, жени, деца. Това трябва да се почита от всички политически сили, от всички посолства. Не мисля, че е редно да се делят на про и анти. В случая става дума за жертви, с които е освободена днешна Европа, чийто ден също така се чества. Виждам едно разделение на политическия елит на Деня на Европа и на Деня на победата. Трябва да се съединят, да се честват заедно, поклонението да бъде общо, тъй като това са жертви, дадени за бъдещето, за тези, които сега живеят и в Европа, и извън ЕС“, заяви Сидеров.По думите на Сидеров няма никаква причина да бъдем враждебно настроени спрямо Русия. Нямаме нито културна, нито икономическа изгода от това, заключи Сидеров.", "date": "2017.05.09", "title": " \"Безсмъртният полк\" шества в София и още над 30 града у нас (снимки)"}
{"url": "https://m.offnews.bg/news/Sport_18752/Shampionska-liga-Dzhiroto-i-tenis-v-efir_655006.html", "text": "13:00 Тенис, турнир за мъже в Мадрид Mtel sport 113:00 Тенис, турнир за мъже в Мадрид F+/Sport+ HD13:00 Футбол, ЕП до 17 години: Испания – Хърватия Евроспорт 214:00 Колоездене: Обиколка на Италия Евроспорт16:45 Футбол, ЕП до 17 години: Франция – Шотландия Евроспорт 219:00 Тенис: Турнир за жени в Мадрид Sport+ HD21:45 Ювентус – Монако bTV Action", "date": "2017.05.09", "title": " Шампионска лига, Джирото и тенис в ефир"}
{"url": "https://m.offnews.bg/news/Futbol_18793/Mesi-pokaza-sabranite-flanelki-niama-na-Levski_655041.html", "text": "Естествено, за 13 години в големия футбол геният е имал шанс да размени екипи с други великани на тази игра. Сред тях личат имената на Тиери Анри, Раул, Икер Касияс, Франческо Тоти, Павел Недвед, Филип Лам, Серхио Агуеро. Сред тях са се промъкнали и сравнително неизвестни играчи, например, Хаби Прието от Сосиедад или катарският нападател Юсеф Ер Араби от Лекхвия.Има и екип на футболист, срещу когото Меси дори не е излизал. Става въпрос за Мануел Лансини от Уест Хям. Двамата все пак са сънародници. Мануел бил в Барселона на лечение и използвал момента да се види с Лео.Внимателен преглед на OFFNews не откри фланелка на Левски. Меси беше в групата за мача от Шампионската лига на Барселона срещу \"сините\"  на \"Камп ноу\" (5:0) през есента на 2006 година. Левичарят не влезе в игра.Явно обаче никой не е поискал екипа му. После Меси не пристигна в София, когато гостите биха 2:0.Ветерани от Левски си припомниха пред медията ни, че тогава голямата звезда на Барселона беше Роналдиньо. Меси правеше третия си сезон и реално първи като титуляр за каталунците. Но никой не помни защо е отсъствал от чартъра до България.С екип на Роналдиньо се уреди Даниел Боримиров, тъй като бразилецът познаваше халфа от мачовете на Световното първенство в САЩ.Наскоро Меси заяви, че не отказва да смени фланелките след мач, но самият той е поискал само веднъж екип на съперника. Признанието получава Зинедин Зидан от Реал Мадрид!", "date": "2017.05.09", "title": " ﻿Меси показа събраните фланелки, няма на Левски"}
{"url": "https://m.offnews.bg/news/Politika_8/Deloto-Mareshki-e-diagnozata-na-Balgariia-klinichna-smart_655010.html", "text": "\"Един подсъдим е зам.председател на Народното събрание и обикаля телевизионните студиа и дава интервюта като телевизионна звезда, обяснявайки как не е направил това, което е направил. Това е узинително\" - Става дума за Веселин Марешки, а думите са на общинския съветник от Варна, който го съди.    Именно конфликтът между общинския съветник от Варна Костадин Костадинов и Веселин Марешки доведе до искания имунитет на депутата. От края на 2015 г. Марешки е подсъдим по дело за изнудване. Второто обвинение срещу бизнесмена е за нанасяне на лека телесна повреда на Костадинов.Той е категоричен, че ако не се касаеше за Веселин Марешки, досега отдавна да има приключило дело с осъдителна присъда.\"Вместо това едно такова елементарно криминално дело се точи вече трета година”, коментира пред Нова телевизия Костадин Костадинов.Той допълни, че не очаква делото да приключи скоро.„Българското правосъдие не гледа еднакво на хората в зависимост от техния социален и финансов статус”, каза Костадинов.„Парадоксът е, че във всяка една такава ситуация, в която и да било нормална европейска демокрация, каквато за съжаление България не е, един такъв субект никога не би си помислил да се занимава с политика, а ако се занимава, гражданите не биха му гласували доверие. Марешки е диагноза за състоянието, в което се намира България в момента, а именно състояние на клинична смърт”, категоричен бе общинският съветник.", "date": "2017.05.09", "title": " Делото: \"Марешки е диагнозата на България - клинична смърт\""}
{"url": "https://m.offnews.bg/news/Volejbol_18779/Plamen-Konstantinov-narechen-tciganin-konekradetc-v-Rusiia_655008.html", "text": "Един от колоритните хора в руския волейбол обиди жестоко българския национален селекционер Пламен Константинов. Гибона беше наречен \"циганин-конекрадец\" от Рафаел Хибибулин, който е едновременно президент и треньор на Газпром-Югра (Сургут).Руснакът изригна на въпрос защо е рискувал да бъде глобен за отказа си да се яви на пресконференцията преди старта на финалната шестица в руската Суперлига в Москва. Вместо Хабибулин на масата седна помощникът му Руслан Жбанков.Това беше възприето като обидно поведение от страна на Газпром-Югра и от волейболната федерация заплашиха да глобят клуба. На терена тимът на Пламен - Локо Новосибирск, спечели с 3:1, но в следващия си мач загуби с 2:3 от гранда Зенит Казан.\"Генералният секретар на волейболната федерация Александър Ярьоменко искаше да ме сложи да седна до един циганин-конекрадец. Стана ми неприятно. И играча Константинов, и треньора Константинов в Русия ги доведох аз.Подадох му ръка!А той четири години се опитва да отмъкне от отбора ми Алексей Родичев. Каква глоба? Предстои Световна лига в Сургут, ще видим кой кого ще глоби\", избълва Хабибулин.Засега руските медии не публикуват отговор на Константинов, който през новия сезон е желан от куп руски тимове. В Новосибирск са много доволни от българина и държат той да остане. Локо е на крачка от полуфинал, което е невероятен успех.", "date": "2017.05.09", "title": " Пламен Константинов наречен \"циганин-конекрадец\" в Русия"}
{"url": "https://m.offnews.bg/news/Obshtestvo_4/Mnogo-kvartali-v-Sofiia-bez-topla-voda-ot-dnes_654936.html", "text": "\"Топлофикация-София\" спря подаването на топла вода до около 20 квартала с източната и централната част на столицата от днес до 19 май заради планови ремонти и профилактика.Спирането на водата трябваше да стане вчера, но явно заради почивния ден от \"Топлофикаци\" го отложиха от днес, 9 май.Засегнати от мярката са:-  ж.к.”Дружба“ 1 и 2- Промишлен район „Гара Искър”- ж.к. „Младост“ 1, 1А, 2, 3, 4- ж.к. „Дървеница”- кв.”Мусагеница\"- кв. „Витоша”- ж.к. „Студентски град”- ж.к. „Изток”- ж.к. \"Изгрев\"- ж.к. „Дианабад”- ж.к. „Лозенец”- ж.к. „Гео Милев”- кв. „Яворов”- ж.к. „Подуене център”- кв. „Редута”- ж.к. „Слатина”- кв. „Цариградски комплекс”- Академия МВР- ВТУ „Т. Каблешков”- м. „Къро”- кв. „Полигона”,- НРТЦ, ЗИТ, БАН- ХМС- резиденции.", "date": "2017.05.09", "title": " Много квартали в София без топла вода от днес"}
{"url": "https://m.offnews.bg/news/Bojni_18771/Todor-Sabev-kojto-poluchi-mozachen-kravoizliv-veche-e-kontakten_655007.html", "text": "Тодор Събев, който получи мозъчен кръвоизлив след удар по време на Европейското първенство по Шотокан Карате-До в Сърбия, вече е контактен и се възстановява. Това каза пред бТВ Александър Славков, президент на Българската федерация по Шотокан Карате-До.Събев е на 22 години, тази година ще навърши 23 години, от Русе и учи право. Събев е ударен изненадващо два пъти в лицето от румънски състезател след края на състезанието в Суботица в неделя. Това се случило на финалната среща, когато нашият играч отбелязал победа. По думите на Славков той е бил ударен, когато вече е свалил гарда и е излязъл от кондиция.Най-критично е било състоянието на Тодор Събев в неделя през нощта, имало е опасност за живота му.Пострадалият състезател беше докаран вчера от болницата в Белград във Военномедицинската академия в София с военнотранспротния самолет „Спартан” по нареждане на премиера Бойко Борисов.", "date": "2017.05.09", "title": " Тодор Събев, който получи мозъчен кръвоизлив, вече е контактен"}
{"url": "https://m.offnews.bg/news/Politika_8/Hristo-Ivanov-Tcacheva-niama-da-pravi-pravosadni-reformi-a-Zaharieva_655015.html", "text": "Дублирането на ресор „Правосъдие” в новия кабинет е малко унизително за новия правосъден министър Цецка Цачева, смята лидерът на \"Да, България!\" Христо Иванов пред бТВ. „На г-жа Цачева мандатът е да прави всичко друго, но не и необходимите реформи. Цачева ще крепи статуквото тук, а г-жа Захариева ще обяснява какви успехи имаме навън”, обясни още по-директно той.По думите му Екатерина Захариева е отказала да бъде отново правосъден министър, защото това би означавало „да не пипаш Цацаров и да имитираш реформи”. Затова и в крайна сметка я склонили на следната конфигурация: „Едната няма да прави реформите, другата ще замазва в Брюксел”.Иванов отбеляза, че познава Цачева и „оставена на себе си” тя би тръгнала в правилната посока, но е „получила инструкции” да не пипа властта на главния прокурор Сотир Цацаров и да му помага за овладяването на нови позиции в съдебната система, включително при избора на нов председател на Върховния административен съд.„Не става дума за мои идеи, не става дума за някакви идеи, които „Да, България” е измислила. Това са неща, които се искат от евроекспертите. Или имаме реформа на прокуратурата, или всичко, което правим в съдебния сектор може да е много хубаво, но няма да е съдебна реформа”, подчерта бившият правосъден министър.Иванов коментира и срещата на Сашо Дончев с главния прокурор. Според него акциите на държавното обвинение след „ЦУМ-гейт” са кампанийни и „във връзка с необходимостта на г-н Цацаров да замаже огромния си гаф” при срещата с бизнесмени.„ЦУМ-гейт” е знак за дълбоката корупция на българското управление, че има едни хора, на които не им пука какви са им задълженията”, посочи лидерът на „Да, България”.Според него даже версията на обвинител №1 и на посредника за срещата Георги Гергов (че издателят на в.”Сега” Сашо Дончев е дошъл с три листа конкретни искания към главния прокурор) е достатъчна за да се иска оставката на Сотир Цацаров: „Когато си обект на натиск, трябва да има реакция, не може да кажеш „Аз не се поддадох”.", "date": "2017.05.09", "title": " Христо Иванов: Цачева няма да прави правосъдни реформи, а Захариева ще замазва в Брюксел"}
{"url": "https://m.offnews.bg/news/Koloezdene_18819/Model-na-Plejboj-edva-ne-prekrati-Dzhiroto-video_655014.html", "text": "Италиански модел едва не предизвика сериозна катастрофа на Джирото, опитвайки да си направи клипче. Става въпрос за Ейприл Самърс, която е изключително популярна на Апенините.Дамата има снимки за \"Плейбой\". Увлечението й към спорта не е от вчера. Ейприл не пропуска да се съблече в чест на успехите на любимия футболен Интер.Блондинката се появи край шосето по време на етапа в неделя. Облечена в ефирна бяла дреха, Ейприл размаха ръце, за да се снима на фона на колоездачите от прочутото състезание.Малко попрекали в желанието да клипът да излезе реалистичен и направо попречи на спортистите. Някои от тях минаха на сантиметри от палавата италианка. Тя се усети и уплашено отскочи встрани.Вчера беше почивен ден за Джирото. Днес то се подновява с четвърти етап. Обиколката започна на 5 май в Сардиния, а финалът е на 28 май в Милано. Така че Ейприл вероятно ще се появи още веднъж в кадър.", "date": "2017.05.09", "title": " Модел на Плейбой едва не прекрати Джирото (видео)"}
{"url": "https://m.offnews.bg/news/Kultura_33/Parviiat-polufinal-na-Evroviziia-2017-e-tazi-vecher_655034.html", "text": "Тази вечер е първият полуфинал на най-голямото музикално събитие в Европа - Евровозия. Вторият полуфинал, с участието на Кристиан Костов, е в четвъртък и тогава той ще излезе под номер 15. А големият финал е в събота.Зрителите от България не могат да подкрепят българския представител, но сънародниците ни в чужбина могат да гласуват в държавите, които участват във втория полуфинал. Те са 20 - Украйна, Франция, Германия, Швейцария, Македония, Естония, Израел, Малта, Холандия, Сърбия, Дания, Румъния, Сан Марино, Литва, Хърватска, Норвегия, Беларус, Унгария, Австрия и Ирландия. Началото на Евровизия 2017 официално бе дадено на 7 май в Киев. Кристиан Костов и българската делегация в лицата на Йоана Левиева Сойър и Симеон Касабов от БНТ преминаха по червения килим под звуците на българската песен “Beautiful Mess”. Международният изложбен център, където се провежда конкурсът, има капацитет до 11 000 зрители.42 държави ще се състезават в конкурса за песен на Евровизия 2017, включително Румъния и Португалия, които се завръщат в състезанието след отсъствие от една година. Конкурсът тази година ще бъде специален за Австрия, Дания и Обединеното кралство, които празнуват 60-тата годишнина от първото си участие през 1957 г.", "date": "2017.05.09", "title": " Първият полуфинал на Евровизия 2017 е тази вечер"}
{"url": "https://m.offnews.bg/news/Obshtestvo_4/Krajno-nuzhdaesht-se-zam-kmet-plashta-po-86-leva-za-110-kvadrata-ob_655012.html", "text": "Зам.-кметът на Варна Пейчо Пейчев живее в общинско жилище като \"крайно нуждаещ се\" и за 110-те квадрата плаща по 86 лева наем на месец.Това показват разкрития на , който на миналите избори бе и кандидат за народен представител от Нова Република във Варна.Пейчев ръководи едни от най-важните ресори в общината – местни данъци, общинска собственост, финанси, обществени поръчки.„Живея в това жилище от есента на 2015 г. Получил съм го като ведомствено жилище. Не съм се самонастанил, както твърди Касиков, защото съм го получил легитимно от кмета на града. Апартаментът е от 110 кв./м, а наемът е 86 лева. Цените се определят от общински съвет съгласно наредба и методика”, коментира от своя страна Пейчев, цитиран от .Той заяви, че не само той ползва апартамент от ведомствен фонд на общината и всички останали служители ги ползват. Пейчев коментира това, че жилището е преминало във фонд за крайно нуждаещи като техническа грешка.„Не съм нуждаещ се, но нямам имоти във Варна, аз съм с постоянен адрес в София. Мога да купя апартамента и ако е във ведомствения фонд, а не в този за нуждаещи се”, каза още Пейчо Пейчев.", "date": "2017.05.09", "title": " \"Крайно нуждаещ се\" зам.-кмет плаща по 86 лева за 110 квадрата общинско жилище"}
{"url": "https://m.offnews.bg/news/Tenis_18788/Grigor-Dimitrov-gushna-sadijka-v-Madrid_655016.html", "text": "Неизвестна испанка стана звезда покрай Григор Димитров. Дамата беше съдия на линиите и получи непринудена прегръдка от българския красавец. Сигурно ще го помни цял живот.Случката развесели публиката при успеха на Гришо над Филип Колшрайбер в първи кръг на \"Мастърс\" турнира в Мадрид. Хасковлията опита да спаси почти безнадеждна топка на немския ветеран. Така се озова при съдийката.\"Когато просто твърде много искаш прегръдка\", написа TennisTV под видеото.Най-добрият български ни тенисиств ще научи днес името на своя втори съперник в \"Мастърс\" турнира в Мадрид. Той ще бъде излъчен от двубоя между Иво Карлович и Роберто Баутиста Агут, който е с начален час 13:00 часа българско време на корт \"Маноло Сантана\".Иво Карлович е от Хърватия, на 38 години и се намира под №22 в световната ранглиста. Неговият днешен съперник от Испания Роберто Баутист Агут е на 29 години и се намира една позиция по-високо в ранглистата под №21. Двамата никога не са се срещали до този момент в професионалния тур.", "date": "2017.05.09", "title": " Григор Димитров гушна съдийка в Мадрид"}
{"url": "https://m.offnews.bg/news/Obshtestvo_4/Skrivat-lichnite-danni-na-detcata-koito-se-sastezavat-v-olimpiadite_655013.html", "text": "Резултати от участия в олимпиади, състезания и изпити ще се проверяват по начин, който гарантира защита на личните данни на учениците и максимална прозрачност.Служебният министър на образованието Николай Денков е изпратил писмо с препоръки как да се осъществи защитата на личните данни до началниците на регионалните управления на образованието по повод многобройни запитвания за начина, по който може да се достигне до резултатите, съобщи пресцентърът на МОН.Единият вариант е информация за класирането да се получава чрез входящ или персонален код, с който всеки участник или родителите му да влизат в страницата на училището, на Регионалното управление на образованието (РУО) или на МОН.Друг вариант е оповестяването на списъците с резултати и класиране чрез използване само на входящи или произволно избрани номера, без изписване на трите имена или друг вид идентификационни признаци на учениците.Допуска се и индивидуална проверка в списък, съхраняван от директора на съответното училище, но само срещу служебна бележка с входящия номер на ученика или след представяне на документ за самоличност.Възможно е и публично обявяване, но само ако има декларация за информирано съгласие на всеки участник или на неговия родител за оповестяване на личните данни, част от които са и резултатите. Оповестяване на списъци ще се допуска и ако това е изрично предвидено в регламента на съответното състезание.Вариантите за информиране за резултатите от олимпиади и състезания през тази учебна година са посочени в становище на Комисията за защита на личните данни /КЗЛД/, според което публикуването трябва да съответства на общите принципи за достъп до информация и защита на личните данни, на предпочитанията на законните представители на учениците и на най-удобните за заинтересованите лица механизми.Няма пречка списъците с разпределението на явяващите се на изпит деца в училище да бъдат поставени на подходящо място в сградата на съответното учебно заведение.Заради съществуващите различни подходи и значителния обществен интерес, МОН ще регламентира реда, условията за създаването на организация за публичното оповестяване на резултати и класирания в подзаконов нормативен акт и в регламентите за олимпиадите и националните състезания през следващата учебна година.", "date": "2017.05.09", "title": " Скриват личните данни на децата, които се състезават в олимпиадите"}
{"url": "https://m.offnews.bg/news/Tenis_18788/Osvirkaha-Pike-v-Madrid-video_655019.html", "text": "Защитникът на Барселона и испанския национален отбор Жерар Пике беше освиркан при появата си на трибуните на тенис кортовете в Мадрид.Фубтолистът бе забелязан да гледа мача между Давид Ферер и казахстанеца Михаил Кукушкин, завършил с победа за испанеца с 2:6, 7:6 (1),6:4.Веднага, след като беше разкрито присъствието на Пике на мача, от трибуните се чуха освирквания и възгласи \"Hala Madrid\", с които феновете на Реал подкрепят любимците.Пике определено не е сред любимците в испанската столица заради провокативните си коментари по адрес на Реал Мадрид.Преди време в свое интервю Пике заяви, че никога не би работил в \"белия балет\", защото не одобрява ценностната система на клубното ръководство.", "date": "2017.05.09", "title": " Освиркаха Пике в Мадрид (видео)"}
{"url": "https://m.offnews.bg/news/OFFTOPIC_18750/Zapoznajte-se-s-iranskiia-Leo-Mesi_655009.html", "text": "Това, което виждате на снимката, не са два различни кадъра на футболиста Лео Меси, а ирански 25-годишен студент и играчът на Барселона, които имат умопомрачителна прилика помежду си.През изминалия уикенд Реза Парастеш, двойникът на Меси, бе арестуван в иранския град Хамаден, защото приликата му с аржентинския футболист предизвика хаос сред случайни минувачи.Желаещите да се снимат с иранския Меси били толкова много, че станало меле, което принудило полицията да успокои страстите с арест на Парастеш.Шумът около иранския Меси започна преди 10 месеца, когато бащата на Реза накарал сина си да позира с тениска на Барселона. Именно тази снимка направи Парастеш известен.След небивалата популярност, която Реза придоби, той вече сключи няколко рекламни договора, а програмата му е преизпълнена с интервюта.", "date": "2017.05.09", "title": " Запознайте се с иранския Лео Меси"}
{"url": "https://m.offnews.bg/news/OFFTOPIC_18750/Sveteshtite-peshteri-v-Nova-Zelandiia-snimki_654565.html", "text": "Световноизвестният магнит за местни и чуждестранни туристи в Нова Зеландия са пещерите Уейтомо. Хиляди светулки Името Уейтомо (Waitomo) идва от думите на маорите вода, дупка или вал.Местните хора са знаели за пещерите много преди да бъдат официално „открити“ от геолога Фред Маче през 1880 година.Пещерите са били издълбани от подземни реки в продължение на 30 милиона години. В много от тях растат невероятни сталактити, сталагмити се извиват от пода, а скалите приличат на остри конуси.Най-лесният начин да разгледате пещерите е с лодка. Включен в приключението е рафтингът в черните води. Така може да достигнете до водопада Марокопа, варовиковият мост Мангапуе и музея \"Ваимото\". Обиколката продължава от 45 минути до над 3 часа.Ако ще предприемете такова пътешествие, се облечете с топли дрехи - целогодишно температурата вътре е между 12 и 14 градуса.", "date": "2017.05.09", "title": " Светещите пещери в Нова Зеландия (снимки)"}
{"url": "https://m.offnews.bg/news/Obshtestvo_4/Oshte-tri-kvartala-v-Sofiia-bez-topla-voda-tozi-pat-zaradi-avariia_655027.html", "text": "Още три квартала на София останаха без топла вода днес, но не заради планираното спиране на водата, а заради авария.Кварталите са „Красна поляна” 1, 2, 3, ”Западен парк” и ”Гевгелийски”, пише \"Топлофикация\" в съобщение.Аварията е на магистрален топлопровод.От \"Топлофикация\" не уточняват колко време ще продължи отстраняването ѝ и кога жителите на кварталите отново ще имат топла вода.", "date": "2017.05.09", "title": " Още три квартала в София без топла вода, този път заради авария"}
{"url": "https://m.offnews.bg/news/Politika_8/Shefat-na-stolichnata-politciia-stava-glaven-sekretar-na-MVR_655022.html", "text": "Директорът на Столичната дирекция на вътрешните работи (СДВР) Младен Маринов е предложен за главен секретар на МВР. Правителството предлага на президента Румен Радев да издаде указ, с който да назначи старши комисар Маринов на поста. Младен Маринов е директор на Столичната дирекция на вътрешните работи от м. юли 2014 г. Завършил е Академията на МВР и право в УНСС. В системата на МВР постъпва през 1991 г. и е преминал през всички длъжности в СДВР – от полицай до директор на Столичната дирекция.Той беше посочен за фаворит за поста от новия министър на вътрешните работи Валентин Радев.", "date": "2017.05.09", "title": " Шефът на столичната полиция става главен секретар на МВР"}
{"url": "https://m.offnews.bg/news/Sviat-_12/Anonimnite-preduprezhdavat-Idva-Treta-svetovna-vojna_655060.html", "text": "\"Анонимните” предупредиха света да се готви за Трета световна война в нов видеоклип. Налице са всички признаци за предстоящата война на Корейския полуостров, заявяват те във видеото си. По думите им \"битката вероятно ще бъде жестока, брутална и бърза\", както и опустошителна - на екологично и на икономическо ниво.   „Анонимните” посочват, че всички досегашни действия на САЩ, Япония, Южна и Северна Корея предвещават неизбежната война. Онлайн активистите обещават да публикуват факти, които американската власт крие от обществото. ", "date": "2017.05.09", "title": " Анонимните предупреждават: Идва Трета световна война"}
{"url": "https://m.offnews.bg/news/Medii_73/Sofiia-Vladimirova-e-noviiat-predsedatel-na-SEM_655055.html", "text": "София Владимирова бе избрана за председател на Съвета за електронни медии (СЕМ). Досега тя бе член на медийния регулатор. Кандидатурата й бе одобрена от четирима от членовете на съвета, съобщиха от СЕМ.Досегашния председател Мария Стоянова не се кандидатира за председателското място. Тя остава член на регулатора.", "date": "2017.05.09", "title": " София Владимирова е новият председател на СЕМ"}
{"url": "https://m.offnews.bg/news/Politika_8/Tcvetanov-Patriotite-me-iskaha-za-vatreshen-ministar-no-PG-ima-nuzhd_655017.html", "text": "Заместник-председателят на ГЕРБ Цветан Цветанов вероятно отново ще стане председател на вътрешната комисия в Народното събрание, обяви самият той в интервю за сутрешния блок на Цветанов разкри, че с Бойко Борисов провели интересен разговор на тема кой да е новият вътрешен министър. Имало предложение от Обединените патриоти това отново да е Цветан Цветанов, както в първото правителство на Борисов. Тогава обаче възникнал въпросът кой ще го замести като председател на парламентарната група, при положение че в опозиция са 80 депутати от БСП и 26 от ДПС.\"Парламентарната група е изключителна отговорност, за да бъде сплотена и да имаме парламентарна подкрепа\", коментира Цветанов. Така от \"дългата резервна скамейка\" била извадена кандидатурата на , който според Цветанов ще се справи добре на поста във вътрешното министерство.Зам. председателят на ГЕРБ коментира и ресор \"Правосъдие\", в който изненадващо бяха назначени двама души в кабинета -  като правосъден министър и  като вицепремиер, отговорен за съдебната реформа.Преди Цветанов в студиото на bTV бе бившият правосъден министър и радетел за задълбочена съдебна реформа , който коментира, че схемата е следната:  Цветан Цветанов отхвърли тези твърдения, като каза, че уважава Христо Иванов, но зад действията му прозирали личните политически амбиции като лидер на \"Да, България\". \"Христо Иванов бе човекът с пълна политическа подкрепа в парламента от ГЕРБ, Реформаторския блок и други парламентарни групи. Но нека не бъркаме необходимите реформи с личните амбиции. Той предпочете да прави личен политически проект. Извинете, ние знаехме, че когато подаде оставка, това беше целта\", каза Цветанов.", "date": "2017.05.09", "title": " Цветанов: Патриотите ме искаха за вътрешен министър, но ПГ има нужда от мен"}
{"url": "https://m.offnews.bg/news/Temida_18762/Sadii-pitat-zashto-Inspektoratat-na-VSS-ne-proveriava-TcUM-gejt_655064.html", "text": "Инспекторатът към Висшия съдебен съвет (ИВСС) да отговори защо не е извършил проверка на срещата между бизнесмена Сашо Дончев и главния прокурор Сотир Цацаров. За това настоява Съюзът на съдиите в България (ССБ) в писмо до главния съдебен инспектор Теодора Точкова, съобщава \"Правен свят\". От съдийската организация посочват, че с последните промени в Закона за съдебната власт, са въведени правила за проверка за почтеност и независимост на магистратите, като тези проверки се извършват именно от ИВСС.\"Съгласно разпоредбите на чл. 175л, ал. 2 и чл. 175м ЗСВ проверката в коментирания случай може и би следвало да бъде инициирана и служебно от ИВСС, но тъй като не ни е известно да е започнала такава, молим да получим отговор, г-жо Точкова, дали е така, защото считате, че публично направените твърдения не сочат изобщо на необходимост от провеждането й, или по някаква друга причина\", пишат от ССБ.Пленумът на ВСС вече отхвърли искането на шестима от членовете му да бъде извършена такава проверка, като мотивите на мнозинството бяха, че искането е манипулация и опит за дестабилизация. Според съдийската организация обаче, по този начин ВСС е показал, че или приема, че изложените от участниците в срещата противоположни тези за оказван натиск и заплахи, не са повод за проверка, или тя не трябва да се извършва, защото е намесено името на главния прокурор.\"Което и от двете да е вярно, не е приемливо, а за нас, българските съдии, е от изключително значение да сме наясно какъв, според компетентната за проверка институция, е приложимият стандарт (в кои случаи, при наличието на какви по съдържание твърдения и данни следва да започне проверка за интегритета), както и да имаме яснота дали този стандарт е единен за всички, без значение от заеманата от магистрата позиция\", пишат от ССБ.В тази връзка те молят ИВСС да изготви и огласи стандарта, който възнамерява да прилага при проверките на магистратите.\"В противен случай е налице риск подходът да е обусловен не от принципни съображения, а с оглед личността, а това всякога е предпоставка за недопустим произвол\", посочват от организацията.", "date": "2017.05.09", "title": " Съдии питат защо Инспекторатът на ВСС не проверява \"ЦУМ гейт\""}
{"url": "https://m.offnews.bg/news/Obshtestvo_4/Koalitcionni-partniori-se-narediha-pod-znamenata-na-SSSR-i-lika-na-Sta_655067.html", "text": "Част от коалиционните партньори в третото правителство на Бойко Борисов почетоха Деня на победата под знамената на СССР и ликовете на Ленин, Сталин и Георги Димитров.Лидерът на \"Атака\" Волен Сидеров, заедно със зам.-председателя на парламента Явор Нотев и зам.-председателя на Парламентарната група на партията Десислав Чуколов, взеха участие в шествието на Безсмъртния полк и положиха венци пред Паметника на съветската армия в София. Там беше и бившият главен секретар на МВР в правителството на Пламен Орешарски Светлозар Лазаров. В събитието участие взе и посланикът на Русия у нас Анатолий Макаров. ", "date": "2017.05.09", "title": " Коалиционни партньори се наредиха под знамената на СССР и лика на Сталин"}
{"url": "https://m.offnews.bg/news/Ikonomika_59/S-uslugata-Cash-M-ot-BAKB-tegleneto-na-pari-prez-bankomat-e-vazmozhno_655059.html", "text": "Cash M е новата услуга на Българо-американска кредитна банка, при която с карта на банката се извършва превод на банкомат, а получателят може да изтегли пари през друг банкомат, без да притежава банкова сметка или карта. Иновативната услуга е бърза, сигурна и удобна както за получателя, така и за наредителя на паричния превод.За да стигне необходимата сума при получателя, клиент на БАКБ следва да направи превод през ATM устройство със своята дебитна или кредитна карта от банката. Необходимо е да посочи мобилния номер на получателя и да определи и предаде на получателя 4-цифрената парола за изтегляне на превода. Преводът се изпълнява мигновено и получателят може да го изтегли в брой веднага навсякъде в България. От него се изисква единствено да въведе на банкомата получения от системата чрез SMS 6-цифрен код и 4-цифрената парола, предоставена му от наредителя.Това са единствените преводи, които могат да бъдат наредени по всяко време на денонощието и да бъдат изтеглени денонощно, и то веднага след превода на друго място в страната.С Cash M клиентите могат да изпращат и получават пари през всеки банкомат на БАКБ, както и на всички банкомати в цялата страна, обозначени с марката Cash M. Разположена е в менюто “Други услуги” -> ”Преводи” -> ”Cash M нареждане” или ”Cash M теглене”.Сумите, които могат да бъдат изпращани през Cash M, трябва да бъдат кратни на 10 лева с максимален размер 400 лева. Възможно е нареждането и на по-големи суми, като за целта е необходим повече от един превод.Повече информация може да намерите .", "date": "2017.05.09", "title": " С услугата Cash M от БАКБ тегленето на пари през банкомат е възможно без карта и сметка в банка"}
{"url": "https://m.offnews.bg/news/DW_18800/Zhiveem-v-naj-dobrata-Evropa-koiato-niakoga-e-sashtestvuvala_655033.html", "text": "Приказката за \"развратната Гейропа\"Европа като някаква грохнала, изкукуригала бабичка, която няма сили да си подреди и прочисти къщата - този глуповат разказ е популярен в днешно време най-вече сред хора с по-ниско образование или в европейската периферия. Тоест - сред онези, които най-слабо разбират настоящето и най-силно се страхуват от бъдещето. Зад този разказ се крие определена история, дори две истории. Първата започна в мига, когато преди години, в едни много безоблачни времена, французите и холандците се подведоха по акъла на своите националисти и провалиха европейската конституция. Ако тогава Евросъюзът се беше утвърдил като федерална структура с перспективата наистина да се превърне в Съединени европейски щати, по-късно гръцката криза щеше да струва много по-малко пари на европейците, а в кризата с бежанците нямаше да има разнобой, солови акции и в крайна сметка - хаос, тревога и несигурност.И втората история започна приблизително по същото време. Тогава Москва се отказа от идеята да върви по пътя на демокрацията, правовата държава и сътрудничеството със Запада и се върна към традиционните политически нагласи на Русия: изолация, изграждане на буферни зони, конфронтация. И пропаганда - именно това е втората история, която Кремъл започна да разказва на своите поданици и на останалата част от света. Историята за прогнилата, развратна, малокръвна Гейропа, изгубила вярата и ценностите си, която скоро ще бъде залята и претопена. За вътрешна употреба разказът решаваше един древен руски проблем: да се запуши устата на традиционно проевропейската руска интелигенция. А навън конструираше първия след края на Студената война прокремълски политически лагер, който внася шум и разводнява една иначе очевидна истина: че в западния свят законите са цимент за обществото, че този свят е по-хуманен, по-миролюбив и икономически много по-ефективен от руския.Впрочем, и по времето на Студената война съветската пропаганда успешно залагаше на същото, а десетки милиони хора по цял свят искрено вярваха, че капитализмът е обречен. Но той оцеля и без усилие превзе самата Русия. И сега Москва за втори път се опитва в лицето на ЕС да събори един по-добър обществен модел - само защото се опасява, че той рано или късно ще се наложи и в Русия и така ще отнеме властта на феодалите.Разбира се, нарастващото недоволство срещу европейския проект има и други измерения. Обективно Евросъюзът е прагматична конструкция, която няма ресурсите да въодушевява масите. Логиката „Обединена Европа е добра за всички и затова всички трябва да я харесват” отдавна не работи в един свят на историческа безпаметност, на безотговорни социални мрежи и на все по-безмилостна борба за внимание и успех, в чиято центрофуга се въртят по-младите поколения.С други думи, хората нямат време и желание да мислят за важното, защото са претоварени от второстепенности. Тъкмо поради това се и поддават на дифузните антилиберални лозунги, които хвърлят в един кюп три съвършено различни тенденции: икономическия неолиберализъм, обществените и лични свободи и правовата държава. Бунтът на разгневените млади консерватори-националисти срещу Европа иска да помете и трите едновременно, без оглед на факта, че събаряйки основите на европейския проект, ще върне континента в изходно положение: настръхнали една срещу друга национални държави, които вместо да търгуват в общ интерес, харчат парите на данъкоплатците за граници и оръжие.Не бива да си правим никакви илюзии: европейският проект наистина преживява тежки времена. Собствените му прегрешения са ясни: няма я вдъхновяващата визия, мирът и просперитетът се приемат за даденост и губят притегателна сила, икономическото неравенство гневи хората, а политиците често лицемерят в името на „реалната политика”. Независимо от всичко това европейците не бива да забравят най-важното: че живеят в най-добрата Европа, която някога е съществувала. И че тъкмо тази Европа е най-доброто място за живеене в днешния объркан и несигурен свят.Това последното едва ли има нужда от допълнителни доказателства - трябва само да погледнем отвъд европейските граници.", "date": "2017.05.09", "title": " \"Живеем в най-добрата Европа, която някога е съществувала\""}
{"url": "https://m.offnews.bg/news/Gimnastika_18776/Gratciite-otpraznuvaha-s-iak-kupon-zlatnite-medali-snimki_655066.html", "text": "Страхотен купон си спретнаха звездите на художествената ни гимнастика след прекрасното представяне на Световната купа в София. Нашите обраха почти всички златни медали.Куп легенди на грациозния спорт се появиха в хотел \"Маринела\" и се включиха в празненството, което бе организирано от федерацията по художествена гимнастика в лицето на председателя Илиана Раева.Сред морето от красота логично се отличиха девойките от ансамбъла ни, Невяна Владинова и Катрин Тасева, които показаха умения не само в художествената гимнастика, а и в българските хора.Легендите от близкото минало Илиана Раева, Мария Петрова и компания също не останаха на заден план, включвайки се с танци във всеки един стил.Водещ на партито беше Георги Чобанов, който беше и диктор и в залата по време на Световната купа. Известният с купонджийския си характер Жоро трябва да се чувства късметлия, тъй като на партито очевидно броят на дамите бе повече от този на мъжете.", "date": "2017.05.09", "title": " Грациите отпразнуваха с як купон златните медали (снимки)"}
{"url": "https://m.offnews.bg/news/Politika_8/Naj-kultovite-lafove-na-Slavi-pred-parlamenta_655018.html", "text": "Видео в youtube на изцепките на Слави Трифонов, докато стои пред парламента, се превърна в хит. Шуоменът всеки ден протестира пред парламента с искане депутатите да вкарат за разглеждане в парламента промени в Изборния закон, които предвиждат да се приема мажоритарна система на гласуване.  \"Титлите или званията не правят един човек, правят го действията му\", коментира Слави депутатите. Думите, а не действията правят един човек - замислете се към кой човек бихте се обърнали с респект и уважение\".\"Не ги наричайте патриоти - те са патриоти, колкото аз съм лилипут\", коментар на Слави по повод нежеланието на представителите на коалиционния партньор Обединени патриоти да се приеме мажоритарна система. \"Аз мога да се наричам китаец, това прави ли ме китаец. Имаше един китаец - мисля че беше гадже на Азис\". \"Аз ще се чувствам по-добре, ако се оженя. Но това не е шоу, става дума за окопала се политическа класа, свързана с бизнеса - тези хора са алчни за власт и слава и не могат по друг начин да я придобият, те не са занаятчии, които да придобиват успехи, а го правят само чрез властта - пари и слава, с които се чувстват щастливи\".\"Основният страх е ще вляза ли аз в парламента, за да разпределям и да участвам в разпределението в, което участват всички хора в парламента. Страхът не е заради референдума, той се приемаше като междинна форма на моя политическа амбиция, това е основният страх\". \"И сам войнът е воин. И разстройство да имаш, ще стоиш на място и няма да мърдаш - каквото има да се случва, ще се случва, няма да мърдаш - ще носиш отговорност\", коментира Слави протеста си пред парламента и че няма подкрепата на хората, каквато имаше на референдума.  ", "date": "2017.05.09", "title": " Най-култовите лафове на Слави пред парламента"}
{"url": "https://m.offnews.bg/news/Tenis_18788/Birmingam-sashto-posreshta-Sharapova-s-otvoreni-obiatiia_655021.html", "text": "Бившата номер 1 в световната ранглиста по тенис Мария Шарапова (Русия) ще получи \"уайлд кард\" за участие на силния турнир на трева в английския град Бирмингам, съобщава \"Таймс\". Надпреварата е с награден фонд 819940 долара и ще се състои от 19 до 25 юни. 30-годишната рускиня е двукратна шампионка в Бирмингам през 2004 и 2005 година и има още два загубени финала през 2007 и 2010 година.Шарапова се завърна на корта в края на април след 15-месечно наказание заради употреба на мелдоний.Тя достигна до полуфиналите на турнира в Щутгарт, а вчера отпадна във втория кръг на надпреварата в Мадрид след поражение от Южени Бушар (Канада), като и в двете състезания на червени кортове рускинята получи специална покана от организаторите.Шарапова в момента заема 258-то място в световната ранглиста и няма шансове за директно класиране дори в квалификациите на най-големите турнири.", "date": "2017.05.09", "title": " Бирмингам също посреща Шарапова с отворени обятия"}
{"url": "https://m.offnews.bg/news/Razsledvane_68/Boeve-s-kucheta-v-Novi-Iskar-Mestni-si-organizirat-zabava-s-bezdomni_655020.html", "text": "Нови ИскърЖители на  си организират забавления, като насъскват охранени домашни кучета срещу бездомни четириноги. За това алармираха читатели на OFFNews, които изпратиха видеоклип. На него се вижда как четирима \"щастливи\" мъже наблюдават бой между две кучета. Тъй като качеството на видеото не е много добро, не се вижда породата и не е ясно дали става въпрос за домашни или улични кучета. Въпреки това боят между тях очевидно забавлява част от мъжете, които снимат с телефоните си. Според администраторите на Фейсбук страница за домашни любимци , става въпрос за домашен питбул, който е насъскван срещу улични кучета. В обяснението под видеото е посочено, че жената, която се вижда на кадрите, се намесила и спряла боя.\"Тези боеве се случват редовно там, трябва да се спрат своеволията на такива хора\", се посочва в текста към видеото. В него се твърди също, че името на организатора на боя е Виктор по прякор Фичи, който живее в Нови Искър. По неофициална информация и твърдения на местни жители мъжът редовно организирал боеве с четириноги.Към момента не е ясно дали става въпрос за боеве със залагания или просто за \"забавление\".В същата фен група във Фейсбук се отправят и твърдения за редовни боеве с кучета в  и за гробище за убити в боеве четириноги край магистралата София - Перник. Член на групата е качил видео с труп на куче. \"Искаше ми се да е фалшив сигнал. Е, не е. Кучето е било живо, когато е хвърлено само на метър от минаващите коли, има превръзка, някой се е опитвал да го лекува, после се е отказал. В устата му има дърво, което е захапало, умирайки, не успях да го извадя, здраво стиснато при смъртта, от болка\", се казва в текст под видеото.Според автора му на сметището, където е открито кучето, имало и други изхвърлени тела на четириноги, което доказвало съмненията за организирани боеви. \"Имам причини да свързвам този труп, и всичко, което е вече скрито и погребано там, на околовръстната магистрала Перник-София, с кучешките боеве, традиция в нашия град и загубилите битките нещастници, убивани, защото лечението е скъпо.Там никой не желае да се замесва, по ред причини, общоизвестни. Там не важат закони. Залозите са големи. Там никой не би се наел да помогне. Там са те - обречените. И повечето свършват така\", се казва в текста под видеото.Към момента от полицията уточняват, че няма подавани сигнали по двата случая. Вероятна причина за това е, че местните се опасяват да не бъдат разкрити. В същото време собственици на четириноги организират собствена проверка на случаите.", "date": "2017.05.09", "title": " Боеве с кучета в Нови Искър: Местни си организират забава с бездомни животни (видео)"}
{"url": "https://m.offnews.bg/news/Politika_8/NDK-zakasniava-s-remonta-za-balgarskoto-predsedatelstvo-na-ES_655053.html", "text": "Ремонтът на НДК закъснява, все още не е готов и не е одобрен работният му проект. Това е една от най-притеснителните теми, съобщи пред агенция \"Фокус\" министърът за българското председателство на Съвета на ЕС Лиляна Павлова.Според нея ремонтът на НДК трябва да приключи най-късно до края на октомври.По Председателството има допълнителни дейности, свързани с ремонти и оборудване. Има и действия, които са необходими в сектор Сигурност, каза още Павлова.Получихме допълнителни много високи изисквания за осигуряване безопасността и сигурността, особено на важните лица, които ще идват в България, уточни тя.Има и изискване за допълнителни хора, няма как да се справим само с ресурса на държавната администрация, затова сме предприели инициатива с доброволци, съобщи министърът.", "date": "2017.05.09", "title": " НДК закъснява с ремонта за българското председателство на ЕС"}
{"url": "https://m.offnews.bg/news/Futbol_18793/V-Makedoniia-iznasiat-kontuzen-sas-stroitelna-kolichka-s-dvigatel_655085.html", "text": "Необичайна техника извадиха домакините на селски футболен мач в Македония и станаха хит в интернет. Вместо с носилка контузен играч беше изнесен със строителна количка с вграден двигател. При появата й на терена публиката избухна в аплодисменти и подвиквания. Контузеният пък така се развесели, че изпадна от количката.", "date": "2017.05.09", "title": " В Македония изнасят контузен със строителна количка с двигател"}
{"url": "https://m.offnews.bg/news/Temida_18762/Prokuraturata-povdigna-obvineniia-na-bivshiia-deputat-Grozdan-Karadzho_655084.html", "text": "Прокуратурата повдигна обвинения на бившия депутат от Реформаторския блок Гроздан Караджов.Според държавното обвинение той \"умишлено е улеснил главния изпълнителен директор на „Космо България Мобайл” ЕАД (фирмата собственик на втория мобилен оператор у нас \"Глобул\", сега \"Теленор България\") да присвои сумата от 5 545 660,51 лв. и присвоените средства са в големи размери.На Караджов е предявено обвинение за длъжностно присвояване, при условията на продължавано престъпление, в съучастие с главния изпълнителен директор на „Космо България Мобайл” ЕАД. Според прокуратурата Караджов е действал като помагач /престъпление по чл. 203, ал. 1, вр. чл. 201, вр. чл. 20, ал. 4, вр. ал. 1, вр. чл. 26, ал. 1 от НК/.На Караджов е с мярка за неотклонение „Подписка“.OFFNews се свърза с бившия депутат, но той отказа какъвто и да е коментар по казуса. Обвинението срещу Караджов е в рамките на разследване за източването на \"Теленор\", което се ръководи от Специализирано звено „Антикорупция“. То стартира по сигнал на „Теленор България“ ЕАД от 27.04.2016 г.През месец май 2013 г. норвежкият телеком купи всички акции на мобилния оператор „Космо България Мобайл“ ЕАД от гръцката компания ОТЕ срещу 717 милиона евро.В сигнала е посочен, че новото ръководство на „Теленор България“ ЕАД е извършило вътрешен одит и собствено разследване, при което са установили 21 компании, издали фактури към „Глобул“ за предполагаеми фиктивно извършени доставки на стоки и услуги на обща стойност 48 млн. лева. В сигнала са посочени всички 21 компании, както и лицата, свързани с тях, за които са установени съмнителни сделки.В хода на извършения вътрешен одит от „Теленор България“ ЕАД е изготвен доклад, представен на прокуратурата, в който подробно са описани множество договори за консултантски и маркетингови услуги, договори за доставяне на софтуер и лицензии за него, договори за използване на интернет честоти, сключени преди „Теленор“ да придобие „Глобул“.Установено е при вътрешния одит, че описаните в договорите доставки не са били заявени за необходими от съответните технически отдели, не са били доставени, инсталирани и поддържани и изброените доставчици според тях не са имали капацитет да доставят активите.В хода на разследването по делото от СЗ “Антикорупция“ са събрани доказателства за това, че в периода 2011 г. - 2012 г. Гроздан Караджов, като собственик и управител на търговско дружество, е сключил три договора с „Космо България Мобайл” ЕАД на обща стойност 5 545 660,51 лева.На 14.03.2011 г. сключил договор с предмет: „Предоставяне от Доставчика на Клиента на правото на ползване на честотна лента, заедно с услуги за техническо обслужване” за сумата от 2 133 689,26 лева.На 01.09.2011 г. сключил и подписал договор с „Космо България Мобайл” ЕАД с предмет: „Предоставяне от Доставчика на Клиента на Софтуер INR тяло и лицензи INR модули” за сумата от 1 421 282,11 лева.На 02.03.2012 г. сключил и подписал договор с предмет: „Предоставяне от Доставчика на Клиента на честотна лента” за сумата от 1 990 689,14 лева.Разследването на СЗА е установило, че по тези договори няма изпълнение, заявяват от прокуратурата.Гроздан Караджов, заедно с Радан Кънев и бившия правосъден министър Христо Иванов, които най-много се бориха за правосъдна реформа и ограничаване на властта на главния прокурор Сотир Цацаров в рамките на предишния парламент. Не успяха.", "date": "2017.05.09", "title": " Прокуратурата повдигна обвинения на бившия депутат Гроздан Караджов"}
{"url": "https://m.offnews.bg/news/Politika_8/Borisov-naznachi-oshte-10-ima-zam-ministri_655087.html", "text": "Министерството на труда и социалната политикаПремиерът Бойко Борисов назначи още десетима заместник-министри, съобщи пресслужбата на Министерския съвет. Предложенията са на съответните министри, уточняват от МС.В  заместник-министри стават , която до януари 2017 г. бе социален министър, и  – директор на дирекция „Социални дейности и здравеопазване“ в община Велико Търново. Тя има магистратури по „Социални дейности“, „Здравноосигурителни системи“, „Стопанско управление и „Управление на европейски проекти“ от ВТУ „Св. св. Кирил и Методий“ и ПУ „Паисий Хилендарски“.В  са назначени , която от ноември 2014 г. до януари 2017 г. заемаше същия пост, и  – вицепремиер по еврофондовете в последния служебен кабинет.Заместник-министри на  стават , заемала поста от август 2014 г. до декември 2016 г., и народният представител в 40-ото Народно събрание , който в последните години работи в частния сектор. е назначен за заместник-министър на . От 2014 г. до момента е председател на Съвета на директорите на „Холдинг БДЖ“ ЕАД. Магистър по финанси от УНСС. ще бъде заместник-министър на , а  – на енергетиката. Манолев е бил заместник-министър на туризма в периода 2015 г. – 2016 г., а след това става председател на Държавната агенция за метрологичен и технически надзор. Жечо Станков е бил заместник-министър на енергетиката в периода 2015 г. - януари 2017 г.В  заместник-министър става . В периода 2014 г. – януари 2017 г. е парламентарен секретар на ведомството. Завършила е Треньорския факултет – лека атлетика, в Националната спортна академия „Васил Левски“.", "date": "2017.05.09", "title": " Борисов назначи още 10-има зам.-министри"}
{"url": "https://m.offnews.bg/news/Obshtestvo_4/Zhalt-kod-za-buri-s-gramotevitci-v-13-oblasti_655000.html", "text": " За 13 области в страната е обявен жълт код за интензивни валежи и гръмотевици.Кодът е валиден за областите: Русе, Силистра, Разград, Търговище, Шумен, Добрич, Варна, Бургас, Сливен, Ямбол, Хасково, Кърджали и Смолян.От НИМХ към БАН прогнозират, че в тези области ще има краткотрайни и интензивни валежи с гръмотевици. Очакват се и градушки. Очакваните количества валежи са 15 - 25 л/кв.м, но локално ще има и повече. В по-голямата част от страната ще духа слаб до умерен вятър от западната четвърт, а над Източна България ще се ориентира от изток-североизток. Максималните температури ще са между 16° и 21°.Атмосферното налягане е и ще остане по-ниско от средното за месец май. По Черноморието облачността ще е предимно значителна. Около и след обяд ще започнат валежи, временно интензивни и придружени с гръмотевици. Вятърът ще е слаб до умерен от изток-североизток. Максималните температури ще са 15°-18°. Температурата на морската вода е 15-16°. Вълнението на морето ще бъде 2 бала. Над планините ще е предимно облачно, с валежи от дъжд и гръмотевици, над 2200 метра – от сняг. Ще духа умерен до силен вятър от юг-югозапад, който постепенно ще се ориентира от северозапад. Максималната температура на височина 1200 метра ще бъде около 11°, на 2000 метра – около 6°.", "date": "2017.05.09", "title": " Жълт код за бури с гръмотевици в 13 области"}
{"url": "https://m.offnews.bg/news/Sviat-_12/ES-praznuva-sazdavaneto-si-Rusiia-Denia-na-pobedata_655003.html", "text": "Страните в Европейския съюз отбелязват днес Денят на Европа. Той се чества като празник на единството и мира на стария континент. На 9 май 1950 френският външен министър Робер Шуман прочита историческата декларация за обединение в Европа.Пет години след края на Втората световна война той призовава за съюзяване на френските и западногерманските ресурси за производство на въглища и стомана. Призивът цели не само икономическо сътрудничество, но и възможност за избягване на бъдещи военни конфликти между доскорошните врагове от най-унищожителната война в историята на човечеството.\"Декларацията на Шуман“ води до създаването на Европейската общност за въглища и стомана, основана от Франция, Западна Германия, Италия, Холандия, Белгия и Люксембург. Днес членове на ЕС са 28 държави с общо половин милиард души население. За първи път 9 май се чества като Ден на Европа през 1985-та година. У нас празникът се отбелязва официално от 2005-та.Датата се отбелязва и в Русия, но като Деня на победата. Русия днес отбелязва 72-рата годишнина от победата над нацистка Германия във Великата отечествена война.", "date": "2017.05.09", "title": " ЕС празнува създаването си, Русия - Деня на победата"}
{"url": "https://m.offnews.bg/news/Istoriia_18809/Novoto-grobishte-nad-Slivnitca-na-Ivan-Vazov-ozhivia-v-animatciia-v_655089.html", "text": "Класическото стихотворение на Патриарха на българската литература Иван Вазов оживя в триминутен анимационен филм.Анимацията е част от поредицата на , която си поставя за цел да породи интереса на младите към българската литература.Докоснете се до вечната българска творба \"Новото гробище над Сливница\" в следващото видео:", "date": "2017.05.09", "title": " \"Новото гробище над Сливница\" на Иван Вазов оживя в анимация (видео)"}
{"url": "https://m.offnews.bg/news/Sviat-_12/IUzhna-Koreia-glasuva-za-prezident_655002.html", "text": "Южнокорейците започнаха да гласуват за нов президент, предадоха световните агенции. До вота се стигна, след като консервативната президентка Пак Гън-хе бе отстранена от поста, а после и арестувана заради корупционен скандал, в който се оказа въвлечена заради своя приближена, бъркала се в държавните дела.Гласуването ще приключи в 20 ч. местно време (14 ч. българско време). Резултатите ще бъдат обявени във втората половина на 10 май, предаде ТАСС.Според социологическите проучвания с най-големи шансове за спечелване на президентските избори е бившият лидер на либералната Демократическа партия \"Тобуро\" Мун Дже-ин. Той има рейтинг на подкрепа от 42,2 процента.След него с голяма разлика са Ан Чхол-су от центристката Народна партия и консерваторът Хон Чжун-пхе от Корейската партия на свободата (бившата управляваща партия \"Сенури\"). Двамата регистрират подкрепа от по 18,6 процента.В изборите участват 13 кандидати, но според социолозите освен тримата гореспоменати фаворити, останалите 10 са смятани за аутсайдери и рейтингът им не надвишава 8 процента.Над 11 милиона души вече дадоха гласа си за нов президент, възползвайки се от правото на предсрочно гласуване, състояло се в четвъртък и петък. В Южна Корея регистрираните гласоподаватели са 42,5 милиона.", "date": "2017.05.09", "title": " Южна Корея гласува за президент"}
{"url": "https://m.offnews.bg/news/Tenis_18788/Bushar-otstrani-Sharapova-ot-turnira-v-Madrid-video_654998.html", "text": "Канадката Южени Бушар отстрани със със 7:5, 2:6, 6:4 Мария Шарапова от турнира \"Мастърс\" в Мадрид, след като спечели свирепата битка помежду им от втория кръг.Канадката защити словесните си атаки по най-добрия начин тази вечер, като издържа психически в тежката почти тричасова битка и спечели.Мачът предизвика огромен интерес и заради тенис съперничеството между двете красавици, и заради острите коментари на канадката след заврщането на корта на рускинята, която изтърпя 15-месечно наказание заради употребата на допинг.Преди дни тя нарече Шарапова \"измамница\" и съжали, че рускинята не е изгонена завинаги от тениса. Рускинята, от своя страна, отвърна, че всичко ще се реши на корта.Е, реши се, но сега въпросът след тази вечер е дали битката е взета, или войната? Това ще се разбере съвсем скоро.Ето малка част от мача на годината, както го нарече Женската тенис асоциация:", "date": "2017.05.09", "title": " Бушар отстрани Шарапова от турнира в Мадрид (видео)"}
{"url": "https://m.offnews.bg/news/Sviat-_12/Bezhantci-v-Kanada-krastiha-deteto-si-Dzhastin-Triudo-ot-blagodarnost_655001.html", "text": "Сирийски бежанци кръстиха детето си Джъстин Трюдо, на името на канадския премиер, за да му благодарят за възможността да се заселят в Канада, пишат AP и БТА.Афря и Мухамад Билан дошли в Канада от Сирия преди година заедно с двете си по-големи деца. На 4 май се родил Джъстин Трюдо Адам Билан в болницата в Калгари.Пред канадски медии Афря каза, че семейството ѝ обича и цени премиера Трюдо и че той е причината те да са в Канада. Тя казва, че малкият Джъстин Трюдо е единственият канадски гражданин в семейството и се надява, че останалите членове също ще получат канадско гражданство.40 000 сирийски бежанци са пристигнали в Канада от ноември 2015 г. досега.", "date": "2017.05.09", "title": " Бежанци в Канада кръстиха детето си Джъстин Трюдо от благодарност към премиера"}
{"url": "https://m.offnews.bg/news/Intcidenti_6/Petima-zaginaha-pri-koshmarna-katastrofa-kraj-Asenovgrad_655099.html", "text": "Петима души са загинали при тежка катастрофа на пътя между Поповица и Асеновград, съобщи МВР.По първоначални данни са загинали четирима души.Полицейски служители насочват движението по обходни маршрутиОколо 16.20 часа днес, на телефон 112 е постъпил сигнал за катастрофа на пътя от Поповица към Асеновград, в района на разклон за село Богданица.Незабавно към мястото са насочени екипи на полицията и Спешна помощ.Според първоначалните данни, при десен завой лек автомобил „Мерцедес“ преминал през лентата за насрещно движение и попаднал в крайпътна нива.От МВР първоначално обявиха, че са загинали четирима души, които пътували в колата - двама мъже и две жени. По-късно обаче се разбра, че има и пета жерва.Дежурна оперативна група от РУ – Асеновград извършва оглед за изясняване на причините и обстоятелствата, довели до тежкия инцидент. Районът е затворен за движение и полицейски служители пренасочат автомобилите по обходни маршрути.", "date": "2017.05.09", "title": " Петима загинаха при кошмарна катастрофа край Асеновград"}
{"url": "https://m.offnews.bg/news/Politika_8/Smeniat-shefa-na-NAP_655097.html", "text": "Новото правителство ще смени шефа на Националната агенция за приходите (НАП) в първото си заседание. Това става ясно от предварителния дневен ред, разпространен от правителствената пресслужба. Директор на НАП досега беше Бойко Атанасов. Той заема поста от 2013 г. Предложението за смяна на директора на НАП ще внесе финансовият министър Владислав Горанов. Засега не е ясно кой ще го смени на поста. ", "date": "2017.05.09", "title": " Сменят шефа на НАП"}
{"url": "https://m.offnews.bg/news/Politika_8/Kabinetat-smenia-oblastnite-upraviteli-na-Varna-Smolian-i-Haskovo_655100.html", "text": "Новото правителство ще смени областните управители на Варна, Смолян и Хасково на първото си заседание в сряда. Стоян Пасев става областен управител на Варна, Станислав Дечев става областен на Хасково, а Недялко Славов - девер на шефката на новините на Нова телевизия Дарина Сарелска, става областен управител на Смолян.Името на Славов беше замесено в скандала с напускането на телевизията на журналиста Васил Иванов, който обяви, че Сарелска е наложила цензура на разследвана обществена поръчка, спечелена от фирма на Славов. В средата на февруари правителството на служебния премиер Огнян Герджиков смени 7 областни управители с мотива, че те се включват в партийни листи. Уволнени бяха губернаторите на Видин, Габрово, Стара Загора, Смолян, Пазарджик, Плевен и Перник. Седмица по-рано правителството отстрани други 13 областни управители - на Благоевград, Варна, Враца, Кърджали, Кюстендил, Ловеч, Силистра, София, Търговище, Хасково, Шумен, Ямбол и Велико Търново, а този на Монтана сам подаде оставка. 11 от тях бяха от ГЕРБ.Борисов реагира гневно на смяната, като посочи, че губернаторите са назначени от редовно избрано правителство, а Герджиков ги подменя с хора на БСП.Очаква се по-късно да има смени и на още областни управители. ", "date": "2017.05.09", "title": " Кабинетът сменя областните управители на Варна, Смолян и Хасково"}
{"url": "https://m.offnews.bg/news/Komentari_65/Den-na-Evropa-Shte-pozvoli-li-ES-da-bade-ubit-s-kriva-krastavitca_655102.html", "text": "„Слуховете за моята смърт са силно преувеличени.“ Това вероятно е най-известният пример за опровергаване на фалшива новина. Крилатата фраза принадлежи на Марк Твен и е изпратена до американски вестник, публикувал съобщение, че писателят е починал.В края на март Европейският съюз (ЕС) отпразнува 60-тата годишнина от Римския договор. Така днес съюзът е почти на същата възраст, на която бележитият хуморист изрича паметната реплика. Също като Твен, ЕС се сблъсква с необходимостта да се бори с разпространители на слухове, които не му мислят доброто.Все повече хора осъзнават, че става въпрос за оцеляването на обединена Европа. Защото ако доверието между народите бъде разколебано, те много трудно ще могат да продължат да живеят заедно. Всички сме чували циничния цитат от Йозеф Гьобелс, че една лъжа, повторена сто пъти, става истина. Проблемът е, че днес социалните мрежи осигуряват не сто, а хиляди или дори милиони споделяния всякакви истории, повечето от които нямат нищо общо с истината.За разлика от тоталитарната пропаганда през 20 век, съвременната информационна война няма за цел да създаде положителен образ на източника си, а да разруши образа на противника и да внуши на аудиторията, че тя никога няма да узнае истината.Емблематичен пример е случаят със сваленият над Украйна полет MH17. Руските власти и традиционно близки до Кремъл медии, както и анонимни интернет потребители от т.нар. „фабрика за тролове“, побързаха да разпространят десетки версии на инцидента. Така, когато след доста време резултатите от официалното холандско разследване бяха публикувани, в очите на публиката те бяха просто една хипотеза, конкурираща се с много други, разпространени много по-бързо и в повечето случаи на по-достъпен език. Според статия на Бен Нимо в списание Foreign Policy полет MH17 е своеобразен Рубикон за машината за дезинформация, а оттогава сходни тактики се прилагат и в други ситуации.Постистината днес е световен феномен, но ЕС изглежда особено уязвим поради сложната си структура и крехкия баланс между общностни и национални интереси. И това много добре се разбира от хората, за които е неизгодно Европа да бъде силна. Въпросът днес е дали, подобно на Марк Твен, ЕС е в състояние да даде звучен отговор на неистините или ще се остави да бъде убит с крива краставица – ако можем да използваме като метафора една от най-известните фалшиви новини за ЕС.Наскоро Асоциацията на европейските журналисти (АЕЖ) и Европейският парламент организираха семинар в Брюксел, на който журналисти от различни страни и евродепутати дискутираха фалшивите новини, бъдещето на ЕС и случващия се в момента Брекзит. Трите безкрайно актуални теми са свързани, тъй като дълго преди администрацията на Тръмп да изкове израза „алтернативни факти“ и някой да заговори за руска хибридна война, манипулативни новини постилаха пътеката за излизането на Великобритания от ЕС.Всичко започва в началото на 90-те години на миналия век, когато в Брюксел работи талантлив кореспондент на британския Дейли Телеграф. Син на високопоставен европейски чиновник, учил в белгийската столица и владеещ отлично френски, журналистът изпраща въздействащи кореспонденции, които представят ЕС, институциите му и техните служители в доста негативна светлина.Репортажите са впечатляващи. Единственият проблем са твърде малкото допирни точки на написаното с действителността. Казват, че на протестите на останалите пратеници в Брюксел, че репортажите му са сериозно поукрасени, журналистът обичал да отговаря с фразата „никога не позволявай на фактите да ти попречат да създадеш наистина добра история“.Европейският съюз въвежда стандарт за презервативите и отсега нататък те ще бъдат само един размер.Взривяват сградата на Европейската комисия. Съдържала азбест.ЕС забранява любимия на британците коктейл от скариди.Всяка от тези фалшиви новини, написани от въпросния журналист, предизвиква огромен отзвук във Великобритания и вкарва евроинституциите в обяснителен режим. Представителството на Европейската комисия в Лондон създава секция на сайта си за разобличаване на евромитовете. Успехът е спорен. Обществото се оказва жадно за интересни истории за некомпетентни еврократи, които запълват времето си, въвеждайки абсурдни стандартизации за всичко. Скоро редакторите на останалите издания започват да настояват кореспондентите им в Брюксел да пишат в същия стил. Така възниква цяла школа от творци на евромитове.На 29 март тази година, в деня, в който даде старт на излизането на страната си от ЕС, британският министър-председател Тереза Мей организира вечеря с вече бившия журналист, положил началото на цялото това течение. Името му е Борис Джонсън и в момента е външен министър на Великобритания, а през миналата година оглавяваше кампанията за напускане на ЕС.Кариерата на Джонсън и Брекзит показват как цели политически проекти могат да се развият на базата на фалшиви новини и как липсата на адекватен отговор може да доведе до сериозни щети както за ЕС, така и за отделни страни членки.Фалшивите новини бяха част от пропагандния арсенал в току-що отминалата предизборна кампания във Франция. Те имат своята роля и в предстоящите през септември парламентарни избори в Германия. Какво тогава остава за страните от периферията на общността, в които е по-лесно да се активират центробежните нагласи?Именно към тези държави спада България. Неотдавна председателят на АЕЖ-България Ирина Недева представи в Европейския парламент доклад по темата фалшиви новини в България. Наред с типичните примери за абсурдна свръхрегулация – ЕС забранява снежните човеци. Били расизъм. – в България се развива сюжетната линия за замяната на местното население с пришълци. Показателен за това е съвсем реалният живот, който заживя хумористичният измислен доклад на еврокомисар Йоханес Хан. Наложи се Европейската комисия да излиза с реакция, в която да обяснява, че Хан не е казвал, че българите ще изчезнат и че земята им ще бъде заселена с чужденци, посочи Недева.Наскоро в България станахме свидетели на сбъдване на фалшива новина. В началото на март сайт публикува фалшива новина, че учителят Емил Джасим, който от доста време е обект на очерняща кампания в интернет, е бил пребит и че дори е починал от раните си. Две седмици по-късно Джасим наистина бе нападнат и бит в София – за щастие, без сериозни наранявания. Това е смразяващ кръвта случай, тъй като показва как словото има силата да моделира реалността и колко малко е нужно за преминаването от език на омразата към насилие, породено от нетърпимост.През януари 2018 г. на България ѝ предстои да поеме ротационното председателство на Съвета на ЕС. В този критичен за ЕС период на руля му ще застане най-бедната и сочена за най-корумпирана страна в общността. Това, което прави изпитанието още по-голямо, е, че съседна на ЕС страна е свикнала, вероятно не без основание, да възприема България като своя „троянски кон в добрия смисъл“. Сред инструментите за въздействие върху „троянските коне“ безспорно са фалшивите новини, които управляващите в Русия превърнаха в оръжие за геополитическо влияние.Подобно влияние чрез България със сигурност ще се опитва да оказва и друг съсед на ЕС, набиращ все по-голяма сила. След успешния референдум през април Ердоган едва ли ще се откаже от опитите си да влияе върху политическите процеси в съседна България, както и да шантажира ЕС, като се възползва от страха му от бежански наплив. Тук информацията отново е основно оръжие. ЕС трябва да противодейства на лидер, който затвори повечето критични медии и напълни затворите с журналисти и политически опоненти. Ясно е, че България не би могла сама да се противопостави на евентуалните домогвания на този свой съсед и затова е една от най-силно заинтересованите страни от силен общоевропейски отговор.Вън от съмнение, става дума за сигурност. Европа не може да разчита на защита отвъд океана, както бе свикнала да прави през последните 70 години. Времената, когато разчитахме САЩ да ни пазят, са отминали, заявиха в един глас лидери и представители на основните групи в Европейския парламент. Европа трябва да може сама да гарантира сигурността си, категорични бяха те по време на съвместния семинар с АЕЖ. Това важи в пълна степен и за отбраната по време на информационна война, особено когато президент на САЩ е Доналд Тръмп.Готов ли е ЕС, ако се наложи, да открие втори фронт, този път срещу дезинформация, идваща от Америка на Тръмп? Този въпрос повдигна представител на италианската секция на АЕЖ по време на разговор с Якуб Каленски, заместник-председател на специалното звено за борба с прокремълската пропаганда. Звеното е създадено през есента на 2015 г. към Европейската служба по външна дейност (ЕСВД) и към днешна дата наброява 11 души, които се опитват да развенчават неверни новини чрез сайта euvsdesinfo.eu (EU vs Disinformation). Единадесет души имат задачата да следят информация от различни източници, да проверят фактите и да опровергават измислици, генерирани от хиляди. Нека припомним, че само руският президент Владимир Путин закичи с държавен орден триста журналисти за „правилно“ отразяване на окупацията на Крим.Проверката на фактите е необходима част от поддържането на информирано общество. Тя обаче има два недостатъка: изисква ресурси и обикновено достига до една определена група критично мислещи хора. За разлика от проверката на фактите, фалшивите новини се създават сравнително бързо и са насочени към различни целеви групи. Ако първата фалшива новина се провали, следващата ще стане популярна. При фалшивите новини е важно количеството. Те са насочени към емоциите и страховете ни, както и към естественото ни желание да виждаме света според собствените си нагласи към него.Тази стратегия, изглежда, работи ефективно. Според скорошно проучване по-голяма част от хората дори не прочитат дадена новина, преди да я споделят в социалните мрежи. Статистиката показва, че цели 59% от споделените линкове не са отваряни изобщо. Как тогава да очакваме, че когато някой не си прави труда да прочете друго освен заглавието на историите, които споделя, би имал търпението и интелектуалното ниво да вникне дори в проста проверка на фактите? Ако това е единственото противодействие на фалшивите новини, то е обречено поради елитарността си.Решение би могло да се търси в преодоляването на комуникационния проблем на европейските институции. ЕС отделя много средства за популяризиране на дейностите си, но го прави по доста неефективен начин. Стига се дори до абсурди като тези в България, когато средства за информационни дейности във връзка с председателството на ЕС се разпределят на медии с доста съмнителна репутация, а понякога и с антиевропейска позиция. Неотдавна по инициатива на АЕЖ-България група журналисти и медийни експерти се срещнаха със служебния зам.-министър-председател Деница Златева и настояха за пълна отчетност в достъпен електронен формат, справедливи критерии за избора на подизпълнители и мониторинг и оценка на ефективността на комуникационните мерки, свързани с предстоящото председателство.Ефективността в този случай е от ключово значение. Ясно е, че комуникационните разходи на ЕС са значителни, но по правило изискванията към подизпълнителите са твърде формални и не водят до резултат. Например дребният шрифт „Този проект е съфинансиран от Европейския съюз“, появяващ се на всичко, за което се похарчени средства от финансовите инструменти на ЕС, едва ли създава усещането у гражданите, че членуват в клуб, който прави живота им по-добър.Далеч по-въздействаща е младежката инициатива Why Europe (Защо Европа). Тя рекламира ЕС посредством забавни публикации в социалните мрежи като тази снимка на двама влюбени с текст „Европа, защото всички ние имаме да правим по-добри неща от това да чакаме по границите“, или тази снимка с текст „Европа, защото не се нуждаеш от виза за следващата си почивка в България“. Зад проекта стоят тринадесет студенти от пет държави. Те категорично отричат да получават каквото и да било финансиране от ЕС, каквито обвинения вече се появиха от страна на Марин Льо Пен, лидер на крайнодясната френска политическа партия „Национален фронт“. Младежите определят подхода си като „позитивен популизъм“, който е насочен не срещу хора или политики, а срещу популизма.Само времето ще покаже дали, подобно на романа „Дон Кихот“, замислен като пародия, която да сложи край на толкова разпространените по онова време рицарски романи, позитивният популизъм има потенциал по забавен начин да се противопостави на традиционния популизъм. Факт е обаче, че в Европа се заражда ново течение. Младежи, които доскоро наблюдаваха пасивно атаките срещу ЕС или дори им пригласяха, виждайки в тях донякъде справедлив бунт против системата, вече осъзнават, че мирът и ценностите на ЕС не са даденост, а нещо, което трябва да се защитава. В Германия, а и в други западноевропейски страни, скорост набира движението Pulse of Europe (Пулсът на Европа), което всеки уикенд провежда проевропейски демонстрации.А едно е сигурно: докато Европа има подобен пулс, слуховете за смъртта ѝ ще бъдат силно преувеличени.", "date": "2017.05.09", "title": " Ден на Европа: Ще позволи ли ЕС да бъде убит с крива краставица?"}
{"url": "https://m.offnews.bg/news/Obshtestvo_4/Balgariia-e-posledna-v-ES-spored-Indeksa-na-nastiganeto-za-2016_655101.html", "text": "В цялостната класация в новото издание на „Индекса на настигането“ за 2016 г. България заема 29 място от 35 страни.„Индексът на настигане“ измерва и класира постиженията на 35 страни в Европа – страни членки на ЕС и кандидатки, по 47 индикатора, разделени в четири категории – икономика, демокрация, качество на живот и управление. Индексът е създаден и се поддържа от Институт „Отворено общество“ – София.България запазва позицията си от последните издания през 2015 и 2014 г., но е с едно място по-надолу спрямо изданието през 2013 г.Страната ни се представя най-успешно по индикаторите в категорията “Икономика“, в рамките на която заема 27 позиция с подобрение спрямо класацията от 2015 г.В категорията „Качество на живот“ България заема 29 позиция, като има подобрение с едно място спрямо миналата година. В категорията „Управление“ страната отново заема 29 място - без промяна спрямо 2015 г.При отделните базови индикатори, най-доброто представяне на България е по индикатор „Държавен дълг“ с 3 място в класацията сред всички 35 изследвани държави.Страната постига относително подобрение по индикатор „Енергийна ефективност“ като от последното 35 място през 2011 г. се изкачва до 33 място през 2016 г.Според доклада „Не спирайте сега. Изводи от Европейския Индекс на настигане 2016“, процесът на сближаване на новите държави членки на ЕС с по-старите продължава успешно и започва да дава измерими резултати, но съществува риск от задълбочаване на различията между балканските държави и останалата част на континента.Повечето от новите страни членки от Централна и Източна Европа, които се присъединиха към ЕС през 2004/2007 г., както и Хърватия, присъединила се през 2013 г. (наречени в изследването ЕС10+1), подобряват резултатите си и се качват в класацията, като някои от тях вече са много близо до желаните средни стойности на групата на петнадесетте стари страни членки плюс Кипър и Малта (наречени в изследването ЕС15+2).Докато в предишни години се наблюдаваше постепенно изместване на основното разделение в Европа от остта Изток-Запад към остта Север-Юг, в изданието на индекса за 2016 година се вижда ясно очертано разделение между Балканите от една страна и останалата част на континента - от друга, с малка преходна група от страни между тях.Северните и северозападните страни са най-напред в класацията, следвани от страните в Южна, Централна и Североизточна Европа.На другия край на класацията и на картата са страните от Югоизточна Европа, като между тези две големи групи са Хърватия и Унгария, при които се наблюдава съответно стагнация и влошаване на резултатите.Най-добре в класацията за 2016 година от 35 страни по цялостна оценка се представят Дания, Швеция, Люксембург и Холандия, съответно на 1, 2, 3 и 4 място с почти еднакъв резултат от 71 точки, следвани на малка дистанция от Финландия, Исландия, Гепрмания, Австрия, Ирландия и Великобритания.Сред страните от групата ЕС10+1, най-успешната страна в процеса на догонване е Естония, следвана от Чехия и Словения, които са съответно на 13, 15 и 16 място в цялостната класация от 35 страни в „Индекса на настигането“ за 2016 година.Пример за влошаване е Унгария, като при първото издание на индекса през 2011 г., страната е на 25 позиция с 47 точки, докато през 2016 година пада на 27 място с 42 точки.Хърватия е пример за стагнация - страната практически не отбелязва промяна в класирането от 2011 г. досега и остава на 26 позиция.Групата на новите страни членки (ЕС10+1) като цяло постига най-успешно догонване на старите страни в ЕС в категорията „Икономика“, а най-проблематично остава настигането в категорията „Качество на живот”, в която са включени индикатори за публични услуги, здравеопазване, образование и други, сред които и такива за потребление и равенство в обществото.Друг извод от индекса е, че новите страни-членки на ЕС се справят по-добре от страните кандидати за членство, което означава, че членството дава измерими предимства и има благоприятно въздействие върху страните, които вече са част от ЕС.„Сближаването трябва да остане основен приоритет за ЕС и да не спира точно в момента, когато започва да дава видими резултати, особено на фона на съществуващите политически разногласия и други различия в ЕС. Както се вижда от данните, политиката по сближаване е особено важна за Балканите, които са на дъното на класацията и имат остра нужда от внимание и инвестиции в настигането във всички основни аспекти“, казва Марин Лесенски, автор на изследването.„Индекс на настигането“ може да се намери на адрес , където потребителите могат да видят класациите по страни и индикатори и да съставят свой „собствен индекс“, като използват наличните данни.Индексът е проект на Инициативата за европейски политики (EuPI) на Институт „Отворено общество“ – София. Пълният доклад, който е на английски език, може да се намери на адрес   и .", "date": "2017.05.09", "title": " България е последна в ЕС според „Индекса на настигането“ за 2016 г."}
{"url": "https://m.offnews.bg/news/Kultura_33/Nagradiha-naj-dobrite-biblioteki-i-bibliotekari-v-Balgariia_655106.html", "text": "Днес в зала \"Средец\" на \"София Хотел Балкан\" бяха връчени годишните награди на Българската библиотечно-информационна асоциация за 2016 г.Носител на приза – Велико Търново. Тя е истински библиотекар от ново поколение –  експерт по въвеждане на мета данни за дигитални документи, участва активно в успешното изпълнение на значими библиотечни проекти през 2016 г. Провежда поредица от безплатни семинари за работа с робота Финч по време на Европейската седмица на кодирането. Допринася за положителната визия на библиотеката в обществото чрез публикуване на информация за предстоящите събития, за новите програми и услуги на сайта на библиотеката и в социалните мрежи.Антоанета Георгиева има изключителен принос за развитието на библиотечния сектор в област Враца чрез програми за обучение и повишаване на квалификацията на библиотекарите. Организира професионални срещи на библиотекарите от областта. Проучва и внедрява добри библиотечни практики и иновативни политики. Инициатор и основен организатор на Регионален конкурс за годишни библиотечни награди.Валентина Славчева е директор на Централната научно-техническа и педагогическа библиотека над 20 години. Внедрява успешно иновативни онлайн библиотечни услуги. Организира създаването на дигитална колекция на редките и ценни издания в библиотеката. През 2016 г. ръководи успешно внедряването на кооперираната каталожна система COBISS, в резултат на което в електронния каталог на библиотеката са въведени над 70 000 записа..Тя се утвърди като културно средище на квартал Аспарухово. Непрекъснато обновява библиотечния си фонд с нови заглавия и търсени книги. Над 200 читатели на ден ползват разнообразните библиотечни услуги, които тя предлага. Съвременните технологии, които умело използва, правят достъпни библиотечните услуги чрез глобалната мрежа. Библиотеката разполага с електронен каталог и система за онлайн заявки за литература. Предлага разнообразни културни програми за гражданите от района.Целият професионален път на Красимира Папазова е посветен на библиотеките и библиотечната професия. Като методист в Националната библиотека „Св. св. Кирил и Методий” тя разработва и внедрява концепция за създаване на отделите „Изкуство” в регионалните библиотеки, работи за усъвършенстването на системата на свободния достъп и библиотечното обслужване. Повече от 20 г. Красимира е организационен секретар на ББИА. Неоценим е нейният принос за организационното изграждане на сдружението, привличането на нови членове, развитието на издателската дейност, издигането престижа на професията.Румен Манов е галерист. Благодарение на щедрите му дарителски жестове Регионалната библиотека в Кюстендил обогати фондовете си с над 50 книги и периодични издания с висока краеведска стойност. По-специално внимание заслужава ръкописът „Кодекс на българското читалище въ Кюстендилъ. 1869” - извор за историята на кюстендилското читалище, избрало за свой девиз звучащите с удивителна актуалност и днес слова: „Богатството е смертно, а добродетелта безсмертна”. Културната и историческа стойност на дарените от Румен Манов издания се изразява не в тяхното количество, а в ценното им съдържание, повод да станат част от колекцията „Старопечатни, редки и ценни издания” на Регионалната библиотека.Следвайки своята Политика за Социална отговорност и устойчиво развитие, КонтурГлобал Марица Изток 3 ежегодно подкрепя и осъществява разнообразни социални проекти, подпомагайки на местните общности. При изпълнение на проектите, фокусирани в няколко основни области – образование, култура, здраве и безопасност, опазване на околната среда, човешки права и анти-корупция, компанията се стреми да  ангажира местна работна сила, като по този начин насърчава  и местното предприемачество. Служителите на компанията са също пряко ангажирани с работа в полза на местната общност – доброволците на „КонтурГлобал Марица Изток 3“ ежегодно участват в разнообразни инициативи в полза на различни обществено значими  идеи  и организации. Подкрепата на КонтурГлобал Марица Изток 3 за Регионалната библиотека в Стара Загора през 2016 г. се изразява в абонамент на 5 специализирани периодични издания в областта на енергетиката и минното дело, технологично обновяване на една от читалните и подмяна на посетителските столове в обслужващите звена на библиотеката; покупка на три компютърни конфигурации за потребителите в Читалнята за Хуманитарни науки. Общата сума на дарението е 6 145 лв.Инициативата се провежда в партньорство с Фондация „Глобални библиотеки – България” и с подкрепата на Фондация „Америка за България“.Националната библиотечна седмица'2017 е посветена на широкото оповестяване на възможностите на библиотеките да повишават информираността на гражданите за целите за устойчивото развитие и да допринесат за тяхното изпълнение.В световен мащаб повече от 1 320 000 обществени, парламентарни, национални, академични, научни, училищни и специални библиотеки осигуряват информацията и уменията тя да бъде ползвана от всеки. Това ги прави особено необходими за всички в дигиталния век.Позицията на библиотечната общност е, че достъпът до информация е необходимо условие за постигане на всички цели за устойчивото развитие. Библиотеките са не само потенциални партньори на правителствата, те вече допринасят за постигането на 17-те цели, като постоянно разширяват и разнообразяват своите услуги и програми.Българските библиотеки трябва да бъдат включени в националния и регионалните планове за развитие, чрез които ще се изпълнява Програмата 2030 на ООН у нас.По време на НБС стотици библиотеки в цялата страна ще отворят широко врати и ще демонстрират своите възможности как чрез достъп до информация могат да подпомагат гражданите във всичките им дейности.", "date": "2017.05.09", "title": " Наградиха най-добрите библиотеки и библиотекари в България"}
{"url": "https://m.offnews.bg/news/Koloezdene_18819/Slovenetc-specheli-4-iia-etap-na-Dzhiroto_655107.html", "text": "Словенецът Ян Поланц спечели първия планински етап в юбилейното издание номер 100 на колоездачната Обиколка на Италия.Състезателят на ОАЕ Тим Емиратс беше най-бърз в изкачването и финишира пръв на връх Етна, с което осигури и първи успех в голямо състезание на своя отбор.Поланц завърши за 4:55.58 часа и остави на 19 секунди зад себе си ездача на Катюша Илнур Закарин.29 секунди зад победителя пък завърши Герант Томас от Тим Скай, а зад него с еднакво време се подредиха Тибо Пино, Дарио Каталдо, Том Дюмулен, Боб Юнгелс, Адам Йейтс, Бок Молема и Винченцо Нибали.Боб Юнгелс пък стана новият носител на розовата фланелка на лидер в генералното класиране. На второ място се нарежда вече Томас, следван от другия британец Йейтс.Поланц спечели първия планински етап в Джирото и през 2015 година, като това са единствените му две етапни победи при професионалистите.", "date": "2017.05.09", "title": " Словенец спечели 4-ия етап на Джирото"}
{"url": "https://m.offnews.bg/news/Temida_18762/Grozdan-Karadzhov-za-obvinenieto-sreshtu-nego-Skalapena-istoriia_655109.html", "text": "Обвинението срещу мен е една скалъпена история. Абсурдно е. Това заяви пред OFFNews бившият депутат от Реформаторския блок Гроздан Караджов след като се запозна с материалите на прокуратурата срещу него.По-рано днес от той получи обвинение, че \"умишлено е улеснил главния изпълнителен директор на „Космо България Мобайл” ЕАД (фирмата собственик на втория мобилен оператор у нас \"Глобул\", сега \"Теленор България\") да присвои сумата от 5 545 660,51 лв. и присвоените средства са в големи размери.Според прокуратурата Караджов е действал като помагач в престъпна схема.Според бившия депутат и трите договора, изброени от прокуратурата, са били изпълнени от фирма подизпълнител на неговата компания.", "date": "2017.05.09", "title": " Гроздан Караджов за обвинението срещу него: Скалъпена история"}
{"url": "https://m.offnews.bg/news/Izvan-terena_18817/Futbolist-krasti-dashteria-si-s-mazhko-ime_655110.html", "text": "За пореден път за смях стана бившият руски футболист на Арсенал и капитан на \"сборная\" Андрей Аршавин. На 11 февруари той стана баща на момиче.Повече от три месеца по-късно стана ясно и името на детето, което се оказа, че е мъжко - Есеня. Това е старо славянско име, чийто дамски вариант е Есения. В момента Аршавин играе в казахстанския Кайрат.През новия сезон той е изиграл девет мача, в които е отбелязал 1 гол.Най-забавното е, че според самия Аршавин и половинката му Алиса, името имало испански произход. Двамата се ожениха през септември миналата година, а няколко дни по-късно обявиха и очакваното радостно събитие.За да се ожени за Алиса, Аршавин се разведе със съпругата си Юлия, от която има три деца. Новата му съпруга пък има две деца от предишен брак.", "date": "2017.05.09", "title": " Футболист кръсти дъщеря си с мъжко име"}
{"url": "https://m.offnews.bg/news/Futbol_18793/Smeniat-napalno-trevata-na-noviia-stadion-na-Zenit_655108.html", "text": "Проблемите с новия стадион в Санкт Петербург, който трябва да приеме мачове от световното първенство по футбол догодина, не спират.Първоначално цената на съоръжението на остров Крестовский се оказа няколко пъти над предвиденото. Впоследствие се оказа, че теренът пружинира, което породи шеги, че това е най-големият батут в света. За финал и тревата изгни заради бързането на руснаците да израсне за официалното откриване. Колко познато, нали?Във ФИФА са сериозно разтревожени и са готови да платят за пълната подмяна на тревното покритие. От Зенит пък ще се завърнат на стария си стадион \"Петровский\", докато всичко с терена не е наред. Дори и треньорът на Зенит Мирча Луческу беше озадачен от състоянието на терена.\"Такива терена нямат дори и аутсайдерите в първенството на Украйна\", заяви румънският специалист, който направи име като треньор на Шахтьор Донецк.", "date": "2017.05.09", "title": " Сменят напълно тревата на новия стадион на Зенит"}
{"url": "https://m.offnews.bg/news/Kultura_33/Google-prognozira-bronz-za-Kristian-Kostov-na-Evroviziia-video_655105.html", "text": "Българският представител на „Евровизия“ Кристиан Костов има шанс да попадне в първата тройка.Това сочи прогнозата на Google за победителите на тазгодишното издание на песенния конкурс.На първо място се нарежда песента „Requiem\" на Алма от Франция с 266 точки. Освен певица красивата французойка е още композитор и текстописец.Втори с 257 е победителят от Сан Ремо италианецът Франческо Габани с „Occidentali's Karma\".Според класацията на Google „бронзът“ ще отиде при Кристиан Костов, който ще ни представи с песента „Beautiful Mess\". Тя е събрала 240 точки.", "date": "2017.05.09", "title": " Google прогнозира бронз за Кристиан Костов на Евровизия (видео)"}
{"url": "https://m.offnews.bg/news/Futbol_18793/IUventus-e-parviiat-finalist-v-Shampionskata-liga_655113.html", "text": "Ювентус победи Монако с 2:1 и с общ резултат 4:1 напълно заслужено се класира за финала на тазгодишното издание на Шампионската лига.Домакините поведоха в резултата в 33-ата минута. Дани Алвеш центрира от десния фланг, Марио Манджукич засече с глава, но вратаря Даниел Субашич със сетни сили изби. Топката обаче се върна в нападателя, който този път буквално разстреля стража за 1:0.В 44-ата минута Алвеш направи резултата 2:0 и съвсем уби интригата. Субашич се наложи да боксира решително при центриране от корнер. Изчистената топка попадна на крака на защитника и с фамозно воле извън наказателното поле не остави никакъв шанс на Монако.Гостите от княжеството все пак стигнаха до почетно попадение в 69-ата минута. След късо изпълнение на корнер, Жоао Моутиньо подава към Мбапе, който прекъсна серията на италианците от 689 минути без допуснат гол в Шампионска лига.Ювентус ще се изправи на финала в Кардиф с победителя от другия полуфинален сблъсък между мадридските грандове Атлетико и Реал, които играят утре.", "date": "2017.05.09", "title": " Ювентус е първият финалист в Шампионската лига"}
{"url": "https://m.offnews.bg/news/Sviat-_12/Erdogan-razmisli-Ne-sme-se-otkazali-ot-ES_655111.html", "text": "Турция желае да продължи процеса си на присъединяване към ЕС, който тя разглежда като \"стратегическа цел\", заяви днес президентът Реджеп Тайип Ердоган в изказване по случай Деня на Европа, съобщава ДПА, цитирана от БТА.Думите на турския президент идват след продължително напрежение между ЕС и Анкара заради референдума за увеличаване на правомощията на Ердоган.Ердоган вероятно скоро освен президент ще стане и лидер на управляващата партия в южната съседка. Подкрепата на референдума му разрешава това. Освен това той се обяви за връщане на смъртното наказание в Турция, което ако се осъществи, може да означава край на процеса на присъединяване на Анкара към ЕС.", "date": "2017.05.09", "title": " Ердоган размисли: Не сме се отказали от ЕС"}
{"url": "https://m.offnews.bg/news/Izvan-terena_18817/Pornostudio-sadi-igrach-ot-NBA-za-mrasotiia_655091.html", "text": "Порностудиото Х-Арт, специализирано в създаването на изискани филми за възрастни, подаде иск в съда срещу баскетболиста на Маями Хийт Крис Бош и съпругата му Ейдриън.Причината е мръсотията в дома им, който те отдали под наем на кинаджиите за заснемането на поредния порно шедьовър. Продуцентите платили 125 000 евро на двойката, за да използва вилата им в Калифорния.Те останали изключително разочаровани от хигиената, която заварили.По плочките в банята имало мухъл, тръбите били запушени, а обзавеждането кичозно.Било абсурдно да се снима на това място,тъй като актрисите и актьорите можело да пипнат някоя зараза. Продуцентите се надяват да си върнат от Бош и съпругата му парите за наема, както и направените разноски по подготовката на лентата.", "date": "2017.05.09", "title": " Порностудио съди играч от НБА за мръсотия"}
{"url": "https://m.offnews.bg/news/Tenis_18788/Bushar-zlobna-Mnogo-hora-tajno-mi-pozhelaha-da-biia-Sharapova_655077.html", "text": "Изключително \"мотивираната\" Южени Бушар изригна къде от радост, къде от злоба след трилъра с Мария Шарапова, който спечели със  7-5 2-6 6-4 след почти три часа на корта. Канадката разкри откъде е дошъл този невиждан прилив на енергия.\"Бях вдъхновена, защото огромен брой колеги ми пожелаха успех в частен разговор\", каза Бушар, \"Сред тях имаше състезатели, с които обикновено дори не разменяме дума. Получих съобщения от тях, че ще ми стискат палци. Исках да го направя за самата мен, но и за всички тези хора\".Бушар продължи с разкритията: \"Някои момичета дори дойдоха в съблекалнята, за да ми пожелаят успех. Това не се случва често. Но показва само едно - повечето хора са на моето мнение, но може би се страхуват да го изрекат на глас\".  Както е известно, красивата Южени публично нарече Шарапова \"измамница\" заради употребата на допинг, което изхвърли рускинята от корта за 15 месеца. \"Тя е измамница, а измамниците нямат място в който и да е спорт. От WTA изпращат грешно послание към децата: мамете и ще ви приветстваме обратно с отворени обятия\".Маша реагира тогава със спокоен тон. \"Над нещата съм\", заяви тогава Шарапова.Двете си казаха нещо след инфарктния мач снощи, продължил точно 2 часа и 51 минути. Съперничките стиснаха ръцете си. А Южени разкри точните думи.\"Каза ми \"Игра добре\". Аз също мисля, че тя игра добре при така нареченото си завръщане, ако искате да му казваме по въпросния начин\", заяде се отново Бушар. И сподели, че това е най-ценната й победа от януари насам, когато игра полуфинал в Сидни.Щарапова беше доста събрана в изказването си: \"Щях да съм разтревожена, ако седя тук и обяснявам, че съм доволна след загуба. Независимо от съперник, кръг и турнир, аз играя с огромно желание\", обясни рускинята, \"Разбира се, че съм разочарована. Но това ще ме направи по-добър играч и ще ми помогне да спечеля повече турнири\".Дни преди мача предупредихме, че се готви нещо кърваво на корта. Така и стана. Интригата при двете е стара. Южени Бушар е лудо влюбена в Григор и го преследваше, дори когато нашето момче беше официално гадже с Маша.", "date": "2017.05.09", "title": " Бушар злобна: Много хора тайно ми пожелаха да бия Шарапова"}
{"url": "https://m.offnews.bg/news/Sviat-_12/Liberal-pecheli-ubeditelno-izborite-v-IUzhna-Koreia_655076.html", "text": "Либералът Мун Дже-ин печели убедително предсрочните президентски избори в Южна Корея. Това сочат резултатите от екзитпола, цитирани от ДПА и БТА.Мун, който беше смятан и за фаворит за поста, получава 41,3% от гласовете. Неговият основен съперник, консерваторът Хон Чжун-пхе, остава далеч назад втори с 23,3%.Според данните избирателната активност е около 75%, като данните са от един час преди затварянето на избирателните секции. 64-годишният Мун ще положи клетва в сряда. Мун е правозащитник и застъпник за умерена политика към Северна Корея. На предишните президентски избори в Южна Корея, през 2012 г., той загуби от консерваторката Пак Гън-хе.Предсрочните избори бяха насрочени, след като Пак бе отстранена от поста заради грандиозен корупционен скандал.", "date": "2017.05.09", "title": " Либерал печели убедително изборите в Южна Корея"}
{"url": "https://m.offnews.bg/news/Ikonomika_59/Vladimirov-se-vrashta-za-treti-pat-nachelo-na-BDZh_655088.html", "text": "Владимир Владимиров е назначен за трети път начело на БДЖ, научи OFFNews.Бившият лидер на червения комсомол в София, който има квалификация като специалист по начална педагогика, изненадващо се връща начело на националния жп превозвач. В първото правителство на Бойко Борисов Владимиров бе шеф на борда на директорите на компанията, а в кабинета \"Борисов-2\" се издигна дори и до изпълнителен директор.И двата досегашни мандата на Владимиров ще се запомнят преди всичко с рязкото влошаване на качеството на услугите на БДЖ, забавянето на ремонти по подвижния състав и резкия спад на приходите както от товарните превози, така и от пътническата услуга.Другият личен принос на Владимиров към БДЖ са инвестициите в слабия футболен отбор на жп компанията. Наскоро бившият служебен министър на транспорта Христо Алексиев обяви, че в БДЖ са назначавани хора с 1600 лева заплата само за да ритат коженото кълбо.", "date": "2017.05.09", "title": " Владимиров се връща за трети път начело на БДЖ"}
{"url": "https://m.offnews.bg/news/Kultura_33/Ne-tova-ne-e-snimka-a-kartina-na-Jigal-Ozemeri_655080.html", "text": "Реакцията към удивителните картини на Йигал Оземери, съставени от хилядите удари на четката, има два елемента. Първо хората си казват \"Боже мой, това не е снимка\", а след това обикновено ги обзема чувство на екзистенциално безпокойство, след като веждат как едно човешко същество може да изобрази нещо, което изглежда абсолютно като творението на природата, пише \"Индипендънт\".Преди около 10 г. Оземери започва да рисува хиперреалистичните си картини, които изглеждат досущ като снимки. \"Израснах в Израел, по това време класическите портрети не бяха преподавани в училище\", каза той, \"когато бях на 32 години, отидох в Прадо за първи път и видях картината \"Менините\", беше шокиращо. Бях хипнотизиран\".\"Тогава си помислих: \"Как бих могъл да се нарека художник, ако не мога да рисувам портрет?\" Просто трябваше да науча този стил\", разказва художникът.Портретите на Оземери отнемат месеци, за да ги завърши, така че обикновено работи по фотографии, винаги на жени. \"Жените са били едни от най-изявените теми в историята на изкуството\", обяснява той, \"от \"Мона Лиза\" до \"Момичето с перлената обица\", те притежават неоспоримо присъствие\", допълва той.\"Работата ми описва жените, живеещи в природата, без злоба, това е най-важно за мен. Разграничавам се от тенденцията на блясъка и насилието, което носят новите стилове\".Оземери се радва на гамата от минимални до невероятно сложни елементи, които изисква стилът. Хората почти винаги мислят картините за снимки, тъй като те са почти винаги фотографски портрети.\"Мисля, че има нещо много честно и откровено в портретите\", споделя той, \"лесно е да свържеш с творбата\".", "date": "2017.05.09", "title": " Не, това не е снимка, а картина на Йигал Оземери"}
{"url": "https://m.offnews.bg/news/Intcidenti_6/10-godishno-dete-s-opasnost-za-zhivota-sled-poboj_655083.html", "text": "10-годишно момче от село Беляковец е прието в болницата във Велико Търново с опасност за живота след побой, съобщи БНР. Детето е пребито от баща си, защото си забравило ключа. Момчето е прието в болницата в понеделник през нощта с черепно-мозъчна травма. От социалната служба във Велико Търново обясняват, че преди 7 години момчето е било отнето от бащата след инцидент и временно е било настанено в дом.С решение на съда то е върнато на бащата. Майката на детето е в чужбина от години.", "date": "2017.05.09", "title": " 10-годишно дете с опасност за живота след побой"}
{"url": "https://m.offnews.bg/news/Sviat-_12/Turtcite-v-Germaniia-bez-glas-na-referendum-za-smartnoto-nakazanie_655063.html", "text": "На живеещите в Германия турци няма да бъде позволено да гласуват на референдум за връщане на смъртното наказание в Турция, заяви канцлерът Ангела Меркел, цитирана от Ройтерс.  \"Обикновено не отговаряме на хипотетични въпроси, но за жалост този въпрос не е толкова хипотетичен, тъй като се обсъжда в Турция\", каза Меркел пред телевизия WDR.С това тя потвърди думите на говорителя си, който миналата седмица обясни, че турските посолство и консулства няма да функционират като изборни секции за подобно допитване. Смъртното наказание в южната ни съседка бе отменено през 2004 г., но след неуспешния опит за преврат от юли миналата година президентът Ердоган се закани да го възстанови. \"Помислих, че е важно да кажа, че не можем да дадем разрешение на германска почва за такъв въпрос като смъртното наказание, което абсолютно отричаме\", допълни Меркел. Берлин и Анкара влязоха в ожесточен дипломатически скандал заради референдума за конституционни промени, който се проведе през април. В него право на глас имаха 1,4 млн. турци в Германия, но местни власти не допуснала митинги в подкрепа на президентската система.", "date": "2017.05.09", "title": " Турците в Германия без глас на референдум за смъртното наказание"}
{"url": "https://m.offnews.bg/news/Temida_18762/Bivshiiat-vanshen-ministar-stana-obviniaem_655071.html", "text": "Бившият министър на външните работи от кабинета \"Борисов 2\" Даниел Митов е обвинен за безстопанственост, съобщи прокуратурата. Митов е обвинен в това, че в периода от 15 януари до края на юли миналата година като министър на външните работи, не е положил достатъчно грижи за ръководенето и управлението на повереното му имущество – предоставен държавен бюджет. В нарушение на Закона за публичните финанси и Закона за обществените поръчки, сключвайки споразумения към договор с МЗХ, Даниел Митов е задължил МВнР да преведе за инкриминирания период на търговско дружество 700 000 лева, чрез МЗХ и не предвидил контрол по изпълнението на ценовото предложение по така сключените споразумения.От това са последвали значителни щети за МВнР в размер на 494 458,04 лева - сума, която представлява недължимо плащане от МВнР към МЗХ, поради неспазване от страна на търговското дружество на ценовото му предложение - престъпление по чл. 219 ал.1 НК. Даниел Митов е с мярка за неотклонение „Подписка“.Обвинението е по наказателно производство, образувано на 19.01.2017 г. от СЗА във връзка с установеното в хода на разследването непровеждане на обществена поръчка от МВнР по реда на Закона за обществените поръчки за осигуряване на въздушен транспорт, хотелски настанявания и медицински застраховки при служебни пътувания за служителите на Министерство на външните работи.Вместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, бившият министър Даниел Митов е сключил две споразумения /от 15.01.2016 г. и от 22.04.2016 г./ с Министерство на земеделието и храните, по силата на които са ползвали услугите на търговско дружество чрез МЗХ. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.По същото наказателно производство на 04.05.2017 г. обвинение беше предявено и на бившия заместник министър на външните работи Христо Ангеличин.Митов дойде в следствието заедно с адвокатката си Ина Лулчева и отказа коментар. Той бе министър от квотата на Реформаторския блок. Засега обвинения от кабинета \"Борисов 2\" имат и други двама министри от РБ - военният Николай Ненчев и здравният д-р Петър Москов.", "date": "2017.05.09", "title": " Бившият външен министър стана обвиняем"}
