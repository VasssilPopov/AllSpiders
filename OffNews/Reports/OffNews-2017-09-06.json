{"url": "https://offnews.bg/futbol/levski-udarzha-ludogoretc-s-10-dushi-snimki-664523.html", "text": "Отборът на Левски удържа 0:0 у дома срещу шампиона Лудогорец с човек по-малко пред препълнените трибуни на \"Георги Аспарухов\" в отложен мач от първия кръг на елитната ни група.\"Сините\" останаха с човек по-малко в 36-ата минута, когато вратарят Божидар Митрев беше изгонен за игра с ръка извън наказателното поле. В последните десет минути реферът изгони и Сисиньо от гостите, но Левски не успя да се възползва и да стигне до победата.Малко преди изгонването на Митрев Натанаел удари брутално Антонио Вутов в наказателното поле с ръка по лицето и получи жълт картон, но съдията Николай Попов не отсъди дузпа.  Това провокира гнева на публиката, а част от феновете си изкараха яда на съдийски наблюдател.Преди началото на мача пък феновете на Левски засвидетелстваха уважението си към слагащия край на професионалната си кариера Боян Йоргачевич.През първото полувреме играта се водеше на високи обороти, като отборите пропуснаха по два добри шанса да открият резултата.След половин час игра Натанаел удари с ръка Антонио Вутов по лицето, но получи само жълт картон. 5 минути по-късно пък Божидар Митрев беше изгонен директно от съдията Никола Попов за игра с ръка извън наказателното поле.През втората част гостите не се възползваха от численото си превъзходство, макар и да притиснаха \"сините\" в тяхното наказателно поле.Домакините можеха да изненадат съперника си 20-ина минути преди края, но шут на Обертан от средна дистанция беше спасен от Ренан дос Сантос.Девет минути преди последния съдииски сигнал броят на играчите на двата тима на терена беше изравнен, като при поредното меле на игрището Сисиньо получи червен картон.Равенството завърза още битката на върха в първенството, като големият победител тази вечер беше ЦСКА-София, който остана на върха с 16 точки. Тимът от Разград остана втори с 15 точки, докато Левски вече са трети с 14 точки.", "date": "2017.09.06", "title": "Левски удържа Лудогорец с 10 души (снимки)"}
{"url": "https://offnews.bg/ikonomika/turtcia-ni-pozdravi-za-saedinenieto-i-obeshta-po-seriozno-satrudniches-664515.html", "text": "Република Турция е готова на всякакво енергийно сътрудничество с България, което ще доведе до сигурност на енергийните доставки, увери енергийният министър на югоизточната ни съседка Берат Албайрак, който се срещна с премиера Бойко Борисов и българския си колега Теменужка Петкова по време на еднодневното си посещение у нас.След като ги е поздравил за националния празник - Съединението на Княжество България и Източна Румелия - турският министър е обсъдил с българските държавници задълбочаване на двустранното енергийно сътрудничество в областта на природния газ и на електроенергетиката, се казва в съобщение на пресслужбата на Министерския съвет.Двете страни са договорили реализацията на съвместни проекти, които ще доведат до сигурност и диверсификация на доставките на природен газ, както и постигане на конкурентни цени за индустрията и бита.Българската страна е запознала турската с реализацията на концепцията за изграждане на европейски газоразпределителен център „Балкан“, който трябва да бъде осъществен при условията на европейското законодателство.В рамките на предпроектното проучване ще бъдат разгледани всички входно-изходни точки за доставки на природен газ, включително и входна точка Турция, е било посочено по време на срещата.Министър Петкова припомнила, че продължава модернизацията и разширението на българската газопреносна мрежа, което ще позволи увеличаване на капацитета за транзит от България за Турция, ще има възможност и за реверсивни доставки към страната ни.От турска страна е бил проявен интерес за проучване на възможностите за изграждане на допълнителни електропреносни линии, които да осигурят увеличаване на капацитета на износ на електроенергия от България към Турция.", "date": "2017.09.06", "title": "Турция ни поздрави за Съединението и обеща по-сериозно сътрудничество в енергетиката"}
{"url": "https://offnews.bg/futbol/iniesta-vse-oshte-ne-e-prepodpisal-s-barsa-664507.html", "text": "Студената война на \"Камп Ноу\" продължава. Халфът на Барселона Андрес Иниеста неочаквано отрече твърденията на боса на клуба Хосеп Мария Бартомеу, че е постигнато споразумение за оставането му.При завръщането на националния отбор от Лихтенщайн, той естествено бе запитан дали наистина се е разбрал да остане в клуба. Отговорът му на летище \"Ел Прат\" обаче бе повече от категоричен: \"Не\".Случилото се със сигурност ще подкопае още повече авторитета на президента, който и без това не се радва на особена симпатия след раздялата с Неймар и селекция, която изобщо не изглежда впечатляваща.Иниеста, който има 632 мача за първия тим на Барселона и цялата му кариера е преминала при каталунците, понастоящем е обвързан с клуба до 30 юни 2018-а и явно бъдещето му поне засега, остава несигурно.Наскоро стана ясно, че и суперзвездата на Барса Лионел Меси също все още не е подписал с клуба, което е ясен знак, че проблемите с Бартомеу са налице.", "date": "2017.09.06", "title": "Иниеста все още не е преподписал с Барса"}
{"url": "https://offnews.bg/evropa/tragva-evrorazsledvane-na-perachnitcata-v-koiato-popadna-i-kalin-mitr-664510.html", "text": "Партията на европейските социалисти в Европейския парламент иска пълно разследване на разкритията за Азербейджанската перачница. В канала са замесени европейски банки, политици и отговорни лица, между които е българският представител в Европейската банка за възстановяване и развитие и съпруг на шефката на ЮНЕСКО Ирина Бокова Калин Митрев.От втората по големина група в Европарламента внасят искане за пълно парламентарно разследване, така както се разнищва скандалът, извстен като “Панама пейпърс”.Координаторът на комитета за разследване на Панамския скандал в Европарламента Питър Саймън допълни, че Европарламентът “няма да толерира злоупотреби и пране на пари и ще работи за прокарването на безкомпромисни правила срещу такива измами и укриване на данъци”.Президентът на Азербайджан днес определи твърденията в журналистическото разследване като клевети. Според Илхам Алиев зад сглобката срещу държавата му стоял милиардерът Джордж Сорос в комбина с арменското лоби.", "date": "2017.09.06", "title": "Тръгва евроразследване на перачницата, в която попадна и Калин Митрев"}
{"url": "https://offnews.bg/izvan-terena/grigor-nameri-vreme-i-za-gradinata-v-haskovo-snimki-664511.html", "text": "Родната суперзвезда в мъжкия тенис Григор Димитров използва свободното си време след края на участието си на US Open, за да се прибере в Хасково и да прекара няколко дни при семейството си.Той бе на посещение и при президента Румен Радев, а после разказа колко е важно за него да прекарва време в родния си град.Днес пък Димитров публикува снимка в “Инстаграм”, на която е приклекнал в градина със зеленчуци, хванал сурова царевица в ръка. \"Ето от най-любимите ми неща вкъщи\", е анонсирал фотоса Гришо.Припомняме, че вчера Гришо се появи на кортовете на \"Юнак\" в Хасково, а децата не вярваха на очите си, че виждат любимата си звезда.До края на годината му предстоят още турнири, дано сред тях е и финалният Мастърс в Лондон.", "date": "2017.09.06", "title": "Григор намери време и за градината в Хасково (снимки)"}
{"url": "https://offnews.bg/sviat/uraganat-irma-zastana-na-patia-na-papata-664512.html", "text": "Ураганът Ирма застана на пътя на папа Франциск, планирал посещение в Колумбия. Заради стихията, ударила днес северните райони на Карибите, маршрутът на самолета бе променен и вместо да лети над Пуерто Рико ще завие на юг, ще премине над островите Барбадос, Гренада и Тринидад, съобщи говорител на Ватикана.Очаква се Ирма да удари Пуерто Рико по-късно днес. Ураганът - един от най-мощните в Атлантическия океан от близо век - връхлетя тази сутрин Барбуда с ветрове, достигащи до 300 км/ч, след което се отправи към Сен Мартен. Вероятно ще засегне и част от Подветрените и Вирджинските острови.Властите предупреждават за вероятни \"катастрофални\" последствия от него. Ирма вече причини големи наводнения и поражения по сгради на няколко острова. Хиляди бяха евакуирани от застрашените зони. В американския щат Флорида също е разпоредена евакуация.", "date": "2017.09.06", "title": "Ураганът Ирма застана на пътя на папата"}
{"url": "https://offnews.bg/stil/christian-dior-i-gucci-obrashtat-grab-na-anoreksichnite-modeli-664516.html", "text": "Модните къщи, притежаващи марки като Christian Dior и Gucci, обявиха, че ще спрат да наемат прекалено слаби модели за ревютата си, съобщи Би Би Си.Две от най-големите модни компании в света - LVMH и Kering, предприеха това действие заради критиките, че бизнесът им насърчава хранителните разстройства и използва за модели само прекалено слаби и високи жени.Съгласно новите правила ще се приемат модели, които носят не по-малък размер от 32-ри (за Франция), който съответства на 6 във Великобритания и 0 в САЩ.Момичета под 16 години вече няма да дефилират на ревюта с дрехи за възрастни.Управляващият Kering милиардер Франсоа-Анри Пино, заяви, че се надява стъпката да вдъхнови цялата индустрия да последват примера им.Двете френски компании включват марки като Givenchy, Yves Saint Laurent, Alexander McQueen, Marc Jacobs, Thomas Pink, Fendi и Stella McCartney.Друга причина за коренната промяна е скандал с марката Louis Vuitton, която е част от LVMH. Датският модел Улрике Хойър заяви, че е била принудена на гладува преди модно ревю, но дружеството отхвърли твърдението.Франция вече забрани наемането на прекалено слаби модели, а наказанието при нарушение е 75 000 евро или шест месеца затвор.Промените влизат в сила преди седмицата на модата в Париж този месец.", "date": "2017.09.06", "title": "Christian Dior и Gucci обръщат гръб на анорексичните модели"}
{"url": "https://offnews.bg/112/vizhdali-li-ste-tova-momche-mvr-go-izdirva-664509.html", "text": "15-годишно момче е изчезнало от дома си. МВР разпространи снимката на Георги Траянков Благоев и обяви, че Трето районно управление го издирва.Георги излязъл от вкъщи на 5 септември към 12 на обяд. Оттогава не се е прибирал.Тийнейджърът е от София. Висок е около 1.70 м., с кафяви очи и черна, къса коса.Ако можете да помогнете, обадете се на някой от следните телефони: 112, 02/ 9821260, 02/ 9821290, 02/ 9821179 или в най близкото районно управление на МВР, молят от полицията.", "date": "2017.09.06", "title": "Виждали ли сте това момче? МВР го издирва"}
{"url": "https://offnews.bg/112/pozhar-v-mineralnata-bania-v-ovcha-kupel-664514.html", "text": "Пожар е избухнал в сградата на минералната баня в кв. Овча купел в София.Огънят е тръгнал от дървени трупи. Локализиран е бързо, заради което няма поражения по сградата, съобщиха от Столична община пред OFFNews.Пожарникарите, отзовали се на място, обаче твърдят друго. Сигналът е получен към 10.30 ч., пристигат четири противопожарни автомобила и една линейка.Началникът на смяна Димитър Атанасов разказва пред БНТ: \"Пламъци излизаха от първия етаж на сградата. Ние успяхме да спреме да не стигне до втория етаж. Тъкмо се качваше по стълбите на втория етаж когато ние дойдохме и успяхме да спасим доста голяма част. Тъй като вътре няма електричество, се съмняваме, че причината най-вероятно е небрежност при боравене с открит огън.\"Близо час е отнело на пожарникарите да овладеят огнената стихия в старата сграда в Овча купел.Сградата е паметник на културата, но е в окаяно състояние и е затворена. Тече процедура по прехвърлянето на собствеността на Столична община. В момента тя е към търговското дружество на Министерството на здравеопазването \"Национална болница по физикална терапия и рехабилитация\" ЕАД, което обаче няма ресурса да я поддържа. Докато процедурата не приключи, никой няма да се погрижи за започване на реконструкция. Има проект за такава, но ще се кандидатства за финансиране по оперативна програма \"Наука и образование за интелигентен растеж\". Единственото предприето действие от МЗ е обезопасяване на сградата след гневно писмо от 2015 г. на арх. Влади Калинов от \"Общински и строителен контрол\".", "date": "2017.09.06", "title": "Пожар в минералната баня в Овча купел"}
{"url": "https://offnews.bg/tenis/andi-mari-propuska-ostataka-ot-sezona-664517.html", "text": "Бившият номер 1 в мъжкия тенис Анди Мъри ще пропусне остатъка от сезона и ще посвети времето си на възстановяването от контузията в бедрото, която го мъчи от Уимбълдън насам.Шотландецът все пак успокои феновете си, че не обмисля край на кариерата заради здравословното си състояние.“Консултирах се с много специалисти през последната седмица и заедно с екипа ми решихме да вземем най-доброто решение в дългосрочен план.Въпреки че годината беше разстройваща за мен по ред причини, съм сигурен, че сегашният рехабилитационен период ще ми се отрази добре и ще мога да преследвам целите си догодина.Започвам 2018 година в Бризбън и така ще се готвя по най-добрия начин за Australian Open”, пише още Мъри, като уточнява, че все пак ще се изправи по-късно през годината срещу Роджър Федерер в Глазгоу в благотворителен мач под егидата на УНИЦЕФ.", "date": "2017.09.06", "title": "Анди Мъри пропуска остатъка от сезона"}
{"url": "https://offnews.bg/obshtestvo/kolata-vi-marsi-vazduha-ochakvajte-pismeno-mamrene-ot-kat-664524.html", "text": "КАТ ще изпраща писма на собствениците на автомобили, които замърсяват най-много въздуха, предава bTV. Писмото няма да е придружено с глоба, очевидно очакваният ефект ще е по-скоро морализаторски.Мобилни лаборатории вече са започнали проучване доколко превозните средства замърсяват въздуха в София. Избрани са четири точки с натоварено движение в столицата, където уредите ще засичат дали има замърсяване.Избрани са места с наклон, където шофьорите трябва да дадат газ, а не да карат по инерция, обясни Елица Панайотова от „Зелена София”.Подобен анализ е бил направен в Испания, където са проверени 120 хил. автомобила.Жителите и гостите на София дишат изключително мръсен въздух, най-мръсният в страната. Разбира се, автомобилите не са единственият виновник. Проверката ще покаже каква е тежестта му сред останалите замърсители.", "date": "2017.09.06", "title": "Колата ви мърси въздуха? Очаквайте писмено мъмрене от КАТ"}
{"url": "https://offnews.bg/112/arestuvanite-s-podkup-inspektori-na-agentciata-po-hranite-reketirali-i-664521.html", "text": "Арестуваните с 500 белязани лева подкуп двама инспектори на Агенцията по храните (БАБХ) са рекетирали и други заведения в Несебър освен това, в което е извършено задържането, съобщава bTV.След вчерашната акция ресторантьорите вече са по-смели и признават, че не е изключение да ги рекетират и те да плащат, за да избегнат актове.До ареста на двамата се стигна, след като инспекторите заплашили въпросния собственик на ресторант в новия Несебър с актове за нарушения, ако не си плати. Той обаче сигнализирал, белязали парите и ги хванали. Съпругата му Веселина Ангелова признава, че не са се решили да се обърнат към полицията от раз. Първия път, когато били рекетирани, платили, но втория път потърсили полицията.", "date": "2017.09.06", "title": "Арестуваните с подкуп инспектори на Агенцията по храните рекетирали и други заведения по морето"}
{"url": "https://offnews.bg/sviat/goliam-pozhar-do-tetc-v-plovdiv-664526.html", "text": "Голям пожар гори в близост до ТЕЦ – Север в Пловдив, съобщи БНТ тази вечер, като цитира говорителя на пожарната в града Цвятко Дешев.Сигналът за горящи треви храсти е подаден в 17:41 часа.На място пристигнаха 5 противопожарни екипа, за да се борят с огнената стихия. Към 22 ч. пожарът беше локализиран. Тогава на мястото вече бяха шест противопожарни коли.Няма опасност за централата, каза дежурният пожарникар.Няма опасност и за движението по Карловско шосе, което е близо до огнището.", "date": "2017.09.06", "title": "Голям пожар до ТЕЦ в Пловдив"}
{"url": "https://offnews.bg/kultura/ne-gadatelkata-maria-ne-e-dashteria-na-salvador-dali-664520.html", "text": "Не, Мария Пилар Абел Мартинес не е дъщеря на Салвадор Дали.ДНК тест доказа, че 61-годишната испанка, заради която тялото на художника сюрреалист бе извадено и изследвано, не е негова дъщеря. Гадателката на карти таро твърдеше, че година преди раждането си през 1956 година майка ѝ е имала връзка с Дали.За да се докаже или отрече кръвната връзка, съд в Мадрид се съгласи тялото му да бъде ексхумирано през юни за провеждането на тест.Резултатите са готови: фондацията \"Дали\" обячи, че поведените тестове доказват, че двамата не са роднини.\"ДНК тестовете показват, че Пилар Абел не е дъщеря на Дали\", съобщиха от фондацията, която управлява неговото имущество, шест седмици след ексхумацията на тялото му от криптата в музея в североизточния испански град Фигерас, посветен на живота и работата му.Ако двамата бяха свързани, Мартинес би могла да претендира за част от имуществото му, което той е оставил на държавата след смъртта си през 1989 година, когато е 85-годишен.Мнозина експерти, изучавали живота на Дали, повдигаха вежди с недоверие преди ексхумацията, а биографът му Ян Гибсън припомни твърдението на артиста: \"Аз съм импотентен. Трябва да си импотентен, за да бъдеш велик художник\".Все още не е известна реакцията на Мартинес след новината за ДНК теста. От малка са ѝ казвали, че е дъщеря на художника.", "date": "2017.09.06", "title": "Не, гадателката Мария не е дъщеря на Салвадор Дали"}
{"url": "https://offnews.bg/politika/goranov-poiskal-obiasnenia-ot-mazha-na-bokova-za-aferata-azerbajdzhan-664485.html", "text": "Министърът на финансите Владислав Горанов е поискал обяснения от Калин Митрев - представителя на България в Съвета на директорите на ЕБВР и съпруг на Ирина Бокова по аферата \"азербайджанска печатница\".Британският в. \"Гардиън\" излезе с публикация във вторник за това, че европейски политици са получавали пари от управляващия елит в Азербайджан. Става въпрос за 2.9 милиарда долара, с които е плащано на изтъкнати европейци, купувани са луксозни стоки и са били изпирани пари чрез мрежа от почти непрозрачни британски компании. Митрев бил замесен в схемата за пране на пари, твърди изданието.Изтеклите данни показват, че лидери на Азербайджан, обвинявани в нарушаване на човешките права, системно са корумпирали и манипулирали избори. Те са направили повече от 16 000 тайни плащания от 2012 до 2014 година. Разкритото може да е само върхът на айсберга.От българското Министерство на финансите разпространиха позиция, в която се посочва, че Владислав Горанов \"следи\" темата:„С внимание следим темата и сме притеснени от информацията, разпространена в медиите. Разпоредих проверка по изнесените данни и изисках обяснение от г-н Калин Митрев, представителя на България в Съвета на директорите на ЕБВР. На база на събраната информация, правителството ще вземе отношение по казуса на редовното си заседание в четвъртък“, се посочва в съобщението. ", "date": "2017.09.06", "title": "Горанов поискал обяснения от мъжа на Бокова за аферата \"азербайджанска печатница\""}
{"url": "https://offnews.bg/obshtestvo/vnimanie-koloezdachna-obikolka-blokira-niakoi-patishta-v-chetvartak-664487.html", "text": "Част от пътната мрежа в страната от град Елена до Ивайловград ще бъде блокирана в четвъртък. Причината е продължаващата до 9 септември колоездачна обиколка на България.От МВР съобщават, че е създадена временна организация на движението на превозните средства по местата, където ще премине колоната. Това означава, че един час преди стартиране, както и един час преди състезателите да достигнат съответното трасе, движението на пътни превозни средства ще бъде временно спирано от екипите на Пътна полиция.В тази връзка се посочва и кои ще бъдат затворените участъци за 7 септември. В 11. 30 часа колоездачната колона ще поеме от град Елена - към Ивайловград, като ще премине през прохода Твърдица-Елена.Около 12.50 те ще са в гр. Твърдица. След това маршрутът им продължава през Нова Загора, Стара Загора, селата Бъдеще, Средец, Бяло поле, гр. Симеоноград и гр. Харманли, където се очаква да са около 15 часа.Обиколката ще продължи към Любимец около 16. 15 часа, през Лозен и Малко градище и Ивайловград. Финалът се очаква да е около 17. 30 часа.Пътна полиция препоръчва на водачите да изберат обходни маршрути за придвижване и да не планират преминаване в споменатите часови интервали по изброените шосета. ", "date": "2017.09.06", "title": "Внимание: Колоездачна обиколка блокира някои пътища в четвъртък"}
{"url": "https://offnews.bg/sviat/arestuvaha-dvama-v-parizh-predi-da-napraviat-i-vzriviat-bomba-664519.html", "text": "Двама души са арестувани в южно предградие на Париж, преди да успеят да направят и взривят бомба.В обискирания днес апартамент във Вилжуиф са намерени химически експлозив ТАТП (триацетон трипероксид), газови бутилки и други компоненти за изработване на самоделно взривно устройство, съобщи прокуратурата на Париж, цитирана от БТА.ТАТП е лесен за изработване, но много нестабилен експлозив. Използван е от екстремисти в редица нападения в Западна Европа през последните години.Разследването ще се води от антитерористичния отдел на прокуратурата.", "date": "2017.09.06", "title": "Арестуваха двама в Париж, преди да направят и взривят бомба"}
{"url": "https://offnews.bg/futbol/dimitar-penev-si-zagubi-telefona-664518.html", "text": "Легендарният треньор и бивш футболист Димитър Пенев изпрати пълна с премеждия сутрин. Селекционерът на националите за САЩ 1994 първо едва стигна за участие в телевизионно студио, а впоследствие се оказа, че си е загубил и телефона.Пената е пословичен с отношението си към умните машинки. Вместо в джоба, където му е мястото, той често държи мобилния си апарат в багажника.Тази заран Стратега от Мировяне е станал \"жертва\" на затворените улици в столицата заради провеждащия се щафетен маратон в чест на 132-рата годишнина от Съединението на Княжество България с Източна Румелия.Така се наложило той да прибегне до помощ от органите на реда, които са го докарали със служебен автомобил до студиото на една он националните телевизии. По-късно Пената открил, че е забравил телефона си в колата.", "date": "2017.09.06", "title": "Димитър Пенев си загуби телефона"}
{"url": "https://offnews.bg/futbol/mbape-e-zhaden-za-titli-s-pszh-664505.html", "text": "Новото попълнение на Пари Сен Жермен Килиан Мбапе демонстрира желание да постигне успехи с клуба.\"За мен е огромно удоволствие да подпиша с ПСЖ. Това е един от най-добрите клубове в света, който е с големи амбиции и с много силен проект. Гладен съм за титли и искам да спечеля всичко с отбора\", сподели нападателят.По отношение на причините за решението си да напусне Монако, той обясни: \"Предпочитах да остана в Монако, но след като говорих със семейството си, взех решение да премина в ПСЖ. За мен е важно да се върна в Париж и да остана в страната си\" изтъкна футболистът, който е роден в предградието на френската столица Бонди.Мбапе не се притеснява за високата си цена, след като през следващата година парижани ще платят за него 180 милиона евро. \"Това не е моя работа. Не аз определям цените. Това по никакъв начин няма да промени начина ми на игра и не ме притеснява. Наистина през май мислех друго, но след това ситуацията се промени\".\"Имах шанс да говоря с треньора Емери и той знае, че мога да играя на различни позиции в атака. Развълнуван съм, тъй като тук ще науча много\", коментира още играчът, който бе в компанията на президента Насер Ал Келайфи.\"Сигурен съм, че заедно ще напишем славни страници. Това са вълнуващи времена на ПСЖ. Мбапе е само на 18, но целият свят вече го познава\", коментира босът на парижани.", "date": "2017.09.06", "title": "Мбапе е жаден за титли с ПСЖ"}
{"url": "https://offnews.bg/obshtestvo/su-nikakav-go-niama-sred-naj-dobrite-1000-universiteta-v-sveta-664489.html", "text": "В новото издание на престижната класация на световните университети The Times Higher Education World University Rankings няма нито един български ВУЗ сред първите 1000, показват данните от класацията.Единственото наше висше училище, което е опоменато е Софийският университет, но той не получава конкретно място, а само се казва, че е след първите 1000.За първи път тази година световната класация се води от двата най-престижни британски университета. Оксфорд за втора поредна година е номер 1, докато Кеймбридж се изкачва от четвъртото място в миналогодишното подреждане до втора позиция в новото издание.Като цяло сред първите 200 ВУЗ-а в класацията половината са от Европа. Най-същественият принос за това е на Великобритания, Германия и Холандия, но също така и университети от Испания и Италия са успели да минат напред в списъка на най-добрите.Другото впечатляващо е, продължаващият напредък на китайските университети. Два от тях вече попадат в топ 30 на света, избутвайки назад изключително реномирани университети, а освен това почти всички ВУЗ-ове от Поднебесната империя подобряват представянето си в сравнение с миналата година. Авторите на класацията са категорични, че това се дължи на целенасочена инвестиционна политика на азиатския гигант във висшето образование.В същото време представянето на американските университети се влошава. От общо 62 висши училища от САЩ в топ 200, 29 бележат отстъпление спрямо миналата година.Класацията The Times Higher Education World University е най-мащабното проучване за качеството на университетското образование по света. Оценката на всеки от ВУЗ-овете се прави на база на комплекс от критерии, които включват преподавателския потенциал, изследователската дейност, трансфера на знания и международната репутация.Освен това изчисленията в класацията за 2018 г. са проверени от външен одит на PricewaterhouseCoopers (PwC).Реално първите 1000 класирани ВУЗ-а представляват не повече от 5 процента от висшите училища по света, които са над 20 000.Ето и университетите в топ 10:ОксфордКеймбриджКалифорнийския технологичен институтСтанфордМИТХарвардПринстънИмпириъл колидж ЛондонУниверситетът на ЧикагоШвейцарския федерален институт по технологии-Цюрих", "date": "2017.09.06", "title": "СУ никакъв го няма сред най-добрите 1000 университета в света"}
{"url": "https://offnews.bg/sviat/vzriv-na-letishte-nedalech-ot-kabul-664528.html", "text": "Взрив избухна пред контролен пункт на летище Баграм недалеч от афганистанската столица Кабул, предаде БТА.Има малък брой пострадали, уточнява Ройтерс, цитирайки съобщение на американските военни.Няма опасност за летището. Според турския вестник \"Йени шафак\", цитиран от ТАСС, в района на американската военна база в Баграм се е взривил терорист самоубиец.", "date": "2017.09.06", "title": "Взрив на летище недалеч от Кабул"}
{"url": "https://offnews.bg/koloezdene/nibali-sakrati-avansa-na-frum-s-41-sekundi-sled-brutalnia-17-i-etap-664530.html", "text": "Лидерът в Обиколката на Испания Крис Фрум показа слабост в тежкия 17-и етап от Виядего до Лос Мачукос (180,5 км) на Вуелтата и позволи на преследвача Винченцо Нибали да съкрати преднината му с цели 41 секунди. Етапът беше спечелен от австриеца Щефан Денифъл, който устоя на свирепата атака на Алберто Контадор. Испанецът търсеше първа етапна победа в последното си участие на Вуелтата, но не успя да я постигне.Австриецът беше част от група от шестима бегълци. Те бяха пропуснати на цели девет минути от отбора на Фрум Sky, но ситуацията не устройваше останалите тимове, които започнаха активно преследване и съкратиха преднината на бегълците.Въпреки това Денифъл удържа първото място, като в последното изкачване устоя на натиска на Ел Пистолеро, който не успя да го застигне и остана на 28 секунди зад него в класирането. Зад Контадор също беше горещо.Още в началото на изкачването на Лос Мачукос Фрум отпадна физически и с помощта на съотборниците си просто се опитваше да минимизира загубите. Конкурентът му Винченцо Нибали взе максимума, като успя да съкрати 41 секунди от преднината на британеца и вече изостава на минута и 16 секунди от него в генералното класиране.В събота предстои още по-тежък етап от днешния с финал на легендарната височина Англиру (12.5 км с 9.8% среден наклон), който може да се окаже решителен.Със сигурност Нибали ще се опита да атакува рано победата, както стори това преди четири години, когато се бореше също за лидерската позиция. За разлика от тогава, сега той е във възходяща форма, докато преди четири години тя спадаше.", "date": "2017.09.06", "title": "Нибали съкрати аванса на Фрум с 41 секунди след бруталния 17-и етап"}
{"url": "https://offnews.bg/tenis/iztcialo-amerikanski-polufinal-na-us-open-664484.html", "text": "САЩ ще имат финалист при жените на последния за годината турнир от Големия шлем US Open. Това стана факт, след като до полуфиналите достигнаха местните тенисистки Слоун Стивънс и неостаряващата Винъс Уилямс, които ще се сразят за място в големия мач.По-голямата от сестрите Уилямс победи в четвъртфинален сблъсък тази нощ 14-ата в света чехкиня Петра Квитова с 6:3, 3:6, 7:6 (2). Двубоят продължи цели два часа и 34 минути, като Винъс направи пет аса, седем двойни грешки и записа три пробива.При мъжете също стана ясен първият полуфиналист. Това е испанецът Пабло Кареньо Буста, който достигна до тази фаза на US Open, след като спечели с 6:4, 6:4, 6:2 срещу Диего Щварцман от Аржентина.За Кареньо Буста, който е поставен под номер 12, това бе първи мач в турнира срещу тенисист, който не е минал през квалификациите.За място на финала той ще спори с надеждата Кевин Андерсън, който разплака надеждата на домакините Сам Куери след 7:6 (5), 6:7 (9), 6:3, 7:6 (7).", "date": "2017.09.06", "title": "Изцяло американски полуфинал на US Open"}
{"url": "https://offnews.bg/bojni/89-ot-fenovete-vizhdat-barza-pobeda-na-dzhoshua-sreshtu-kobrata-664488.html", "text": "Британските медии подеха здраво темата с потвърдения мач между Кубрат Пулев и Антъни Джошуа на 28 октомври в Кардиф, Уелс. \"Сън\" дори завъртя анкета сред читателите си.Въпросът е ясен - кой ще победи в битката за световната титла на тежката категория. Нормално, британската боксова машина води с доста.89 процента виждат победа, защото местният идол е \"далеч по-силен\". 11 процента все пак смятат, че българинът ще \"шокира света\".Отдолу вече има коментари на фенове. Единият е категоричен, че AJ ще бие Кобрата в първия рунд. Друг минава границата на добрия тон и предполага, че Антъни ще \"изнасили\" съперника.Ако намерите за важно, гласувайте и вие. Подкрепете Кубрат на този линк: https://www.thesun.co.uk/sport/4395730/anthony-joshua-confirms-kubrat-pulev-october/", "date": "2017.09.06", "title": "89% от феновете виждат бърза победа на Джошуа срещу Кобрата"}
{"url": "https://offnews.bg/medii/pochina-zhurnalistkata-biliana-piltc-664525.html", "text": "След продължително боледуване днес почина журналистката Биляна Илиева Лалова-Пилц, съобщи Българската национална телевизия.Дългогодишен журналист с интерес към международните новини и публицистиката, Биляна с не по-малка отдаденост работеше и в полето на новите медии, се казва в съобщението на БНТ.Тя отговаряше за съдържанието на сайта на телевизията от самото създаване на направление \"Мултимедия\" в БНТ.Биляна Пилц беше редактор на \"Новините в 100 секунди\" - първите новини, които БНТ излъчваше само в интернет. Успоредно с ангажиментите към www.bnt.bg като ръководител на сектора за уеб и мултимедийно съдържание, тя работеше до последно и с екипа на седмичното предаване за международна политика \"Светът е 7\".Биляна Пилц е завършила източноевропейски изследвания в Свободния университет в Берлин. Преди да започне работа в БНТ, тя беше част от екипа на вестник \"Дневник\".", "date": "2017.09.06", "title": "Почина журналистката Биляна Пилц"}
{"url": "https://offnews.bg/evropa/evropejskiat-sad-othvarli-zhalbata-na-slovakia-i-ungaria-sreshtu-migra-664491.html", "text": "Съдът на ЕС отхвърли жалбата на Словакия и Унгария срещу мигрантските квоти и потвърди правото на Брюксел да изисква от страните членки да приемат бежанци, съобщава БНТ.Оплакванията от Будапеща и Братислава имаха незначителни шансове, след като главният адвокат Ив Бот в Люксембург вече изказа мнение в полза на участие в солидарното разпределение на бежанците сред страните от Общността. Обикновено съдиите следват препоръките на техния експерт.В основата на спора е решение на министрите на вътрешните работи на ЕС от септември 2015 г., съгласно което до 120 000 бежанци трябва да бъдат разпределени в други страни от ЕС, за да бъде облекчена ситуацията в Италия и Гърция. Решението за въвеждане на квотната система срещна неодобрението на Унгария, Словакия, Румъния и Чешката република. Предвидено бе Унгария да приеме 1294 бежанци, а Словакия – 902.Унгарският министър-председател Виктор Орбан заплаши със сериозен отговор, в случай че съдът се произнесе срещу страната. От гледна точка на генералния адвокат споразумението „допринася ефективно\" за това Гърция и Италия да успеят да се справят с последиците от бежанската криза.", "date": "2017.09.06", "title": "Европейският съд отхвърли жалбата на Словакия и Унгария срещу мигрантските квоти"}
{"url": "https://offnews.bg/zvezdi/mishel-obama-serina-uiliams-i-drugi-iznenadaha-bionse-za-rozhdenia-%d1%9d-664493.html", "text": "За 36-ия се рожден ден Бионсе получи неочакван подарък - близки приятели и роднини на поп звездата направиха черно-бяла фотосесия, облечени като певицата в клипа ѝ Formation, съобщава Vogue. Тоалетът от видеоклипа включва широкопола шапка, нахлупена над очите на Бионсе.Кели Роланд, Мишел Обама, Серина Уилямс, майката на Бионсе Тина Ноулс, малката Блу Айви и още популярни личности пресъздадоха вида на поп иконата.Снимките бяха публикувани на сайта на звездата – www.beyonce.com, с цел да насърчат феновете да даряват за пострадалите от урагана Харви.Звездите, участвали във фотосесията, споделиха изображенията с #BEYGOODHOUSTON и предоставиха връзки към организации като \"Грийн Хюстън\" и нестопанската организация \"Хляб за живот\". Постът предложи на феновете на Beyoncé възможността да й подарят най-добрия подарък - помощ за родния ѝ град.", "date": "2017.09.06", "title": "Мишел Обама, Серина Уилямс и други изненадаха Бионсе за рождения ѝ ден"}
{"url": "https://offnews.bg/ikonomika/lidl-se-pokaia-za-krastovete-izviniavame-se-za-obidata-shte-promenim-664496.html", "text": "Централата на Lidl International се покая за , които провокираха остри реакции и  в много европейски държави.От компанията изразяват \"дълбоко извинение\" и обещават в кратък срок да променят дизайна на опаковките от продуктовата линия Eridanous.  Нямаме намерение да изразяваме каквито и да било идеологически или политически гледни точки чрез нашите продукти или опаковките им, заявяват от Lidl International.Ето и цялата позиция на търговската верига:Lidl International изразява дълбокото си извинение за обидата, причинена от графичните изображения на продуктова линия Eridanous. Бихме искали да потвърдим, че ще променим дизайна на опаковките във възможно най-кратък срок. По никакъв начин не сме имали намерение – и никога няма да имаме такова в бъдеще – да изразяваме каквито и да било идеологически или политически гледни точки чрез нашите продукти или опаковките им.Ние продаваме продуктите с марка Eridanous в магазините Lidl в цяла Европа от няколко години и през този период опаковките претърпяха поредица от различни графични разработки. Отстраняването на направената грешка в настоящия вариант на дизайна на опаковките е наш категоричен приоритет, с който ще се заемем незабавно.Още веднъж поднасяме най-искрените си извинения за случилото се.", "date": "2017.09.06", "title": "Lidl се покая за кръстовете: Извиняваме се за обидата, ще променим опаковките"}
{"url": "https://offnews.bg/futbol/mourinio-se-zaiade-s-chelsi-664495.html", "text": "Мениджърът на Манчестър Юнайтед Жозе Моуриньо атакува действащия шампион на Премиър лийг Челси.Специалния смело заяви, че неговият шампионски състав на лондончани от сезон 2014/15 г. е превъзхождал този на Антонио Конте от изминалата кампания.“Нека да бъдем обективни - коментира Специалния пред Times. - Кой от последните три шампиона на Премиършип - Челси на Моуриньо, Лестър на Клаудио Раниери и Челси на Конте, играеше най-нападателно? Кой показа най-качествен футбол? Моят! Но никой не го казва.”След като вдигна титлата през пролетта на 2015 г., Моу не успя да продължи в същия дух и по-късно беше уволнен заради незадоволителни резултати.", "date": "2017.09.06", "title": "Моуриньо се заяде с Челси"}
{"url": "https://offnews.bg/ikonomika/karanikolov-emilian-gebrev-ne-e-sobstvenik-na-dunarit-664498.html", "text": "„Ситуацията със собствеността на „Дунарит“ е много объркана. Г-н Емилиян Гебрев не е вписан в Търговския регистър като собственик на дружеството”. Това заяви министърът на икономиката Емил Караниколов по време на брифинг в Министерството на икономиката.По думите му към момента собственик си остава дружеството \"Кемира\", акциите на които са запорирани от Комисията за отнемане на незаконно придобито имущество (КОМПИ), което е видно от Търговския регистър.Според него вакуум в този бизнес няма - ако едно дружество бъде спряно, чуждестранни конкуренти идват на негово място.Караниколов припомни, че Държавна консолидационна компания (ДКК) е платила на синдиците на КТБ, като с тези пари ще бъдат удовлетворени кредиторите на банката. В тази връзка дори имало благодарствено писмо към премиера Бойко Борисов и Министерството на икономиката от страна на „Дунарит\".Следващата седмица Министерството на икономиката ще представи анализ за състоянието около задълженията на „Дунарит“. Икономическият министър увери, че ведомството ще работи в интерес на работниците, оптималното функциониране на дружеството и респективно на целия военно-промишлен комплекс.", "date": "2017.09.06", "title": "Караниколов: Емилян Гебрев не е собственик на Дунарит"}
{"url": "https://offnews.bg/analizi-i-komentari/saedinenieto-i-razdelenieto-664500.html", "text": "Днес празнуваме Съединението на Княжество България и Източна Румелия на 6 септември 1885г. Събитието е осъществено със силата и волята на българския народ въпреки съпротивата на великите сили и на съседните държави.Само един месец по-късно, Сърбия обявява война на България именно за да предотврати българското Съединение и да разшири държавата си върху български територии. На 5-7 ноември Българската армия прави истински подвиг на Сливница и преминава в контранастъпление.Българската победа в тази кратка война, наричана още „победа на капитаните над генералите“, е предпоставка за международното признаване на Съединението на Княжеството с Източна Румелия.Сама по себе си, победата в тази война е велико историческо събитие и си заслужава празнуването.Но място за триумфализъм няма.Днес трябва да си спомним за несъстоялото се съединение на българският народ. Или по-точно за разделението му. За престъпната намеса на тогавашните велики сили в преначертаването на границите на Балканите. Това преначертаване доведе до Първата и Втората световна война и превърна Балканите в трайна арена на бойни действия.Дори и последната гражданска война в бивша Югославия е резултат от мирните договори в европейските столици. Договори в които по правило бяха залагани предпоставките за следващите войни.Днес в Босилеград и Цариброд, с малки изключения, никой няма да отбележи Съединението. Не само защото ние сме извън Съединението, а защото да честваш Съединението на територията на Република Сърбия, е все едно да честваш сръбското поражение на Сливница. Дежурните свръхсръбски патриоти това неизбежно ще го разкодират като атака на териториалната цялост и суверенитета на Република Сърбия.Дори и честването на 3 март на Освобождението от Турско робство в Белград се чете като честване на Санстефанска България която била захванала сръбски територии!Тази пролет на приема организиран от българското посолство в Белград по повод 3 март присъстваше почти целият дипломатически кор в Сърбия с изключение на сръбските държавни представители! Посланието беше повече от ясно.Един опит за отбелязване на паметта на цивилните жертви от едно престъпно мародерство на четниците на Коста Печанац на територията на България на 17 май 1917 г. в Босилеград, приключи с арестуването на паметната плоча с имената на жертвите. Арестуване в което пряко беше замесен кмета на града, полицията, прокуратурата и може би най-високите държавни органи на Р Сърбия.Сръбската Православна църква с канонизирането на тнр. „Сурдулишки мъченици“ превърна една историческа лъжа в църковен канон!Сръбските доктори на историческите науки все още се упражняват да прекрояват българската история, да оправдават завоюването на български територии и да замазват собствените си престъпления срещу поробеният български народ на окупираните български територии.На този фон изказванията на сръбските държавници и политици за членството на Сърбия в Европейския съюз звучат цинично и смешно. Безотговорни са и изказванията за „безусловната и безрезервната“ подкрепа за това членство от страна на България.Безотговорно и престъпно е глухото мълчание от българска страна за арестуването на паметната плоча с имената на жертвите от Босилеградският погром.Именно за това в Босилеград все още никой няма куража на 6 септември да отбележи Съединението.Затова пък Босилеградските свръхсръбски патриоти след два дена на партизанската чешма в центъра на града, само на три крачки вдясно от паметника на Левски, ще отбележат 8 септември „Деня на освобождението на Босилеград от българската фашистка окупация“!?В Белград разчитат на помощта и подкрепата на България за членството на Сърбия в Европейския съюз. Има един малък проблем - тази подкрепа очевидно трябва да мине през погазването на всички ценности и принципи върху които е построен Европейският съюз.Не че няма български политици които не биха го направили. Проблемът е, че българският народ, въпреки любовта към сръбската скара и сръбската чалга, няма да им позволи това.", "date": "2017.09.06", "title": "Съединението и Разделението"}
{"url": "https://offnews.bg/ikonomika/borisov-s-aleksis-mozhem-da-igraem-vazhna-rolia-664494.html", "text": "Днес е един от най-обичаните празници в България, на който празнуваме Съединението. С подписването на меморандума за разбирателство между България и Гърция, ние продължаваме съединяването на транспортните и енергийни хъбове, на възможностите за развитие на туризма, бизнеса, движението на хора и капитали в нашия регион. Това заяви министър-председателят Бойко Борисов след подписването в Кавала на Меморандум за развитието на железопътната връзка „Солун-Кавала-Александруполис-Бургас-Варна-Русе”. Според Борисов проектът ще бъде защитен пред Европейската комисия и ще се превърне в добро съоръжение в бъдеще.Той изтъкна, че през октомври ще бъде поискана среща с председателя на ЕК Жан-Клод Юнкер, на която да бъдат представени идеите за развитие на региона и да се търси подкрепа. По повод на предстоящото българско председателство на Съвета на ЕС, премиерът Борисов отбеляза, че страната ни гледа на него като на Балканско председателство.По думите му, когато Европа е единна, има просперитет.Според гръцкия министър-председател Алексис Ципрас подписването на днешния меморандум за разбирателство е от значение не само за двете страни, но и за региона.По думите му чрез договора, с който се свързват три големи гръцки пристанища с Русе, Варна и Бургас ще бъдат удовлетворени констатирани нужди от десетилетия.Той посочи, че меморандумът предвижда съвместно дружество да управлява жп линията, като за първи път се следва тази процедура за реализирането на инфраструктурен обект. Гръцкият премиер отбеляза, че се откриват нови хоризонти и на енергийната карта на Европа, като добави, че предстои да се разискват тези теми на ниво министри.Ципрас потвърди и желанието за тясно сътрудничество в рамките на българското председателство на Съвета на ЕС, на което Гърция също гледа като на Балканско председателство.", "date": "2017.09.06", "title": "Борисов: С Алексис можем да играем важна роля"}
{"url": "https://offnews.bg/futbol/aleksis-sanches-se-umori-ot-kritikite-664499.html", "text": "Нападателят на Арсенал Алексис Санчес сподели любопитно мнение в социалната мрежа Инстаграм. В официалния си профил, той написа, че е \"уморен\" от множеството критики спрямо него след нов провал с националния отбор.Неговият Чили загуби с 0:1 от Боливия, а седмица по-рано допусна поражение и от Парагвай с 0:3.Санчес беше нарочен за виновник след срещата с Парагвай като по това време се опитваше да си уреди трансфер в Манчестър Сити. Чилиецът сподели снимка, на която си тръгва от \"Уембли\" с националния флаг на гърба.\"В един момент ти омръзва да те критикуват с причина или без. Искат да те видят как се проваляш. Казваш си всеки път, че ще се вдигнеш, след като си плакал заради загуба. Уморяваш се да казваш, че всичко е наред.Никой не осъзнава как се чувстваш. Нося чилийския номер 7 на гърба и знам каква отговорност е това. Журналистите критикуват без да разбират\", пише Санчес.", "date": "2017.09.06", "title": "Алексис Санчес се \"умори\" от критиките"}
{"url": "https://offnews.bg/ikonomika/13-mlrd-lv-na-kasa-darzhat-balgarskite-firmi-spored-schetovodnite-si-664490.html", "text": "Първите случаи на липсващи пари в касите на фирми, които според счетоводните данни би трябвало да са налични, са открити при започналите през миналата седмица 550 проверки на Национална агенция за приходите, съобщават от НАП.Данните от счетоводните баланси на хиляди юридически лица сочат, че имат голяма сума пари в брой. По време на проверките се изследва дали търговските дружества и нестопанските организации не са извършили скрито разпределение на печалба.Според данните, които сами са подали в НАП, 1 289 от фирмите имат в касите си по над 1 милион лева в брой. Над 10 000 са дружествата с налични пари в брой над 100 000 лв. Очаква се броят на възложените проверки да нарасне значително в близките месеци.Съмненията на ревизорите са, че като декларират голяма сума пари в кеш, фирмите избягват плащането на корпоративни данъци и данък върху дивидентите. В най-масовия случай става въпрос за чисто счетоводно изписване на средства от касата в полза на съдружници и свързани с тях лица за разходи, които не са свързани с дейността на дружеството – например, скъпи командировки до екзотични държави, ползване на чужди активи за лични нужди на акционерите и т. н. Подозренията на данъчните се засилват и от факта, че в момента съществува забрана за разплащания в брой над 10 000 лв.Ако при проверките бъдат открити данъчни и осигурителни нарушения, ще започнат ревизии, за да бъдат установени неплатените данъци и осигурителни вноски за последните пет години, предупреждават от НАП.Междувременно фирмите, които са извършили скрито разпределение на печалби могат да уведомят НАП и да поискат разрешение за подаване на коригиращи декларации, като обложат с данък недекларираните дивиденти, допълват от приходното ведомство.э", "date": "2017.09.06", "title": "13 млрд. лв. на каса държат българските фирми според счетоводните си баланси"}
{"url": "https://offnews.bg/drugi/derbito-na-balgaria-tenis-i-koloezdene-v-efir-dnes-664483.html", "text": "Малко, но качествен спорт предлага родният ефир навръх националния празник.20,00 ч Левски - Лудогорец Диема Спорт13,15 ч Колоездене: Вуелта, седемнадесети етап Евроспорт15,15 ч Колоездене: Обиколка на Великобритания Евроспорт 219,00 ч Тенис: US Open Евроспорт 20,45 ч Баскетбол: Финландия - Исландия БНТ HD", "date": "2017.09.06", "title": "Дербито на България, тенис и колоездене в ефир днес"}
{"url": "https://offnews.bg/futbol/interesat-za-derbito-na-gerena-prodalzhava-664501.html", "text": "Доста силен интерес от страна на привържениците има за предстоящия домакински мач на Левски срещу Лудогорец на стадион \"Георги Аспарухов\" тази вечер от 20:00 часа.На касите на \"Герена\" постоянно прииждат на групички по няколко човека, които да си закупят пропуски за двубоя, видя репортер на OFFNews.Ентусиазмът се завърна както на трибуните, така и в редиците на отбора, който тази вечер няма да прави шпалир на шампионите, както се случи в последния мач от миналия сезон, когато показа уважение към разградчани.Шефовете на клуба обявиха, че са останали свободни около 1500 билета за мача с шампионите, които могат да бъдат закупени на касите.Двубоят ще бъде и своеобразен треньорски дуел между Роси и новия наставник на Лудогорец Димитър Димитров - Херо, който през годините на няколко пъти отказа да поеме Левски.При успех днес, \"сините\" ще се изравнят на върха с лидера ЦСКА-София и декларираните шампионски амбиции вече ще изглеждат доста реални.", "date": "2017.09.06", "title": "Интересът за дербито на Герена продължава"}
{"url": "https://offnews.bg/zvezdi/osadiha-frensko-spisanie-da-izplati-100-000-evro-na-kejt-midaltan-664503.html", "text": "Френското списание Closer бе задължено от съда да изплати обезщетение в размер от 103 000 евро на Кейт Мидълтън. Причината са публикувани в изданието снимки на Кейт, на които тя е без горнище. Кадрите са заснети през септевмри 2012-а година, когато херцогът и херцогинята на Кеймбридж са били на почивка в Прованс, Франция, съобщи Дейли мейл.Сумата е една от най-големите отсъдени за обезщетение, но Кейт и принц Уилям очакваха много по-висока отплата – 1,2 милиона лири.Редакторът на списание Closer Лорънс Пиеа и директорът на медийната група Mondadori Ърнест Маурия са осъдени да изплатят глобата от 45 000 евро за всеки от тях.Адвокатът на печатното издание Пол-Алберт Йенс заяви, че е доволен от решението на съда, но заяви, че глобата е \"преувеличена”.Кралската двойка, която неотдавна обяви, че очаква третото си дете, ще дари обезщетението за благотворителност.", "date": "2017.09.06", "title": "Осъдиха френско списание да изплати 100 000 евро на Кейт Мидълтън"}
{"url": "https://offnews.bg/obshtestvo/da-spasim-galimir-edin-neobichaen-targ-za-kosa-v-sofia-664508.html", "text": "Необикновен търг за коси ще налее средства в сметката на кампанията Галимир Георгиев, 23-годишния двукратен шампион на България по борба, сега е в тежка схватка с лимфома на Ходжкин.Дългите коси на Геновева Андонова ще бъдат публично отрязани от Мартин Хубенов – Мърфи на специално събитие на 9 септември 2017 (събота), 16 часа, в Южния парк в столицата.Публиката ще наддава през цялото време, а спечелилият може да предостави косите за перука на онкоболна жена, помагайки по този начин и на още един човек.Според Геновева трябва да се дарява не излишното, а скъпото за самия теб. В такива дълги и красиви коси са вложени години на внимание и грижа – това е очевидно. А неочевидното е, че самата дарителка е подтикната към благородния си жест и от добротата на стотици хора - най-вече тези, които успяха да съберат 500 000 лева за операцията на крачето на малката й племенница Александра Кръстянина.Изпълнена с благодарност към тези приятели и непознати и с вярата, че съдбата на Галимир е и в нашите ръце, тя призовава да помогнем на „един от най-добрите и борбени хора, които можете да видите“.Освен с участие в търга, можете да подкрепите кампанията като посетите отворения щанд за книги, през цялата събота и неделя, от 10 часа , отново в Южния парк.Очакваме ви! Нека заедно подкрепим Галимир!", "date": "2017.09.06", "title": "Да спасим Галимир - един необичаен търг за коса в София"}
{"url": "https://offnews.bg/obshtestvo/slanchevo-i-toplo-vreme-v-praznichnia-den-664477.html", "text": "Времето днес ще бъде слънчево, като очакваните температури ще достигнат 23° и 28°. Единствено сутринта ще бъде по-хладно.Валежи не се очакват. Вятърът от северозапад отново ще се усили, в Дунавската равнина ще бъде умерен и на моменти силен. Над Черноморието ще преобладава слънчево време с временни увеличения на облачността. Ще духа умерен северозападен вятър. Максималните температури ще бъдат между 24° и 27°, температурата на морската вода 22°-23°. Вълнението на морето ще е 1-2 бала.Над планините ще е предимно слънчево. Ще духа умерен до силен северозападен вятър. Максималната температура на височина 1200 метра ще е около 16°, на 2000 метра – около 9°.", "date": "2017.09.06", "title": "Слънчево и топло време в празничния ден"}
{"url": "https://offnews.bg/futbol/spas-rusev-plashi-ludogoretc-s-treniora-na-chelsi-664479.html", "text": "Висока класа показва Спас Русев преди мача с Лудогорец. Собственикът на Левски се щракна с Антонио Конте, прочутият мениджър на Челси. Бизнесменът живее на един хвърлей от стадиона на \"сините\" в Лондон. И е техен почитател. Нищо чудно двамата да си говорят и за футбол.Иначе  Спас Русев продължава да хвърля чували с пари по Левски. Треньорът Делио Роси трябваше да се прибере снощи в София с частен самолет, осигурен от собственика на клуба, съобщава „Дарик радио“.Италианският специалист е в родината си поради лични причини. Очаква се Делио Роси да закусва с отбора и след това да мотивира лично футболистите за важния мач с шампионите тази вечер от 20,00 ч.В последните дни тренировките на „сините“ водиха неговите асистенти, които бяха в постоянна връзка с Делио.", "date": "2017.09.06", "title": "Спас Русев плаши Лудогорец  с треньора на Челси"}
{"url": "https://offnews.bg/temida/11-godishnoto-dete-ot-strelcha-se-e-samoubilo-664482.html", "text": "11-годишното дете от Стрелча се е самоубило, като това е било планирано от него. Това каза говорителят на главния прокурор Румяна Арнаудова в ефира на Нова телевизия.Детето почина след прострелване с ловно оръжие в главата. То беше  в къща около 18 ч на 4 септември.„До този момент не сме установили как точно и при какви обстоятелства оръжието на бащата е попаднало в ръцете на детето. Категорично обаче можем да твърдим, че не е налице случайно деяние, т.е. не е налице нещастен случай, каквато беше една от версиите, а е налице самоубийство“, заяви Арнаудова.Тя поясни, че късно снощи разследващите са прегледали телефона на детето и са установили в него видео файлове, от които категорично се установява, че 11-годишното дете е планирало самоубийството си, отправило е послание към родителите си и е поставило край на живота си.„Това изключително тревожно обстоятелство мотивира главният прокурор да изпрати екип от психолози от Института по психология към МВР в Стрелча, защото трябва да се отговори на много въпроси. Трябва да се извърши психологическо изследване и да се работи с родителите на детето и с неговия роднински кръг и с неговите приятели и учители, за да узнаем как това 11-годишно дете е стигнало до решението да постави край на живота си“, коментира Арнаудова.„За нас наистина са поставени много въпроси, затова и както ви казах, главният прокурор лично се ангажира, изпращайки психолози. За нас е изключително важно да узнаем защо това дете е стигнало до решението да постави край на живота си. Имало ли е външни фактори, които са му повлияли, бягало ли е от нещо, демонстрира ли нещо“, коментира тя.По думите ѝ въпросите са важни не само за това разследване, а и за да се предпазят останалите деца.", "date": "2017.09.06", "title": "11-годишното дете от Стрелча се е самоубило"}
{"url": "https://offnews.bg/sviat/azerbajdzhan-moshenikat-soros-i-armenskoto-lobi-ni-klevetiat-za-perac-664506.html", "text": "Пресслужбата на президента на Азербайджан Илхам Алиев излезе с доста недипломатично становище по . Позицията бе изпратена до OFFNews от посолството на кавказката държава.Във вторник в статия на британския \"Гардиън\" се разкриват схемите за това как европейски политици са получавали пари от управляващия елит в Азербайджан. Става въпрос за 2.9 милиарда долара, с които е плащано на изтъкнати европейци, купувани са луксозни стоки и са били изпирани пари чрез мрежа от почти непрозрачни британски компании. Сред замесените в аферата се твърди, че е и съпругът на шефа на ЮНЕСКО Ирина Бокова Калин Митрев.Според позицията на властите в Баку обаче цялото мащабно разследване е скалъпено и зад него слоели мръсните интереси на милиардера Джордж Сорос и арменското лоби. Единственото доказателство в тази посока е, че една от авторките на разследването в Гардиън е с арменско име.Предлагаме ви цялата позиция на пресслужбата на Илхам Алиев и на помощника му Али Хасанов:05.09.2017 г. [14:25]Пресслужбата на президента на Република Азербайджан прави следното изявление относно доклад на Проекта за разследване на корупция и организирана престъпност (OCCRP), публикуван на 4 септември 2017 г., и статии, публикувани на базата на този доклад от BBC News (под заглавие „Азербайджан управлява таен мръсен фонд на стойност 3 млрд. долара“, 5 септември 2017 г.) и вестник „Гардиън“:Заявяваме, че нито президентът на Република Азербайджан, нито членове на неговото семейство са свързани по някакъв начин с обвиненията, отправени в тези статии. Усилията за свързване на президента и семейството му с този въпрос са напълно неоснователни, предубедени и провокативни.Знаем, че именно Джордж Сорос и неговите поддръжници, които имат международна репутация на измамници, мошеници, фалшификатори и лъжци, и които действат срещу Азербайджан и неговото ръководство, са лицата зад тази кампания. Мръсните действия на Джордж Сорос трябва да бъдат сериозно разследвани. Арменското лоби, което предприема съгласувани действия заедно с него, провежда мръсна кампания срещу президента на Азербайджан и семейството му. Но въпреки техните усилия, тази кампания не води до резултати. Фактът, че един от съавторите на статията, публикувана от вестник „Гардиън“, е арменката Дина Нагапетян, още веднъж показва, че тези мръсни обвинения същевременно са още едно отвратително действие на световния арменцизъм.05.09.2017 г. [15:06]Баку, 5 септември, AZERTACВ изявление, направено пред AZERTAC, помощник на президента на Азербайджан, отговарящ за обществено-политическите въпроси Али Хасанов коментира доклад на Проекта за разследване на корупция и организирана престъпност (OCCRP), разпространен в чуждестранните медии.Али Хасанов заяви:– Бързото развитие, независимата вътрешна и външна политика на Република Азербайджан, която е конституционна, демократична държава, сериозно засяга някои заинтересовани среди, особено Армения и арменското лоби. Доклади, съдържащи предубедени твърдения и субективни възгледи на непрозрачни организации като OCCRP, създадени да обслужват известни цели, се подготвят по заповед на анти-азербайджански центрове и мрежи и след това се разпространяват в световните медии.Основната цел на тази кампания е да навреди на стабилната репутация на Азербайджан и да създаде отрицателна нагласа към страната в международен мащаб. Кампанията е насочена и към известни личности – обществени и политически фигури, длъжностни лица, експерти, които имат приятелско отношение към Азербайджан и правят положителни коментари за развитието на страната, обществения и политическия живот, икономическите постижения, като по този начин се поставя под съмнение дейността на тези фигури.Разследванията разкриха, че един от основните автори на доклада, изготвен от OCCRP, е с арменско гражданство. В същото време един от съавторите на статията, публикувана от вестник „Гардиън“, е Дина Нагапетян, арменска гражданка. Арменското лоби и представителите на анти-азербайджанските мрежи и медии, които са повлияни от арменското лоби, допринасят за широкото разпространение на този материал в световните медии.Бих искал да подчертая, че и в миналото са се появявали подобни предубедени твърдения срещу Азербайджан, неговия президент и членове на неговото семейство, както и че е имало усилия да се организира мръсна кампания срещу нашата държава, но тези, които са поръчали и извършили тези кампании, не са успели да постигнат целите си.За пореден път заявяваме, че обвиненията, отправени от OCCRP, са предубедени, неоснователни и провокативни и са част от мръсна клеветническа кампания, организирана от известни кръгове срещу Азербайджан.", "date": "2017.09.06", "title": "Азербайджан: Мошеникът Сорос и арменското лоби ни клеветят за перачницата"}
{"url": "https://offnews.bg/snukar/raketata-napravi-gusto-na-plovdiv-664481.html", "text": "България става любимо място на Рони О'Съливан, най-харесваният и може би най-великият играч на снукър. Ракетата игра в Пловдив и срази рекордьора по световни титли и още по-успешен състезател Стивън Хендри с 6:1 в \"Колодрума\".Бонус зарадва пловдивчани, които обаче не бяха далеч напълнили залата. След спечелването на победния шести фрейм, О'Съливан и Хендри обмениха няколко думи и решиха да изиграят още една партия в чест на публиката. Ракетата отново спечели.Залата бе арена на епизод едно от четирилогията на съперничеството между Ракетата и Великия на родна земя, като на 6 септември двамата ще са в София, след това във Варна (за първи път ще се играе снукър там) и накрая на осми септември в Летния театър в Бургас.Там отново българските зрители ще могат да гледат на живо снукър на открито, като О'Съливан вече загатна за отличните си форма и настроение - брейкове от 138, 89, 65, 59 и 56, докато Хендри стигна най-много до 31 (46 в допълнителната партия), уточнява Спортал.\", каза Хендри преди началото на мача.\"\", сподели Рони на влизане в залата.", "date": "2017.09.06", "title": "Ракетата направи густо на Пловдив"}
{"url": "https://offnews.bg/sviat/sasht-se-podgotvia-za-nov-uragan-664478.html", "text": "Нов силен ураган се очаква да удари САЩ в неделя. Властите във Флорида въведоха извънредно положение на територията на всички 67 щатски окръга заради приближаването на урагана Ирма, който е от пета степен, съобщава БТА, като се позовава на световни информационни агенции.Издадена е заповед за евакуация на жителите на островите край бреговете на Флорида. Магистралите в щата временно ще бъдат безплатни, така че желаещите да могат да се евакуират по-лесно. Над 7000 души от Националната гвардия са мобилизирани да съдействат на властите при извършване на спасително-издирвателни операции, ако е необходимо. Президентът на САЩ Доналд Тръмп разпореди да се окаже помощ на Флорида, американските Вирджински острови и Пуерто Рико във връзка с приближаването на урагана.Американският Национален център за ураганите обяви Ирма за най-силния от всички урагани, наблюдавани досега в Атлантическия океан, извън пределите на Карибския басейн и на Мексиканския залив, където по-принцип водата е по-топла и подхранва по-мощни стихии. Очаква се бурята да достигне ветрове от скорост близо 300 км в час. Властите на Бахамските острови започнаха най-голямата евакуация в историята на страната заради урагана Ирма.Евакуира се населението от островите в южната част на архипелага, откъдето се очаква да мине стихията. Хората ще бъдат прехвърлени в град Насау на остров Ню Провидънс.В първите, връхлетени от урагана острови Антигуа и Барбуда властите призоваха хората да не излизат и спряха електричеството. Призивът към населението завършва с думите \"И нека Бог пази всички нас!\".Очаква се ураганът да премине през Американските и Британските Вирджински острови, Пуерто Рико, Доминиканската република, Хаити и Куба, преди да достигне Флорида през уикенда. Същевременно стана ясно, че на 12 септември по четири големи американски телевизии - Ей Би Си, Си Би Ес, Ен Би Си и Фокс, както и във Фейсбук, Туитър и ЮТюб, ще бъде излъчен телетон с участието на редица звезди, в това число и Бионсе, която е родена в град Хюстън. Той е озаглавен \"Ръка в ръка\" и средствата от него ще бъдат за пострадалите от бурята Харви, засегнала щата Тексас и щата Луизиана. В телетона ще участват Джулия Робъртс, Джордж Клуни, Джейми Фокс, Рийз Уидърспуун, Опра Уинфри, Барбра Стрейзънд, Матю Макконъхи и др.По-късно днес пък президентът на САЩ Доналд Тръмп се очаква да обяви кои организации ще получат неговото дарение от 1 милион долара в помощ на пострадалите от Харви, предаде Асошиейтед прес, като цитира говорителката на Белия дом Сюзан Сандърс. Средствата са от личния фонд на президента.", "date": "2017.09.06", "title": "САЩ се подготвя за нов ураган"}
{"url": "https://offnews.bg/na-tozi-den/dnes-rozhden-den-imat-663960.html", "text": "Вяра и Надежда Аджови, народни певициПроф. Анатоли Кръстев, музикантЧл.-кор. проф. Иван Ангелов, икономистКрум Дончев, рали пилотЛорита Радева, председател на екокомисията в СОСМалина Николова, областен управител на ВрацаРумен Боев, юрист, член на ВССРумяна Кючукова, заместник-председател на Международната инвестиционнна банкаСтоян Тонев, зам.-председател на Специализирания наказателен съд", "date": "2017.09.06", "title": "Днес рожден ден имат"}
{"url": "https://offnews.bg/futbol/bfs-s-kongres-prez-fevruari-bobi-goni-nov-mandat-664492.html", "text": "Изборният конгрес на БФС ще бъде през февруари, съобщи източник от централата за \"24 часа\". Мандатът на ръководството изтича догодина и общото събрание е насрочено за зимата, преди да се поднови първенството на България.Със сигурност Борислав Михайлов ще се кандидатира за още един мандат, като продължава да е топфаворит за поста. Той е в изпълкома на УЕФА и е член на най-важната комисия на ФИФА за развитие на футбола.Колкото и опозиция да има, едва ли ще се намери фигура, която да се изправи срещу бившия вратар на националния отбор.Михайлов осигури и огромни пари, с които след дълги години бе направена база на националния отбор и нова сграда за футболния съюз до Националния исторически музей. Подобно съоръжение не е правено от години в българския футбол.Така националите има къде да тренират, след като заради реституция бяха премахнати терените в Банкя, които ползваха в първите години на демокрацията.Със сигурност обаче след конгреса ще има сериозни сътресения в комисиите и ръководството на БФС, като вече се говори открито за промени.Със сигурност ще има размествания и в изпълнителния комитет на съюза, както се случва на всяко общо събрание. Борислав Михайлов пое президентския пост от Иван Славков, след като Батето бе изключен от МОК заради скандалния филм „Да купиш игрите\" по Би Би Си.Конгресът тогава бе на 21 октомври 2005 година. По устав предложенията за президентския пост трябва да бъдат направени преди началото на конгреса, като те трябва да бъдат направени от клубовете.", "date": "2017.09.06", "title": "БФС с конгрес през февруари, Боби гони нов мандат"}
{"url": "https://offnews.bg/istoria/saedinenieto-napred-kam-natcionalnia-ideal-664436.html", "text": "Успешните военни действия на руската армия и българското опълчение от 1877 и 1878 година принуждават Османската империя да признае поражението си. Вследствие на това, през март 1878 година започват мирни преговори, след които става ясно, че на картата на Балканския полуостров, след близо пет вековно прекъсване, отново се появява България. Границите ѝ, предвидени от останалия в историята като Санстефански прелиминарен договор, обхващат почти всички земи, които са населени с българи и превръщат младата държава в една от най-големите на полуострова с нейните близо 180 000 км² площ.Официалният договор, подписан в Берлин, променя първоначалните представи на българите. Той предвижда създаването на трибутарно Княжество България, включващо земите на север от Стара планина (до река Дунав) и Софийския санджак. Създава се и автономната област Източна Румелия, която обаче остава под властта на султана, а земите в Македония остават част от Османската империя.Това разделение предопределя съдбата на България през следващите десетилетия. Нейна основна цел става обединението на всички българи в една държава, като през следващите години политическият елит ще се стреми тъкмо към това. Доказателство за решителността на българите е Кресненско-Разложкото въстание, което избухва само няколко месеца след подписването на Берлинския договор. Въпреки грешките и липсата на единна програма, въстанието показва, че българският народ няма да се примири със статуквото.В следващите няколко години на дневен ред излиза обединението на Княжество България и Източна Румелия, което става факт на 6 септември 1885 година. То се явява първата реална стъпка към сбъдването на националния идеал и се нарежда сред най-големите дела, подготвени и извършени от българи.При подготовката на Съединението и в борбата за неговата защита българите показват политическа зрялост, а само месец по-късно и военна доблест в боевете при Сливница, Драгоман, Пирот и Видин. В следващите редове ще ви запознаем детайлно със случващото се в Източна Румелия, за да добиете по-добра представа как точно Съединението става факт.Източна Румелия – устройство, икономика и политикаСпоред Берлинският договор Ихтиманска Средна гора, северното било на Родопите, Странджа и Черно море са обособени в автономна област с измисленото име Източна Румелия. Тя остава под политическото и военно върховенство на султана и обхваща около 35 901 км² площ с население от около 816 000 души, от които около 2/3 са българи. Българското самосъзнание на областта се доказва най-добре от факта, че през Априлското въстание именно териториите, попадащи в границите на Източна Румелия дават най-много жертви (т.нар. Пловдивски окръг). Друга причина за огромното желание на управленческия елит на Княжество България да осъществи възможно най-скоро Съединението е икономическото състояние на Източна Румелия, което в някои области е значително по-добро от това в Княжеството.Според предписанията на Берлинския договор Източна Румелия трябва да се изгражда на базата на органически устав, който да бъде изготвен от международна комисия. Той представлява основен закон на областта, като умишлено не е наречен конституция, за да се подчертае зависимостта на териториалната единица от Османската империя. Първоначално работата на изработващата го комисия започва в Цариград, но впоследствие е преместена в Пловдив. По време на заседанията ѝ турската власт прави опит да въведе погранични гарнизони в областта, но благодарение на бързата реакция на българите опитът остава неуспешен. Това се дължи най-вече на изпратения мемоар до Високата порта, изготвен от Марин Дринов и Иван Ев. Гешов, в който те заявяват, че българите ще окажат въоръжена съпротива при изпращането на турска армия. Това се оказва достатъчно Османската империя да се откаже от амбициите си за погранични гарнизони.Комисията заседава до 14 април 1879 година. Приетият от нея Органически устав спомага за запазването на българския характер на областта. За официален език в областта е установен българският. Основният закон на Източна Румелия е по-консервативен в сравнение с приетата на 16 април 1879 година Търновска конституция.Изпълнителната власт в областта е поверена в ръцете на генерал-губернатор, подпомаган от главен секретар. Върховната законодателна власт се упражнява от Областното събрание, което е в 56-членен състав. 36 от членовете му се избират пряко от народа, 10 са там по право, а останалите 10 са назначавани от генерал-губернатора. Тези 10 от тях, които са там по право, са духовните началници на петте етнически християнски общности, мюфтията, главният контрольор на финансите, председателят на Върховният съд и председателят на върховните съдилища за административни разходи. Създаден и директорат, който поема функциите на правителство и е назначаван от генерал-губернатора. Създадена и е горна камара на събранието, наречена сенат. Той е съставен от 10 члена и действа между заседанията на Областното събрание.За първи генерал-губернатор на Източна Румелия е избран Александър Богориди. Той е син на Стефан Богориди и правнук на Софроний Врачански. За негов главен секретар е определен Гавраил Кръстевич. Директората съставен от Богориди е със силно изразено българско присъствие. Четирима от неговите седем члена са българи. Областта е разделена на окръзи и околии. Те се управляват от префекти и околийски началници.За развитието на областта изключително важни са първите избори за Областно събрание. Борбата за тези 36 места се води основно на етнически принцип, между българи, турци и гърци. В крайна сметка българите убедително печелят, което е поредното доказателство за българското самосъзнание на голяма част от населението в областта. От 36 депутати, които влизат чрез избор, 31 са българи, 2 турци и 3 гърци. Така българският елемент окончателно печели битката за надмощие в управлението на областта.Впоследствие започва и оформянето на отделни партии, разделени не толкова на етнически, колкото на идеологически принцип. Оформя се двупартийна система. Основните две политически сили са Народната и Либералната партия. Народната партия е съставена от по-заможните слоеве на обществото. Тя успява да привлече някои от патриотично настроените интелектуалци, както и някои от бившите участници в национално-освободителите борби. Народната партия е проруски настроена. На нея също така симпатизира главният секретар Гавраил Кръстевич.Либералната партия изразява интересите на средноимотните слоеве в обществото. Тя също така има влияние над част от интелигенцията. За разлика от либералната партия в княжеството, не се ползва с подкрепата на дребните собственици. Партията се утвърждава като водеща и на изборите проведени през 1883 година печели убедително мнозинство. Тя също така се ползва с доверието на генерал-губернатора, което повишава нейният авторитет.Подготовка и първи опити за съединениеСлед неуспеха на Кресненско-Разложкото въстание от 1879 година българите виждат, че силите им все още не са достатъчни, за да постигнат съединението чрез една война с Османската империя. Така те решават да опитат да осъществят своя идеал с помощта на дипломацията. Още с избирането си княз Батенберг проучва международната обстановка за една съединистка акция, но бързо разбира, че никоя европейска сила няма интерес да подкрепи един такъв акт. Политическата обстановка обаче постепенно се променя и избухването на гръцко-турската война, както и спечелването на изборите в Англия от Уилям Гладстон, карат българския елит да смята, че подходящият момент е настъпил.През 1880 година в Княжеството пристигат представители на Изотчна Румелия, които да координират действията си с местните дейци. В резултат на тяхното посещение е създаден Централен таен комитет и е изработена програма за действие. През май месец същата година се провежда събрание. На него като представители на Княжеството присъстват Стефан Стамболов и Георги Живков. На събранието е избран Централен комитет. Главни фигури в него са Константин Величков, Иван Ст. Гешов, др. Георги Странски и др. Решено е за Лондон да замине преподавателя в Робърт колеж в Цариград, Стефан Панаретов. Там неговата задача е да разбере официалната позиция на Англия по въпроса за Съединението. Надеждите на българите обаче се оказват напразни. Българският представител е приет хладно, а същевременно министър-председателя на България, Драган Цанков, заема резервирана позиция.През следващите години дипломатическите опити за съединение до голяма степен са преустановени. Виждайки това, редица дейци, вярващи че пътят към обединение неизбежно ще доведе до военен конфликт се обръщат към комитетите „Единство“. Те се създават скоро след подписването на Берлинския договор и имат за цел да подпомагат, било то чрез оръжия или военно обучение, българите, останали извън пределите на Княжеството. В Източна Румелия комитет „Единство“ се създава в Пловдив с председател Екзарх Йосиф, по негова инициатива се откриват и множество гимнастически дружества из цялата територия на областта, които спомагат за увеличаване на военна култура на българите.С изтичането на режима на пълномощията външното положение на страната се подобрява. Това действа положително за подготвянето на нов дипломатически опит за съединение. В началото на 1884 година се създава такава възможност. Предпоставка за това е изтеклият мандат на Александър Богориди като генерал-губернатор. Изтича също така и мандата на управляващата либерална партия. Разгаря се остра предизборна борба между двете основни партии. Народната партия с цел привличане на гласове широко прокламира съединистката идея. В цялата област започват митинги в подкрепа на съединението. На 1 април 1884 година се провежда най-мащабният от тях, който се провежда пред руското консулство в Пловдив. Иван Ст. Гешов и Христо Христо са изпратени на дипломатическа мисия в Лондон, Париж и Виена, за да проверят дали обстановката е Европа е подходяща за обединение на българските земи. Както и през 1880 година обаче, те са посрещнати хладно на всякъде. В крайна сметка наречената съединистка, Народна партия печели мнозинство в Областното събрание. След възкачването си на власт обаче лидерите и заявяват, че момента за съединение е неподходящ. Поради това тя си печели прозвището „ лъжесъединистка“.За трети път идеята за съединение се подхваща сериозно в края на 1884 година, когато дейците на новосъздадения Българския таен централен революционен комитет (БТРЦК) решават да обединят усилията си в името на идеята. Комитетът избира за свой председател Захари Стоянов, а от устава му ясно си личи приемствеността с идеите на Каравелов и Левски. Постепенно организацията се разраства – откриват се нови комитети, все повече революционери, бивши хъшове, учители и опълченци се включват към нея. Заражда се и идеята да се помага на българите в Македония чрез чети и в крайна сметка акта на съединение да включи към територията на Княжеството освен Източна Румелия и Македония. Започва да се издава и вестник „Борба“, който служи за трибуна на идеите на бунтовниците, описвайки тежкото състояние на българите, останали под властта на султана и безперспективността на Източна Румелия. Активната намеса на министър-председателя Петко Каравелов, който се обявява против радикалното нарушаване на Берлинския договор с една неподходяща акция отрезвява Захари Стоянов, който заедно с останалите членове на БТЦРК решава да преосмисли плана за действие.За акта на Съединението и международния отзвук от него може да прочетете в останалата част от текста на .", "date": "2017.09.06", "title": "Съединението – напред към националния идеал"}
{"url": "https://offnews.bg/politika/nelepo-e-da-se-izpolzvat-voenni-za-zalavianeto-na-ubietc-smiata-eksmi-664480.html", "text": "Решението на министъра на отбраната за използването на екипи и високопроходима техника в операцията по задържане на убиеца от Пещера е нелепо, необосновано, безпрецедентно. Няма аргументи, най-вече в текстовете на закона, които да позволяват използване на военни части, особено пък на специални части на армията в една чисто полицейска операция.Това каза в интервю за БГНЕС бившият министър на отбраната Ангел Найденов, който основа неправителствена организация - Център за изследване на отбраната и сигурността.44-годишният Георги Генов, който беше обявен за общодържавно издирване за това, че намушка жена си в центъра на гр. Пещера и след това избяга, бе  на 4 септември със съдействието на бригада \"Специални сили\". Заповедта за това беше издадена от министъра на отбраната Красимир Каракачанов след искане от страна на МВР. Така в операцията в един от дните са се включили 30 военни, обособени в шест екипа с високопроходима техника. Найденов каза, че не би подписал такава запоед, той като в този случай Въоръжените сили нямат законово основание да участват в задача от вътрешен характер.\"Има няколко хипотези, при които Въоръжените сили могат да бъдат използвани в задачи от вътрешен характер, но сред тях няма нито една хипотеза, която да позволява използване на военни части в полицейска операция. Те могат да подпомагат силите са сигурност в случаите на незаконно разпространение на оръжие за масово поразяване, за незаконен трафик на оръжие, за пресичане на международен тероризъм, могат да участват в охраната на стратегически обекти или на обекти от критичната инфраструктура, могат да участват в операции по пресичане на терористична дейност. Но нито една от тези хипотези не позволява участие на военни части в полицейска операция\", обясни бившият военен министър.Той допълни, че армията може да участва и в охраната на границата.\"Не виждам и никакви аргументи в операцията от гледна точка на сложност и опасност, за да се стигне до използване, особено пък на специалните части на БА в полицейска операция. Стои въпросът - какво се случва със Специализираните полицейски части, какво се случва със Специализирания отряд за борба с тероризма? Виждам, че се използва аргументът за това, че били свободни в този момент военните специални части, а полицейските служби и служители били заети – няма аргумент: „Свободно време“ в закона за отбраната и въоръжените сили\", поясни Найденов.", "date": "2017.09.06", "title": "Нелепо е да се използват военни за залавянето на убиец, смята ексминистър"}
