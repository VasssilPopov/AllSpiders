{"url": "https://offnews.bg/izbori/fandakova-prodalzhavame-izgrazhdaneto-na-bul-filip-kutev-v-lozene-713864.html", "text": "„Завършването на бул. „Филип Кутев“ от бул. „Черни връх“ до бул. „Симеоновско шосе“ е ключово за облекчаване на трафика. Продължаваме и разширението на бул. „Тодор Каблешков“. И двата булеварда са част от вътрешния ринг на града, като голямата цел е да изградим връзка между бул. „Цар Борис III“ и „Симеоновско шосе“.В момента текат отчуждителни процедури и се проектират и двата обекта“. Това каза Йорданка Фандъкова, кандидат за кмет на София на среща с граждани в район „Лозенец“, на която присъства и кандидатът за кмет на района Любомир Дреков.„За по-добрата връзка на кв. „Витоша ВЕЦ Симеоново“ с центъра и метрото предвиждаме обособено трамвайно трасе от Семинарията до Зоопарка. Това е проект, за който работим заедно с досегашния кмет и Любомир Дреков и гражданите от квартала“, каза още Йорданка Фандъкова.Тя обясни, че вече е подготвена маршрутната схема за довеждащ транспорт, който ще подобри свързаността с градски транспорт на „Витоша ВЕЦ Симеоново“. В момента текат и процедурите за закупуване на малки електробуси, които могат да минават по кварталните улици. Довеждащ транспорт от кварталите до метрото е един от новите проекти в програмата на Фандъкова, който може да стартира от следващата година.", "date": "2019.10.23", "title": "Фандъкова: Продължаваме изграждането на бул. 'Филип Кутев' в 'Лозенец'"}
{"url": "https://offnews.bg/zdrave/industrialtcite-iskat-poveche-pari-za-zdravna-profilaktika-713858.html", "text": "Повече пари за профилактика, а не за болници и лекарства искат от Асоциацията на индустриалния капитал. В своя позиция по повод приетия днес бюджет на НЗОК АИКБ изказва загриженост за продължаващото влошаване на качеството на здравните услуги и за продължаващото изтичане на кадри извън страната.От асоциацията препоръчват в Бюджет 2020 да се включат разчети, които недвусмислено да показват развитие и реализация на конкретни реформи в здравноосигурителната система. Според тях новият модел трябва да осигури елиминиране на тежките дефицити и диспропорции при финансирането на здравните дейности, които сегашният модел налага и които правят българското здравеопазване неефективно, a като резултат влошават здравния статус на преобладаващата част от българските граждани.Индустриалците препоръчват увеличаване на разходите за превенция и профилактика за сметка на разходите за болнична медицинска помощ и разходите за медикаменти. Настояват за въвеждането на модел, при който отклоненията се улавят в ранен стадий и не се печели от лечение на скъпоструващи тежки заболявания, когато е непоправимо късно. Според асоциацията заплащането на здравни услуги трябва да е функция на резултатите. Ефективността и ефикасността на здравноосигурителната система ще се повиши, ако се създаде конкурентна среда и се демонополизира дейността на НЗОК.АИКБ нееднократно е предупреждавала за нереалистично високия брой на пенсиите по инвалидност и отново апелира за предприемане на решителни действия, се казва в позицията.Индустриалците настояват за продължаване на реформата в медицинската експертиза и експертизата на работоспособността, за да се прекрати източването на средства от НОИ чрез получаване на инвалидни пенсии от работоспособни лица, както и болнични листове от здрави хора. ", "date": "2019.10.23", "title": "Индустриалците искат повече пари за здравна профилактика"}
{"url": "https://offnews.bg/izbori/kornelia-ninova-nashite-kmetove-shte-namaliat-mestnite-danatci-i-taks-713865.html", "text": "„Общините в най-бедния Северозапад с най-високи данъци - това е абсурд. Нашите кметове ще намалят местните данъци и такси. Така ще се увеличи събираемостта - това ще облекчи хората, но и ще доведе до повече приходи в общините”. Това заяви председателят на БСП Корнелия Нинова в Оряхово и Борован.По думите й Оряхово е общината, въвела най-висок данък МПС, а властта не се съобразява с бедността на хората. Нинова подкрепи кандидата за кмет на град Оряхово доктор Станка Пиронкова, както и кандидата на левицата в Борован - Петър Станев. „Познавам ги като почтени, подготвени хора, които милеят за родните си места”, допълни Нинова.Попитана за обещаното от правителството увеличение на пенсиите с 6% от юли догодина, Нинова отговори: „Това увеличение отдавна е изядено от поскъпването на живота. Не увеличение от шест процента, а преизчисляване на всички пенсии е реалното решение за пенсионерите. БСП го е правила 2007 година и отново ще го направи”.", "date": "2019.10.23", "title": "Корнелия Нинова: Нашите кметове ще намалят местните данъци и такси"}
{"url": "https://offnews.bg/sviat/mvnr-otkritiat-v-grafstvo-eseks-kamion-e-s-balgarska-registratcia-713861.html", "text": "Българското посолство в Лондон получи информация от британската полиция, че откритият в графство Есекс камион с 39 човешки тела е с българска регистрация.Камионът с марка „Скания“ е регистриран във Варна на името на фирма на ирландска гражданка. Шофьорът на камиона е гражданин на Северна Ирландия, задържан е и дава показания по случая.Камионът е бил открит рано тази сутрин на паркинг в британския град Грейс. Телата на намерените мъртви 38 възрастни и един тийнейджър още не са идентифицирани, но по първоначални данни на полицията е малко вероятно те да са български граждани.Посолството ни в Лондон е в контакт с британската полиция, която води разследването, и оказва пълно съдействие по случая.", "date": "2019.10.23", "title": "МВнР: Откритият в графство Есекс камион е с българска регистрация"}
{"url": "https://offnews.bg/ikonomika/ministar-taneva-nad-600-rabotni-mesta-shte-badat-sazdadeni-chrez-real-713868.html", "text": "Над 600 работни места ще бъдат създадени чрез реализиране на проектите по подхода ЛИДЕР “Водено от общностите местно развитие“ (ВОМР) в края на настоящия програмен период по Програмата за развитие на селските райони (ПРСР) 2014-2020 г. Това заяви министърът на земеделието, храните и горите Десислава Танева по време на шестата Международна конференция „Сътрудничество-инструмент за промотиране на местното развитие“, която се провежда в Разлог. Тя допълни, че в България по подхода са обхванати двойно повече общини и населени места в тези общини.„За първи път в този програмен период прилагаме многофондово финансиране за Местните инициативни групи (МИГ), които са разработили и имат одобрена стратегия с такова финансиране. Общо 39 от одобрените 64 МИГ-ове изпълняват многофондови стратегии. Разковничето за успеха на този подход е сътрудничеството между местната власт, жителите, предприемачите и неправителствените организации“, поясни министър Танева. Над два пъти е увеличено финансирането на подхода- от 77 млн. евро през предишния период на 186 млн. евро през настоящия.„Предвид успеха на България в този подход, за следващия програмен период може да се дебатира увеличаване обема на средствата, които ще се управляват чрез него. Всичко това като възможност трябва да ни го покажат и трите SWOT-анализа, които трябва да бъдат готови до края на годината. По тях ще продължим работата по новата Обща селскостопанска политика (ОСП)“, каза още Десислава Танева.Тя бе категорична, че е предизвикателство как да направим по-ефективно управлението на МИГ-овете чрез стратегия за многофондово финансиране. „Най-успешната подкрепа за даден регион би била тогава, когато има симбиоза между отделни инструменти и таргети на подкрепа. Именно така ще се получи максималният ефект за една местна общност. Трябва да отстраним всички забавяния и пречки в административната процедура, за да подобрим подхода, така че да стане лесно приложим за Местните инициативни групи. Този модел на практика ще се мултиплицира в други европейски програми и ние ще можем да предаваме опит“, допълни още министър Танева.Десислава Танева съобщи, че към момента има подадени над 1300 проектни предложения по подхода ЛИДЕР. Тя уточни, че броят на МИГ-овете в настоящия програмен период е двойно по-голям. „С този подход управляваме всички ресурси за подкрепа на регионите и местните общности. Трябва да продължим в посока надграждането му“, каза в заключение министърът.", "date": "2019.10.23", "title": "Министър Танева: Над 600 работни места ще бъдат създадени чрез реализиране на проекти по подхода ЛИДЕР"}
{"url": "https://offnews.bg/112/bashta-namushka-s-nozh-7-godishnia-si-sin-713866.html", "text": "Окръжната прокуратура във Варна води досъдебно производство за опит за убийство на седемгодишно дете. Престъплението е извършено от родния му баща, съобщава БНР.Детето е било намушкано с нож от 42-годишния Борислав И. Мъжът е бил наркозависим и неотдавна е бил включен в метадонова програма. Той ще бъде настанен в психиатрична болница, тъй като по мнението на психиатрите е опасен за себе си и за околните.Седемгодишното дете е настанено в болницата „Света Анна“ във Варна за лечение. То е със средна телесна повреда. Няма опасност за живота му.Опитът за убийство е станал тази сутрин около 7,30 часа в дома на семейството. Майката работи в чужбина.", "date": "2019.10.23", "title": "Баща намушка с нож 7-годишния си син"}
{"url": "https://offnews.bg/drugi/bozhidar-andreev-stana-evropejski-shampion-713884.html", "text": "Божидар Андреев заслужи нова европейска титла по вдигане на тежести. Сливналията триумфира на шампионата до 23 г. в Букурещ и то в горната категория до 81 кг, а не в неговата до 73 кг. 22-годишният тежкоатлет събра двубой 361 кг след 163 кг в изхвърлянето и 198 кг в изтласкването.Постиженията му са и европейски рекорди във възрастовата група. А състезанието в румънската столица беше и олимпийска квалификация за 22-годишния Андреев. Той буквално отказа фаворита в категорията Антонио Пицолато (Ит), който по принцип вдига при 81-килограмовите.Италианецът остана с 354 кг (161+193), като в последния си опит се пробва неуспешно на 201 кг, но в крайна сметка остана втори със сребърни отличия и в отделните упражнения, докато българинът заслужи златните.Димитров всъщност стана шампион с последния си опит, след като преди това не успя на 196 кг, но при последното си излизане на подиума беше безупречен. С бронза пък се окичи руснакът Вячеслав Яркин с 531 кг (157+194).„Отново чухме химна на България“, обяви във фейсбук треньорът на Андреев Пламен Братойчев. „Пожелавам отново да го чуем и на Олимпиадата в Токио 2020“, написа спортният Министър Красен Кралев.", "date": "2019.10.23", "title": "Божидар Андреев стана европейски шампион"}
{"url": "https://offnews.bg/sviat/mvnr-okazva-maksimalno-sadejstvie-na-britanskite-vlasti-713869.html", "text": "Министерството на външните работи категорично осъжда трафика на хора като сериозно нарушение на правата на човека и тежко престъпление против личността, личната свобода и достойнство. Той за съжаление се нарежда сред най-доходоносните форми на организираната престъпност.Борбата с трафика на хора е приоритет за българското правителство. Министерството на външните работи в рамките на своите компетенции оказва максимално съдействие на британските власти във връзка с изясняването на шокиращия и трагичен случай в град Грейс, графство Есекс, при който в камион бяха открити мъртви 39 души.Придаваме голямо значение на борбата срещу трафика на хора, която следва да се осъществява чрез засилено международно сътрудничество и обмен на информация, включително със страните на произход и в страните - крайни дестинации, както и чрез предприемане на действия срещу националните и транснационални престъпни мрежи.Трансграничният характер на престъплението изисква фокусирано сътрудничество с международните организации на глобално и регионално равнище и е задължително условие за осигуряване на координирани усилия и общо зачитане на правата на човека и достойнството на най-уязвимите.", "date": "2019.10.23", "title": "МВнР оказва максимално съдействие на британските власти"}
{"url": "https://offnews.bg/politika/bojko-borisov-sled-izborite-shte-doizchistim-partiata-713872.html", "text": "Не съм се месил този път в избора на кандидат за главен прокурор. Това каза в студиото на „Лице в лице” премиерът Бойко Борисов. \"Срещу този избор протестира една политическа партия. Аз искам да припомня, че сегашните правила за избор на главен прокурор бяха гласувани по времето на Христо Иванов като правосъден министър.За мен е лицемерно да издигаме предложение за главен прокурор. Какво щяхте да кажете после?За мен Емил Радев е най-подходящ, но той е от ГЕРБ и после щеше да се говори за главния прокурор на ГЕРБ. За това прецених, че е лицемерно да издигаме кандидат и оставих прокурорите сами да изберат.Преди три години избрахме Мая Манолова за омбудсман и сега виждате какво си причинихме на партията. Тогава бях лековерен и сега реших да не съм.Аз искам да попитам по кое време бе избран Лозан Панов? По мое време, по предложение на Христо Иванов. Всичко, каквото е искал, аз съм направил. Не разбирам сега защо говори, че не сме правили реформа в съдебната система. Аз никога не съм бил лицемер и оставих прокурорите сами да си изберат. Избобщо не съм се месил. Щях да издигна Емил Радев или Данаил Кирилов, но не се намесих грам. Точка по този въпрос\", категоричен бе Борисов.Той призна и че е сбъркал с издигането на Мая Манолова за омбудсман. Видяхте какво си причинихме, тя твърдеше, че е аполитична, но сега не е така, няма повече да съм лековерен, добави Борисов, като свърза с това и нежеланието си дасе меси при избора на кандидат за обвинител номер едно и да посочва човек, който не е от ГЕРБ.Това са юристите при нас, аз като си представям главен прокурор, тях виждам, но това би било лицемерно, каза премиерът.По повод трагдията във Великобритания с намерените 39 тела в камион с българска регистрация, Борисов заяви: \"Камионът, в който бяха намерени 39 тела в Лондон, е с българска регистрация. Той е регистриран през 2017 г. в България от ирландска гражданка, тогава напуска България\".\"Повече никога не е влизал на територията на България. Шофьорът е ирландец, така че най-вероятно тогава са ползвали регистрация тук на още два камиона, мисля, че имат. Така, че няма как ние да сме свързани, освен с табелата на камиона.Въпреки всичко с английските служби работим много добре по всички теми. Веднага влязоха в комуникация нашите офицери за връзка, така че ще максимално ще съдействаме. От преди 2-3 години камионът не се е връщал в България, така че не емогъл тук да натовари тези хора, Бог да ги прости.Във всички случаи следата е английска и ирландска, защото камионът е там и хората са там, и английските служби трябва да задържат трафикантите, които са ги докарали дотам и са минали всички… За мен беше важно да не би камионът да етръгнал от България, тук да са натоварени\".Нито имам право, нито съм уволнил шефа на Българския футболен съюз Борислав Михайлов, но изразих като всеки гражданин, пък и от тази гледна точка, която правим през спортното и финансовото министерство за футбола, бяха категоричен, че повече не може да продължава. Това каза премиерът Бойко Борисов по повод расисткия скандал.Той поясни, че прави чест на БФС за подаването на оставките им заради мача Англия-България.По повод отказа на ЕС да започне преговори с Албания и Северна Македония, Борисов каза: \"Вложих много усилия и просто… днес е така, утре може да е другояче, но сред колегите в Съвета имам някакво уважение, имам авторитет, много пъти на всички и аз съм помагал, когато са имали нужда. Сутринта, на другия ден, макар че не е редно от Съвета да се изнасят неща, взех думата и казах: „Колеги, нека им дадем още веднъж, извинявайте, че ви връщам”…, ние разглеждахме друга тема, мисля, че беше Турция – Сирия – войната, – „Болно ми е, знам колко усилия положихме, колко усилия всички направиха, името си смениха, да им дадем перспектива в Загреб да го разгледаме пак случая, всички се спогледаха с мен, Доналд Туск каза: „Да предложим”, и всички се съгласиха”.„Дадох им на колегите в Съвета такъв пример: преди години, когато беше Борис Тадич президент на Сърбия, всички ние много искахме Сърбия да започне преговорите и със словенския ли, забравил съм с кой колега беше, или хървантина,да не споменавам държава, че може да сгреша, вече съм позабравил, много силно защитихме сръбския президент тогава – Борис Тадич. Беше Саркози президент и той се обърна към мен и каза – Бойко, ако в една държава, нейната ориентациятазависи от един човек, тя не е за ЕС”. Аз много добре го запомних това и го цитирах пак тук\", каза премиерът.По думите му, ако ние считаме, че докато е Зоран Заев, Северна Македония ще спазва правилата, а в същото време опозиционните им партии са толкова антибългарски и искат ревизиране на това решение.\"Когато България влизаше в ЕС, имаше абсолютен национален консенсус – на управляващи, на опозиция, на всички политически партии, че нашият път и на социалисти, и на десни, е ЕС и НАТО, т.е. която и партия да дойде на власт вБългария, ориентацията не се променя.Докато в тези две държави казваме, ако не е, или ако Зоран Заев падне от власт или Еди Рама падне от власт, там ще стане… тогава те не са за този път”.В това отношение Макрон заслужава аплодисменти, защото гледа по-напред. Това бяха аргументите. И в същото време, като погледнете нашите комисии, които се занимават с историята ни, буксуват, действително те имат време до Загреб да сипомислят добре дали искат като нация да вървят към Европейския съюз.Ако нацията не иска, насила не може. Ние не можем на наш гръб да понесем всичко, помагаме, помагаме, помагаме, вижда се, помагаме искрено, те трябва да признаят – в тези 100 години тази част от историята е българска. Доколкото знам от Еманюел, той ще бъде ноември месец и в Северна Македония, и в Албания, ще отиде, ще се запознае на място, ние ще имаме с него двустранна среща, така че да обобщим впечатленията. Благодарен съм на всички колеги в Съвета, че дадоха възможност на продължим максимално да работим по темата\".Запитан Макрон ли е новият лидер на Европа, Борсов отговори: \"Европа е така конструирана, че не търпи лидери. ЕП в момента е такъв, че видяхте френският комисар как беше върнат. Не искам да давам оценка, не обичам на България да й дават оценка, не искам и аз, дали е подходящ или не, те са си преценили. Вече три години с брекзит се занимава, кой колега каза един много хубав виц, че 2118 г. се провежда Европейски съвет, идва англрийският премиер, за да отложи брекзита, само, че вече Съветът не знае какво трябва да решава, забравили са вече за какво става въпрос”.Колко пъти – то не бяха извънредни съвети, то не бяха нощи. Ние нямаме шанс да не дадем шанс, защото то е такава какафония. Представете си само с визовия режим какво ще стане, ами с Митническия съюз, с общия пазар какво ще стане.Понеже никой не си го представя, а във Великобритания политическите партии виждате какво се правят.Мисля, че моята приятелка Тереза Мей е най-щастлива в момента, защото това, което Борис Джонсън й правеше, сега му се случва същото в пълния обем. Така че, ще пишем – отлагане, отлагане, отлагане, и ще си караме така 90 – 100 години”.„Сега имаме всички кметове – това не е естествено. На много места вече са за втори или трети мандат. На някой места така се бяха капсулирали, нанесоха тежки поражение за партията. Там, където направих промени, резултатите може и да не садобри сега, но при всички случаи ще са добри за партията за в бъдеще”, коментира Бойко Борисов в отговор на въпрос за очакванията му за резултатите от местните избори.След изборите ще доизчистим партията, защото тежки поражения се нанесоха преди европейските избори, посочи Борисов. „Предстоят още промени в ГЕРБ, много обновления ще има още, където има нужда. Изборите ще ни бъдат добър регулатор”, отбеляза той.Лидерът на ГЕРБ заяви, че няма съмнения, че техният кандидат – Йорданка Фандъкова, ще спечели битката в София. „Този път експериментирах друго – оставих Изпълнителната комисия и кандидатите за кметове сами да си направят щабовете, листите и кампанията. Надявам се резултатът да е добър”, посочи Борисов.Няма организационен проблем в партията след напускането на Цветан Цветанов, каза още лидерът на ГЕРБ.", "date": "2019.10.23", "title": "Бойко Борисов: След изборите ще доизчистим партията"}
{"url": "https://offnews.bg/kultura/proekt-buditelkite-vazrazhda-spomena-za-15-vidni-balgarki-713860.html", "text": "Българските будителки и тяхната роля в изграждането на съвременното българско общество – това е темата на предстоящата лекция в галерия +Това, ул.“Марин Дринов“ 30, на 31.10.2019 г. Независимият женски сайт Момичетата от града, с подкрепата на на Програма „Култура“ към Столична община, ви канят на беседа, в която Елица Павлович, един от авторите на проекта, ще разкаже за живота и делото на 15 бележити българки, изиграли огромна роля за пробуждането на нашите сънародници след Освобождението, сред тях – Екатерина Каравелова, Евдокия Филова, Люба Кутинчева, Елисавета Консулова-Вазова, Мара Белчева.Беседата ще открие изложба от 15 пана, които разказват техните лични истории. Материалите за тези истории, както и уникални, непоказвани досега фотографии, са предоставени на авторите с любезното съдействие на Държавния архив. През 2020 г. проект „Будителките“ ще продължи с издаването на книга, както и с учредяването на ежегодните награди за съвременни будителки - българки с принос в българския обществен и културен живот.Тогава специално жури ще анонсира категориите и номинациите във всяка една от тях, а след това всеки ще може да гласува за своя фаворит. Наградите ще бъдат връчени за първи път в навечерието на Празника на будителите, на 1 ноември 2020.15-те личности, включени в инициативата, са разпределени в 5 категории:• Изкуство: Бистра Винарова-Радева, архитект Виктория Ангелова-Винарова и Елисавета Консулова-Вазова• Наука: Анастасия Тошева, Евдокия Филова и Елисавета Карамихайлова• Общество: Екатерина Каравелова, Констанца Ляпчева и Люба Кутинчева• Красота: Пелагия Видинска и Теодора Пейкова, Юлия Малинова • Литература: Ана Карима, Екатерина Ненчева и Мара Белчева", "date": "2019.10.23", "title": "Проект 'Будителките' възражда спомена за 15 видни българки"}
{"url": "https://offnews.bg/temida/ostaviha-v-aresta-balgarin-izdirvan-ot-gartcia-za-proizvodstvo-na-eti-713871.html", "text": "Бургаският съд остави в ареста българин, издирван от гръцките власти за производство на етикети за фалшив алкохол. За Вълко П. е издадена европейска заповед за арест от съда в град Траки, Гърция. От апелативния съд в Бургас поясниха, че българинът е издирван за изтърпяване на наказание от 8 години лишаване от свобода.Провинението на Вълко П. е това, че заедно с друг негов сънародник и грък през октомври - декември 2009 година са изготвяли фалшиви стикери за уиски от известна марка.В действителност съдържанието на бутилките е била негодна за потребление течност. Тримата \"производители\" на етикети са целели да продадат алкохола и да спечелят 63 402.30 евро.Взетата мярка днес от апелативните магистрати в Бургас е окончателна и не подлежи на обжалване.", "date": "2019.10.23", "title": "Оставиха в ареста българин, издирван от Гърция за производство на етикети за фалшив алкохол"}
{"url": "https://offnews.bg/tenis/grigor-otbeliaza-svoia-mach-nomer-500-sas-zaguba-vav-viena-video-713875.html", "text": "В своя мач номер 500 в Тура, най-добрият ни тенисист Григор Димитров отпадна от турнира от сериите АТР 500 във Виена, след като загуби Матео Беретини с 6-7(5) 6-7 в много равностойна битка, продължила почти два часа.През цялото на срещата пробиви нямаше и заслужено и двата сета бяха решени след тайбрек. За съжаление, и в двата случая победител излезе поставеният под №3 в схемата на надпреварата италианец.Така в общия баланс Димитров вече не води на Беретини - двамата имат по един успех. На 1/4-финалите Беретини ще срещне победителя от срещата Хьон Чун - Андрей Рубльов.В първия сет пробиви нямаше и се стигна до тайбрек в който и двамата си размениха минипробиви, но при 6:5 в своя полза италианецът направи решителен такъв и в крайна сметка спечели частта.През втората част нашето момче спаси мачбол в десетия гейм и отново се стигна до тайбрек. В него италианецът спечели след 7:1 точки в своя полза и така стигна и до крайния успех.Димитров пък вече може да мисли за участието си на Мастърс 1000 турнира в Париж, който започва следващата седмица. Именно във френската столица българинът ще приключи официално участието си в АТП тура за сезон 2019.", "date": "2019.10.23", "title": "Григор отбеляза своя мач номер 500 със загуба във Виена (видео)"}
{"url": "https://offnews.bg/protesti/nad-1000-svetlini-v-mraka-chasove-predi-izbora-na-geshev-za-glaven-pro-713870.html", "text": "Над хиляда души излязоха тази вечер в центъра на София на протест часове преди избора на единствения номиниран за главен прокурор Иван Гешев.В \"триъгълника на властта\" и пред Народното събрание демонстрантите дадоха светлина с телефони, запалки и лампи в акцията под надслов \"Светлината пробива Мрака!\".Множеството скандираше \"Гешев е позор!\" и \"Свобода!\".\"Зависимостите и влиянията в Съдебната власт са вече явни, сега броят гласовете. Не приемаме тази гавра с Правосъдието, правата и свободите ни!\" - заявиха от Инициатива \"Правосъдие за всеки\", организатора на протеста.Пред множеството говори и председателят на \"БОЕЦ\" Георги Георгиев, който заяви, че в този час в сайта \"Биволъ\" излиза \"необорим материал\" със запис как Гешев води пазарлъци с обвиняеми. Записите са предоставени от \"БОЕЦ\", каза Георгиев.Утре от 9 ч. протестът продължава пред сградата на ВСС - там за 10 ч. е насрочено изслушването на зам.-главния прокурор Иван Гешев за номинацията му за главен прокурор.Междувременно Демократична България обяви, че от утре, 24 октомври,  в цялата страна и призовава симпатизантите си на \"протест срещу инсталирането на Иван Гешев за главен прокурор\".", "date": "2019.10.23", "title": "Над 1000 светлини в мрака часове преди избора на Гешев за главен прокурор (снимки)"}
{"url": "https://offnews.bg/temida/obviniha-petima-za-trafik-na-migranti-shef-na-prestapnata-grupa-e-zhe-713837.html", "text": "Специализираната прокуратура привлече към наказателна отговорност пет лица за участие в организирана престъпна група за трафик на мигранти от Турция през България към Сърбия и Западна Европа.Те са задържани на 17 октомври в Пловдив и София при съвместни действия по разследването на Специализираната прокуратура, ГДБОП и СДВР, със съдействието на Дирекция „Жандармерия“. При извършените претърсвания в пет недвижими имота в София и един в Пловдив, както и в леки автомобили, ползвани за престъпна дейност, са намерени и иззети голям брой мобилни телефони и сим карти, с които групата е координирала действията си по превеждането на чуждите граждани през границата, подпомагането на пребиваването им и извеждането им от страната.На един от адресите е намерена и иззета марихуана.С определение на Специализирания наказателен съд от 19 октомври 2019 г. на двама от участниците е наложена най-тежката мярка за неотклонение „Задържане под стража“, на двама е определен „Домашен арест“ и на един –„Подписка“. За ръководителя на групата – българска гражданка, съдът определи „Домашен арест“, за да има възможност да полага грижи за двете си малки деца. Определението на Специализирания наказателен съд по мерките за неотклонение не е окончателно и може да бъде протестирано и обжалвано. ", "date": "2019.10.23", "title": "Обвиниха петима за трафик на мигранти, шеф на престъпната група е жена"}
{"url": "https://offnews.bg/kultura/ekip-ot-iaponia-idva-za-teodor-ushev-i-narisuvaj-mi-taga-713836.html", "text": "Технически екип от 5 човека от Университета по изкуства в Токио пристига специално за вечерта на Теодор Ушев „Нарисувай ми тъга“, която Киномания представя на 17 ноември в зала 1 на НДК. Специалистите ще предоставят специален софтуер, който ще бъде използван в първата част на вечерта, при изпълнение на анимационния кино-концерт по „Четирите годишни времена” на Вивалди.Четири експериментални анимации, вдъхновени от всяка от частите на произведението на Вивалди – „Пролет”, „Лято”, „Есен” и „Зима”, ще съчетаят звук и картина в едно. Японският екип ще се грижи за синхронизацията между ритъма на картината и живата музика, която се изпълнява.Кино-концертът, чийто продуцент е Университета по изкуства в Токио, ще бъде представен за първи път в България, след като вече беше в Япония, Португалия, Естония, Канада, Испания, Франция. Пространството в зала 1 на НДК ще оживее в атмосферата на прекрасното музикално изпълнение на „Quarto ансамбъл” със солист Иван Пенчев – цигулка. Автори на експерименталните анимации към „Четирите годишни времена” са световноизвестните аниматори Теодор Ушев (България/ Канада), Прит и Олга Парн (Естония), Арсуши Вада (Япония) и Анна Буданова (Русия). Теодор Ушев ще представи своя кратък филм по музикaта на „Зимата” по Вивалди.Във втората част на събитието „Нарисувай ми тъга“ българската публика ще види премиерата и единствена прожекция за България на филма на Ушев „Физика на тъгата” по романа на Георги Господинов и с гласовете на Доналд и Росиф Съдърланд. По време на северноамериканското си турне през септември и октомври, 27-минутната анимация беше представена на различни кинофоруми в САЩ и Канада.В Щатите филмът вече гостува по покана на холивудските студиа Disney, Pixar, Dream Works, Sky Dance и др. До момента последният филм на Теодор Ушев е отличен с пет международни награди, сред които специално отличие на Международния филмов фестивал в Торонто и най-добър късометражен филм на Фестивала на Новото кино в Монреал.Билети за „Нарисувай ми тъга” може да закупите от касите на Билетен център - НДК и онлайн .", "date": "2019.10.23", "title": "Екип от Япония идва за Теодор Ушев и 'Нарисувай ми тъга'"}
{"url": "https://offnews.bg/bojni/dva-dvuposochni-samoletni-bileta-do-amsterdam-shte-specheli-edin-ot-pu-713835.html", "text": "Освен изключително класни битки и сблъсъци между едни от най-добрите каратисти и кикбоксьори от близо 10 страни, четвъртата зрелищна бойна галавечер SENSHI ще изненада публиката и с още нещо. Всеки, който присъства на бойното шоу на 26 октомври във Варна, може да спечели два безплатни двупосочни самолетни билета на Bulgaria Air до Амстердам.Точно преди последния 12-ти двубой на SENSHI с томбола ще бъде изтеглено и името на късметлията, който ще получи възможност да посети родната страна на кикбокс легендите от сериите К-1 Петер Артс и Ернесто Хуст. Световноизвестните кикбоксьори ще бъдат сред специалните гости на SENSHI, като четирима от най-силните бойци на Артс ще се състезават на арената на епичната гала.Мачовете на SENSHI 4 ще се играят по три правилника – на Професионалната лига на Световния киокушин съюз, карате фул контакт и К-1. За пръв път феновете на бойното шоу ще станат свидетели на зрелищен женски двубой между двукратната ни световна, трикратна европейска шампионка по муай-тай и балканска шампионка по кикбокс Теодора Кирилова и непобеждаваната досега киргистанка, която се състезава за Русия – 19-годишната Бегаим Какчеева.В сблъсък с чуждестранни бойци ще влязат и трима изключителни състезатели от Варна. Пред родна публика на 26 октомври на SENSHI ще се бият един от силните ни ММА бойци и многократен шампион Александър Евстатиев, българският кикбоксьор и шампион от национални първенства по бокс и карате киокушин Едуард Алексанян и Али Юзеир - световен шампион по муай тай на WMF за 2018 година и балкански шампион по кикбокс за 2017 г., който от години тренира в Дания и ще се върне у нас специално за участието си в галата.И трите срещи се очертава да са титанични. Предизвикателството пред Едуард Алексанян ще е състезател от школата на световноизвестната кикбокс легенда Петер Артс, а пред Евстатиев - световният и национален шампион по киокушин на Казахстан за 2018 г. Андрей Котов. Али Юзеир също ще се срещне на ринга с шампион по киокушин от Казахстан.Сред българите, които ще се състезават за купа на супертурнира, са още капитанът на националния ни отбор по кикбокс и двукратен световен шампион при професионалистите Атанас Божилов, рекордьорът по победи на SENSHI и многократен шампион и медалист по карате киокушин Николай Йоргов, тазгодишният световен шампион по муай тай Петър Стойков и европейският и световен медалист по кикбокс Цветозар Кючуков – Нинджата.Капитанът на националите ни ще има пред себе си майстор на спорта от Беларус, а Николай Йоргов, който до момента няма загуба на SENSHI, сега ще трябва да надделее над японец, който е обявен за един от 100-те най-добри бойци по карате киокушин в света.VIP маси и билети за бойното шоу може да се закупят от мрежата на Eventim.bg, от касите на Easy Pay, по електронен път от Easy GO. Билетите са на цени от 10 лв. и 20 лв. и се продават и на касите на Двореца на културата и спорта във Варна.", "date": "2019.10.23", "title": "Два двупосочни самолетни билета до Амстердам ще спечели един от публиката на SENSHI"}
{"url": "https://offnews.bg/obshtestvo/novata-versia-na-iqos-3-duo-stapva-na-balgarskia-pazar-ot-noemvri-713833.html", "text": "В началото на ноември 2019 г. Филип Морис България пуска на българския пазар новата версия на системата за нагряване на тютюн IQOS – IQOS 3 DUO. България е третата страна след Япония и Мексико, в която започва продажбата на новата версия на продукта.Дизайнът на устройството е като този на IQOS 3, но най-новата версия IQOS 3 DUO притежава някои нови характеристики, разработени по препоръка на потребителите на устройствата. Новата версия на IQOS 3 представлява иновация, създадена на база на получената обратна връзка от клиентите, така че да бъде в синхрон с техния начин на живот и да е винаги в готовност.Компактният дизайн на IQOS 3 DUO вече дава възможност за две последователни употреби без презареждане на холдъра, като осигурява и много по-бързо зареждане на самия холдър в джобното зарядно в сравнение с предишните поколения на устройството за нагряване на тютюн - IQOS 3 и IQOS 2.4 Р. Въведени са и нови индикатори на холдъра и джобното зарядно, показващи оставащите употреби.Устройството ще се предлага в четирите основни цвята, в които се предлага и IQOS 3, както и в лимитирана серия в пети цвят – меден. Всички аксесоари за предишната версия на устройството IQOS 3 ще са съвместими и с IQOS 3 DUO.Зад разработката на устройството за нагряване на тютюн IQOS стои екип от над 400 учени, инженери и експерти във ФМИ. Предназначено е само за пълнолетни пушачи и предлага употребата на тютюн без дим и пепел, като образува значително по-ниски концентрации на вредни вещества в сравнение с цигарения дим. Устройството IQOS нагрява тютюна до прецизна температура без да го гори, така че пълнолетните потребители да могат да се насладят на вкуса на истински тютюн, но с 95% по-малко вредни вещества в образуваната пара в сравнение с цигарения дим. (1)Съвкупността от клинични данни, получени от ФМИ до момента, показва, че пълното преминаване на системата за нагряване на тютюн е по-малко вредно от продължителното пушене. Важно е да се отбележи, че употребата на IQOS не е без риск и е предназначена само за пълнолетни пушачи, които не искат да се откажат от употребата на тютюн или никотин. Той доставя никотин, който води до пристрастяване. Събраните научни доказателства също така сочат, че употребата на IQOS няма негативно въздействие върху качеството на въздуха на закрито. (2)ФМИ си поставя глобална цел към 2025 г. поне 40 милиона пълнолетни пушачи, които иначе биха продължили да пушат конвенционални цигари, произведени от ФМИ, да преминат на по-добри бездимни алтернативи, а бездимните изделия да заемат поне 30% от продажбите на компанията.", "date": "2019.10.23", "title": "Новата версия на IQOS 3 DUO стъпва на българския пазар от ноември"}
{"url": "https://offnews.bg/tehnologii/novoto-pokolenie-smart-chasovnitci-na-huawei-sa-veche-v-magazinite-na-713845.html", "text": "От днес смарт часовниците Huawei Watch GT2 46 мм са налични в търговската мрежа на VIVACOM и онлайн на сайта на телекома. Умният аксесоар е с елегантен и изчистен дизайн с 3D стъкло и е перфектен помощник в забързаното ежедневие. А най-впечатляващата му черта е, че издържа до 2 седмици живот на батерията при обичайна употреба след пълно зареждане. За тези, които предпочитат активния начин на живот, смарт часовникът е с постоянно активен сензор за пулс и дава известия за нетипично повишен или понижен такъв. Може да отчита 15 вида спортни дейности – 8 на открито и 7 на закрито. Huawei Watch GT 2 следи тренировката дори в басейн, като изчислява изразходените калории и изминатата дистанция по време на плуване. Устройството предлага и алтернативни маршрути за тичане и дава обратна връзка като истински треньор.За по-голямо удобство часовникът е оборудван и с технологиите TruRelax и TruSleep, които отчитат нивото на стреса и съня на организма.Huawei Watch GT2 има вградени GPS и GLONASS, чрез които засича по най-прецизен начин текущата локация. Смарт часовникът поддържа Bluetooth 5.1 и разполага с памет за до 500 песни.Устройството е с 1,39-инчов AMOLED дисплей с резолюция: 454 x 454 и с размер 46мм. Предлага се в черен цвят с черна гумена каишка на цена от 11.98 лв. на месец с план SMART L+, а през ноември ще бъде наличен и в Stainless Steel с кафява кожена каишка. През ноември потребителите ще могат да закупят и по-малкия размер на часовника – 42 мм с нежен и елегантен дизайн в цвят Gravel Beige.", "date": "2019.10.23", "title": "Новото поколение смарт часовници на Huawei са вече в магазините на VIVACOM"}
{"url": "https://offnews.bg/obshtestvo/noi-utvardi-proektozakona-za-biudzheta-na-doo-za-2020-g-713838.html", "text": "Надзорният съвет на НОИ утвърди проекта на Закон за бюджета на държавното обществено осигуряване за 2020 г.На свое заседание днес Надзорният съвет на Националния осигурителен институт (НОИ) утвърди проекта на Закон за бюджета на държавното обществено осигуряване (ДОО) за 2020 г. В него са отразени параметрите на предвидените за следващата година социално-осигурителни политики в страната.В изпълнение на своите правомощия по Кодекса за социално осигуряване, членовете на съвета се запознаха със заложените в документа законови промени и подкрепиха с мнозинство направените предложения.Предстои съгласуването на проектозакона в Националния съвет за тристранно сътрудничество, приемането му от Министерския съвет и окончателното му гласуване в Народното събрание.Състоя се и избор на ново ръководство на Надзорния съвет на НОИ. За председател на ръководния орган на институцията бе избран Стефан Василев от Асоциацията на индустриалния капитал в България. Като представител на изпълнителната власт на поста заместник-председател на съвета застава Калина Петкова, директор на дирекция „Трудово право, обществено осигуряване и условия на труд““ в Министерството на труда и социалната политика. Заместник-председател от квотата на синдикалните организации ще бъде избран на следващото заседание на съвета.Съгласно разпоредбите на Кодекса за социално осигуряване председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодателски организации и синдикати.", "date": "2019.10.23", "title": "НОИ утвърди проектозакона за бюджета на ДОО за 2020 г."}
{"url": "https://offnews.bg/politika/kaloian-trulev-trotoarite-sa-litceto-na-sofia-tova-koeto-vseki-ot-na-713876.html", "text": "София не прилича на европейска столица! Всеки един жител и гост се сблъсква с плаващи плочки, с дупки по паважа и тротоари под всякаква критика, заяви Калоян Трулев – пети в листата на Движение Заедно за промяна, което е номер 58 в интегралната бюлетина.Градското планиране трябва да свързано с визия и общ план, за да има логика, и да помага на средата, а не да пречи. Като общински съветник ще работя за подобряване на тази среда във всичките 24 административни района на столицата. Крайно време е да започне да се работи не само за ремонтиране на централни булеварди, с които само да се тупаме в гърдите и да внушаваме колко много работа е свършена. Трябва да се работи и за подобряването на тротоарите и във вътрешните части на кварталите, а не да принуждаваме хората, особено майките с колички, да се избират между придвижване по платното или всекидневните офроуд преживявания, както е в момента в столицата.В Столична община от години се работи на парче, и то само когато има оплаквания или репортаж по телевизията, и не разбирам как това не дразни не само кмета Фандъкова, но и общинските съветници и районните кметове, които отново се гласят да управляват още 4 години по същия некомпетентен начин, допълни Трулев.", "date": "2019.10.23", "title": "Калоян Трулев: Тротоарите са лицето на София, това което всеки от нас вижда първо, когато излезе от дома си"}
{"url": "https://offnews.bg/ikonomika/lidl-balgaria-zapochva-stroezh-na-stotnia-si-magazin-713843.html", "text": "Лидл България започна строежа на 100-ия си магазин в страната. Юбилейният магазин ще отвори врати в столичния кв. Княжево в началото на следващата 2020 година, когато компанията ще има и още един повод за празнуване – своята 10-та годишнина на българския пазар. Новият филиал ще предложи всички характерни за Lidl предимства – удобна локация, обширен паркинг, простор и уют, лесна и удобна подредба на стоките, както и богато портфолио от висококачествени продукти с оптимално съотношение качество-цена.Лидл България ще продължи своята експанзия, обявяват от компанията. Догодина компанията ще бъдат открити поне 5 нови обекта, като фокусът отново ще бъде върху по-големите градове и Черноморието.През 2019 отвориха врати общо 7 Lidl магазина, като част от тях бяха в напълно нови локации, като Св. св. Константин и Елена, Поморие и Царево. В София компанията откри 3 магазина в по-централни райони.Едновременно с това, Lidl продължава да инвестира и в реновирането на настоящите си магазини. Програмата за реновиране включва общо 60 магазина, като през 2019 са реновирани и последните 18 обекта. Модернизацията е в посока повече простор и комфорт за клиентите и служителите, внедряване на съвременна техника и оборудване, както и цялостна подмяна на осветлението с енергоспестяващо LED осветление с цел подобряване на енергийната ефективности др.", "date": "2019.10.23", "title": "Лидл България започва строеж на стотния си магазин"}
{"url": "https://offnews.bg/temida/london-osadi-trima-balgari-za-trafik-na-zheni-transseksualni-i-droga-713844.html", "text": "Трима българи бяха осъдени от Лондонски съд – съответно от 11, 10 и 3 г. лишаване от свобода, за участие в организирана престъпна група за трафик на жени и транс-сексуални български граждани с цел сексуална експлоатация във Великобритания. След близо едногодишна работа на съвместен екип за разследване на групата от служители на британските полицейски и съдебни органи, Сектор „Трафик на хора“ в ГДБОП и Следствения отдел на Специализираната прокуратура, с подкрепата на Европол и Евроджъст, тримата са задържани в Лондон и Бургас.По решение на екипа от разследващи материалите от българското разследване под надзора на Специализираната прокуратура са трансферирани във Великобритания, за присъединяване към тамошното дело и провеждане насъдебния процес срещу групата в Лондон.Най-тежкото общо наказание от 11 г. затвор тамошният съд наложи на участничката в групата Елеонора В. за 4 престъпления – в т.ч. 8 г. за трафик на хора, 4 г. за контрол на проституция, 3 г. за разпространение на кокаин. Общото крайно наказание на ръководителя Илия М. е 10 г. лишаване от свобода – при постановени 5 г. за трафик на хора, 3 г. за контрол на проституция, 3 г. за разпространение на кокаин, 2 г. за кражба и закана с убийство и 8 месеца за притежание на незаконно оръжие.Мариан В. е осъден на общо 3 г. затвор за трафик на хора, контрол на проституция и разпространение на кокаин.На Василева и Михайлов е наложена и 15-годишна забрана за „купуване на самолетни билети за други лица, наемане на повече от едно жилище, транспортиране на лица, извън тяхното семейство, създаване на профили в сайтове за запознанства или рекламиране на сексуални услуги, директен или индиректен контакт с жертвите, свидетелствали срещу тях. Доказателствата по делото сочат, че част от самите участници в групата преди години са били жертви на трафик с цел сексуална експлоатация. От 2017 г. те започнали да набират жени и транссексуални българи с обещанияза работа и по-добър живот в Лондон. От летището ги транспортирали до наети от групата квартири, където да живеят по четирима или петима и да проституират без почивен ден. Жертвите трябвало да плащат от заработенотопо 70 паунда седмичен наем за жилището, нямали право да напускат адресите и да ползват медицински услуги. Били принуждавани да предлагат и продават на клиентите си кокаин, а необходимите им консумативи трябвало да купуватна петорна цена единствено от Елеонора В. Тя отговаряла за набирането и транспортирането на жертвите, наемането на жилища за работа и публикуването на обяви в сайтове за сексуални услуги. На нея жертвите били длъжни да дадат и по 300 паунда депозит (като гаранция за еветнуални нанесени от тях щети), който обикновено не се връщал.Били принудени да работят за групата минимум два месеца, като при напускане трябвало да дадат двуседмично предизвестие. Илия М. бил отговорен за снабдяването на групата с кокаин, за налагането на глоби на „работещите“ – обикновето между 500 и 1000 британски лири, както и за държането им в подчинение чрез физическо насилие над тях или чрез заплахи с насилие над техните близки в България. Когато някоя от жертвите трябвало да бъде наказана физически, останалите били карани да присъстват и да гледат. Мариан В. осъществявал прекия контрол на проституиращите и събирането на заработените пари – по 2-3 пъти дневно от всеки. По договорка на „работещите„ се полагали 50 на сто от заработените пари и бакшишите, нозаради налагани глоби и удръжки те получавали по-малка част от тях. Така групата придобила значителни средства, от които инвестирала в недвижими имоти в Несебър, Пазарджик и с. Кошарица (5 на брой), както и в луксозни автомобили във Великобритания. Регистрирала фирми в Лондон и в с.Кошарица (край Несебър), ползвала множество банкови сметки в Лондон.Само от сметка на Елеонора В. били направени над 200 плащания за обяви в сайтове за сексуални услуги. При задържането на Илия М. и Елеонора В. в ползвано от тях жилище са намерени и иззети тейзър, метален бокс и сгъваема метална палка, лична карта на една от жертвите, 5 г кокаин. Иззети са и два леки автомобила –BMW 520 DM Sport Auto и Porsche Cayenne.Показания по делото са снети от шест жертви на сексуална експлоатация от групата, част от които са разпитани по видеоконферентна връзка от съдебния състав по делото в Лондон. Установени са жертви и от трети страни, коитоне са намерени във Великобритания и България. След произнасяне на присъдите на участниците в групата британските власти са изпратили съобщение за откриване на процедура за депортиране на осъдените за изтърпяване на наказанията им в България. ", "date": "2019.10.23", "title": "Лондон осъди трима българи за трафик на жени, транссексуални и дрога"}
{"url": "https://offnews.bg/politika/kandidat-kmetove-ot-cherven-briag-s-obsht-signal-za-kupuvane-na-glasov-713834.html", "text": "Кандидати за кметове в Община Червен бряг сигнализираха ДАНС, ГДБОП, премиера и МВР за мащабно купуване на гласове в региона. В отворено писмо до тях, което бе изпратено и до редакцията на OFFNews, четирима кандидати пишат, че \"е в ход безпрецедентен процес за купуване на гласове\". Лицата, занимаващи се с това, били публично известни.Подписалите сигнала призовават органите на реда да пресекат това и да потърсят отговорност на нарушителите. Те настояват и за масирано полицейско присъствие в общината в деня на вота.Отвореното писмо е подписано от кандидата за кмет на Червен бряг от \"БСП за България\" ген. майор о.з. П. Петров, Пламен Спасов - кандидат за кмет от \"ВМРО-БНД\", Драгомир Якимов - кандидат на ПП \"Атака\" и Мирослав Макавеев - Местна коалиция \"Движение за радикална промяна Българската пролет\".", "date": "2019.10.23", "title": "Кандидат-кметове от Червен бряг с общ сигнал за купуване на гласове"}
{"url": "https://offnews.bg/temida/miniu-stajkov-na-sad-uchastnik-v-grupata-vartial-pari-prez-firmi-za-b-713813.html", "text": "Специализираната прокуратура внесе в Специализирания наказателен съд обвинителен акт срещу Миню Стайков и още 13 лица, петима от които служители в Държавен фонд „Земеделие“. Те са привлечени към наказателна отговорност за участие в престъпен сговор с цел злоупотреба със средства от европейски земеделски фондове – Програма за развитие на селските райони и Националната програма за подпомагане на лозаро-винарския сектор.Един от участниците в престъпния сговор е обвинен и за извършване на незаконна банкова дейност (лихварство). Предоставял е кредити срещу лихва, чиято обща стойност надхвърля един милион лева, в т.ч. на търговскидружества, предоставящи бързи кредити. В момента Миню Стайков е с наложена от съда мярка за неотклонение „Задържане под стража“. Останалите обвинени са с парични гаранции в различен размер, които са внесени. ", "date": "2019.10.23", "title": "Миню Стайков на съд, участник в групата въртял пари през фирми за бързи кредити"}
{"url": "https://offnews.bg/obshtestvo/ponedelnik-shte-e-neucheben-no-prisastven-den-za-uchenitcite-713848.html", "text": "Заради местните избори на 27 октомври следващият ден - понеделник, 28 октомври, ще е неучебен, но присъствен за учениците. Това важи за училищата, в които е имало избирателни секции, съобщиха от Министерството на образованието и науката.На 28 октомври училищата ще може да организират различни дейности за учениците - занимания по интереси, спортни празници, посещения на музеи или галерии. Училищата, в които не е имало кметски избори, ще има редовни учебни занятия в понеделеник.От Регионалното управление на образованието в София са информирали директорите на столичните училища за писмо на председателя на БАН акад. Юлиан Ревалски, в което се съобщава, че на 28 октомври и на 4 ноември институтите и музеите на БАН ще може да се посещават свободно и безплатно от ученици от софийските училища.За тази цел директорите на училищата трябва да се свържат с представители на институтите и музеите на БАН за организирането на посещенията на учениците през тези два дни.", "date": "2019.10.23", "title": "Понеделник ще е неучебен, но присъствен ден за учениците"}
{"url": "https://offnews.bg/temida/prokuraturata-vodi-32-dela-za-prestaplenia-svarzani-s-izborite-713863.html", "text": "В Прокуратурата на Република България са образувани 32 досъдебни производства с предмет престъпления против политическите права на гражданите, свързани с изборите. Това съобщават от пресцентъра на Прокуратурата на Република България.Пресцентърът на Прокуратурата на Република България предоставя следната информация за образуваните досъдебни производства и преписки за проверка по сигнали за престъпления против политическите права на гражданите, във връзка с изборите за общински съветници и кметове, насрочени за 27 октомври 2019 г. с Указ на Президента №163, обн.ДВ бр.56/16.07.2019 г.Образувани са 32 досъдебни производства в ПРБ с предмет престъпления против политическите права на гражданите и престъпления, свързани с изборите, като 8 от тях са бързи производства, а по 24 се провежда разследване по общия ред.Разследвания се провеждат в РП Бяла Слатина / 1 бр./, РП Варна / 3 бр./, РП Горна Оряховица / 2 бр./, РП Дупница / 3 броя/, РП Елена /1 бр./, РП Исперих /3 бр. /, РП Каварна / 1 бр./, РП Казанлък /1 бр./, РП Карнобат / 2 бр./, РП Ловеч/ 1 бр./,РП Оряхово /1 бр./, РП Павликени / 1 бр./, РП Плевен / 2 бр./, РП Пловдив / 1 бр./, РП Сандански / 2 бр./, РП Свищов / 1 бр./, РП Сливен /1 бр./, РП Смолян /1 бр./, РП Тетевен / 1 бр./, СРП / 1 бр./, СГП /1 бр. /и Специализирана прокуратура /1 бр./.Общо 19 разследвания са за престъпления против политическите права на гражданите, а 13 бр. са с предмет престъпления, свързани с изборите.Привлечени 8 лица в качеството на обвиняеми.Три досъдебни производства са прекратени.В Прокуратурата на Република България са образувани 314 прокурорски преписки, от които по 183 бр. е постановен отказ да се образува досъдебно производство. Прокуратурите в страната са изпратили по компетентност на други органи 17 бр. преписки, а по останалите 114 бр. преписки се извършва проверка по реда на Закона за съдебната власт.До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 5 лица /кандидати за кметове и общински съветници/ по разследване на Специализираната прокуратура и за привличане на 2 лица /кандидати за общински съветници/ като обвиняеми по разследвания на Софийска градска прокуратура. За петте лица с имунитет, ЦИК даде разрешение за привличането им като обвиняеми и за задържането им по реда на чл. 64 ал.2 от НПК.По отношение на двете лица по досъдебни производства на СГП, се очаква решението на ЦИК.", "date": "2019.10.23", "title": "Прокуратурата води 32 дела за престъпления, свързани с изборите"}
{"url": "https://offnews.bg/zdrave/aktualni-temi-na-zdraveopazvaneto-shte-diskutirat-lekari-na-konferentc-713814.html", "text": "Български лекарски съюз организира за пета поредна година една от най-важните научно-практически конференции, свързана с актуалните теми в сферата на здравеопазването в България. Около 50 лектори и над 250 участници си дават среща в периода 24-26 октомври в Несебър, съобщават от съсловната организация.Целта на форума е представители на научния елит от различни области на медицината да споделят своите виждания, свързани със здравеопазването.Два дни водещи имена в медицината ще дискутират деонтологичните проблеми в медицинската практика и предоперативната подготовка и ранното следоперативно възстановяване на пациентите.Особено актуалните напоследък правила за добра медицинска практика ще бъдат засегнати по време на конференцията. Темата за повишаване качеството на медицинската помощ в България също ще бъде разисквана.„През годините като една от основните цели на БЛС се очерта повишаването на квалификацията на лекарите, както и споделянето и прилагането на добрите медицински практики. Вярваме, че такива мероприятия са от изключителна полза за всеки от участниците, заради практическата им насоченост, чрез обмяна на реален опит от професионалното ни ежедневие“, заяви д-р Иван Маджаров.", "date": "2019.10.23", "title": "Актуални теми на здравеопазването ще дискутират лекари на конференция"}
{"url": "https://offnews.bg/zdrave/bezplatni-pregledi-za-vitiligo-v-umbal-sv-ivan-rilski-713808.html", "text": "Безплатни прегледи за пациенти с витилиго започват в УМБАЛ «Св. Иван Рилски» от 24 октомври до 19 декември. Те ще се провеждат от проф. Соня Марина от понеделник до четвъртък между 13:00 и 16:00 часа в кабинет N6.Витилигото е кожно, незаразно заболяване. Характеризира се със загуба на пигмент и поява на бели петна по различни части на тялото и лицето, скалпа и лигавиците. Заболяването може да се появи във всяка възраст, но най-често между 15-20 години. Засяга предимно жените. Отключва се от преживяно стресово събитие. Болестта може да се придружава от бяла коса и преждевременно побеляване, ограничени области от бяла коса или липса на коса.Приблизително 30% от хората с витилиго имат родственик със същото заболяване.  Заболяването не е само козметичен проблем. При някои пациенти (напр. подрастващи) може да доведе до сериозна психологическа травма и социална изолация.Диагностиката не е трудна, защото става въпрос за видими изменения – загуба на пигмент и бели петна по кожата. Прави се с преглед при дерматолог. Лечението има за цел да възстанови загубения цвят на кожата, но не може да гарантира спиране по-нататъшното развитие на болестта и поява на нови петна.Безплатните прегледи се отнасят само за пациенти с петна по кожата, върху които липсва пигментация. Записването на час става от . ", "date": "2019.10.23", "title": "Безплатни прегледи за витилиго в УМБАЛ \"Св. Иван Рилски\""}
{"url": "https://offnews.bg/drugi/sestri-stoevi-se-klasiraha-za-1-8-finalite-v-parizh-713816.html", "text": "Габриела и Стефани Стоеви се класираха за 1/8-финалите на големия турнир по бадминтон от категория 750 Супер в Париж, съобщава БНР.В двубой от първия кръг на двойки в зала \"Пиер дьо Кубертен\" те направиха обрат срещу тайландките Путита Сузаджиракул и Сапсири Теаратаначай и спечелиха със 17:21, 21:10, 21:17.Мачът започна равностойно. Първата почивка дойде при 11:10 точки за азиатките. После те стигнаха до 20:17 и реализираха още първата си възможност да спечелят гейма, който продължи 22 минути.Във втората част десетите в световната ранглиста българки поеха инициативата от самото начало. Закономерно паузата дойде при 11:6 за сестра Стоеви. Хасковлийките продължиха да увеличават преднината си и дадоха само 10 точки на съперничките в гейма.Заключителната част вървеше точка за точка. След това Габриела и Стефани натрупаха аванс и на паузата водеха с 11:7. Българките устояха на офанзивата на №16 в ранглистата. При 20:16 те имаха вече четири мачпойнта и реализираха втората си възможност.Така Стоеви записаха втора победа над Сузаджиракул и Теаратаначай в петия мач помежду им.На 1/8-финалите на турнира, който е с награден фонд 750 000 долара, българките очакват победителките от двубоя между №3 в схемата Мисаки Мацумото и Аяка Такахаши (Япония) и Баек Ха На и Джън Кюн Юн (Южна Корея).", "date": "2019.10.23", "title": "Сестри Стоеви се класираха за 1/8-финалите в Париж"}
{"url": "https://offnews.bg/politika/rajna-kabaivanska-do-fandakova-za-vota-713822.html", "text": "Райна Кабаиванска подкрепи Йорданка Фандъкова за кмет на София, съобщиха от пресцентъра на ГЕРБ. „Йорданка Фандъкова е голяма жена, с големи възможности, но най-важното - истинска!“. Това каза оперната прима Райна Кабаиванска в подкрепа на кандидатурата на Йорданка Фандъкова за кмет на София.Тя сподели, че това е било първото й впечатление от Фандъкова.По лично предложение на Йорданка Фандъкова като кмет на София бяха отпуснати стипендии за майсторския клас на Райна Кабаиванска в Нов български университет.", "date": "2019.10.23", "title": "Райна Кабаиванска до Фандъкова за вота"}
{"url": "https://offnews.bg/futbol/liubimetc-na-sektor-b-vliza-v-shtaba-na-georgi-dermendzhiev-713817.html", "text": "Eдна от легендите на Левски Димитър Телкийски ще бъде част от щаба на новия селекционер на българския национален отбор Георги Дерменджиев, съобщава Гонг.Вчера Изпълкомът на Българския футболен съюз гласува доверие на бившия треньор на Лудогорец да води \"трикольорите\".Договорът на Дерменджиев е за шест месеца плюс две години. Телкийски работи с Дерменджиев в Левски, като се очаква същото да стори и в националния отбор.Очаква се скоро от БФС да представят официално новия селекционер и неговият екип.", "date": "2019.10.23", "title": "Любимец на Сектор Б влиза в щаба на Георги Дерменджиев"}
{"url": "https://offnews.bg/zdrave/d-r-dancheva-koiato-vrashta-zhivota-na-hora-s-protezi-ako-niamash-me-713799.html", "text": "Така започна разказът на д-р Даниела Данчева или Дани, както наричат служители и пациенти управителката на протезния център.Надмина ли очакванията Ви това, което се случи след 10 години, д-р Данчева?Не, всичко е дежа вю. Всичко е в главата ми още оттогава. Следва естествения си път. Нещата си идват едно след друго. Още когато падна Берлинската стена, аз знаех, че това ще се случи. И започнах работа в социалното министерството. Защото трябваше да се започне с нормативни промени. Германците, които посещаваха България, ме питаха - защо не може и в България да се въведе модулното протезиране? Защото първо трябва да има съответните закони, правилници и наредби, им казвах аз. Тогава идваха при министър Коралски, получаваха обещания, но нищо не се правеше. В ония години за една подколянна протеза се даваха 400 лв., толкова струваха и едни обувки и журналистите писаха „Обувките на Масларова струват повече от една протеза за крак“.Но те не струват и колкото обувките на Масларова, нали?Медицинските услуги са скъпи. Това е технология, която не е масова. За да се разработи, трябва да инвестираш милиони. Да произведеш примерно карбонови стъпала, електронни колена, да изработиш протези, които да вървят в крак с техниката. Често питат защо една протеза е толкова скъпа – ами скъпа е, защото протезните модули са медицински изделия в малки серии и протезата се изработва по индивидуална мярка. Докато един айфон се произвежда в милионна серия. Ако някой не поеме да заплати тези медицински изделия, няма как да стане. Протезите в Германия се плащат от здравната каса.Затова започнах стъпка по стъпка. Четях денонощно, анализирах, проверявах, търсех депутати, които да бъдат лобисти, да вкарат съответните законови промени - за шофьорите инвалиди, за какво ли не. Разбира се, у нас нещата стават с костенурско темпо, но както винаги съм казвала – правя неща, които трябва да се случат рано или късно. Това винаги е било в главата ми, аз съм си следвала пътя, в този път, слава богу, се събрахме съмишленици, това е изключително важно, но също не е случайно. Не е случайна срещата ми с Мартин Кръстев, с когото рано или късно трябваше да се съберем. Не е случайно, че ни подкрепиха Иван Пеев и Емил Матев. Рядкост са бизнесмените, които са готови да инвестират в нещо непознато, далечно от техния бизнес.Успяхме да привлечем проф. Бекер. Той е разработил програмите за обучение на протезисти. У нас през 1992 г. държавата е решила, че нямаме нужда от специалност „ортопедичен техник“ и я закриват. Това е голямата драма на българското протезиране, че няма всъщност квалифицирани кадри. Една протеза на 99% зависи от ортопедичния техник – може да купиш най-скъпите материали, да сложиш най-скъпите модули – протеза няма да направиш. Пет години се обучават – анатомия – мускули, нерви, откъде минават... биомеханика, биодинамика и т. н. Проф. Бекер повярва в нас и се посвети на това да обучава нашите момчета. Идваше тук, те ходеха там. Той е работохолик-идеалист.Привлекли сте световно признат специалист, а с институциите как работите?Нашият бизнес е зависим от институциите. Протезирането е медицинска услуга, която човек не плаща от джоба си – не е да отидеш в магазина, да ти хареса нещо и да си го купиш. Ние постоянно сме на тръни да не ни сервират някоя промяна в ущърб на всички ни.Все пак намерихте ли съмишленици?Все още търсим. В момента се подготвя голяма промяна и е важно да потърсят и нашето мнение, на хора от бранша, които сме наясно с потребностите на пациентите. Когато аз предлагам някакви промени, винаги анализирам, проучвам, виждам как трябва да стане, съветвам се. По-рано, за протезите, по закон, по правилник, хората получаваха в рамките на 10 дни заповед за изплащане на медицинското изделие от социалното министерство. Идваха с тази заповед и правехме протезата. Сега ги бавят по 3, по 4 месеца. И човек вместо след като му е направена ампутацията, заздравял му е кракът, да може да се изправи и да проходи, седи по 4-5 месеца и ние не можем да му направим протеза. А това е сериозен проблем, който министерството трябва да чуе.Какво поема социалното министерство в момента?Много малко, но тази тема не ми се коментира засега. Защото винаги съм казвала – ние първо трябва да покажем стандарт, качество и тогава да отидем и да кажем – ето има стандарт, има качество, дайте да направим нещо, за да има адекватна реимбурсация на протезите. За съжаление, в България ортопедично-технически бранш, бранш на протезистите, няма. За да може като бранш да заявим исканията си. Знаете ли какви стандарти има разписани за зъботехниците? Имат стандарти и правила, включително и за най-малката шпатулка, която трябва да съдържа една зъботехническа лаборатория.За нашата дейност няма никакви стандарти, никакви правила, никакъв регламент. Когато с Мартин отидохме в социалното министерство и им представихме нашите предложения, бяхме проучили как е в Чехия, как е в Германия. Там има подробни и ясни условия и критерии, на които трябва да отговаря един протезен център – точно какво оборудване трябва, какви помещения, какви инструменти.Има ли с кого да водите диалог в момента?Бисер Петков, в интерес на истината, е един много добър министър, много спокоен, умен, човек, който може да анализира нещата и с него сме имали разговори. Както и с директорката и експертите от Дирекцията за хора с увреждания в Социалното министерство, с които сме имали много добра и ползотворна съвместна работа. За съжаление, сега вече по закон тези плащания се прехвърлят към здравната каса. Здравната каса, естествено, се опъва и казва – не щем. Защото нямат експертния капацитет.Това са пак прибързани неща. Ама чакай сега – ти пишеш в закон, че от 1 януари медицинските изделия ще се поемат от здравната каса. А има ли готовност здравната каса – не финансова, експертна готовност има ли? Първо подготви хората, които ще се занимават с това. В Германия в здравните каси има цели дирекции, които се занимават само с изплащането на медицинските изделия от групата технически помощни средства за инвалиди. Списъкът за протезите, които плащат немските здравни каси, наброява над 800 позиции.Първо анализирай, подготви нещата, а не да пишеш закон – от 1 януари протезите минават към здравната каса. То няма още стандарти на кого е разрешено да прави протези! Преди време имаше едни случай във Варна, дето един едва ли не в един плод-зеленчук правеше протези.Щом дейността не е регламентирана, вероятно има центрове, които работят непрофесионално?Да, за съжаление, има. Когато предложих на Минчо Коралски, директор на Агенцията на хората с увреждания, да променим наредбата, за да имат право да се регистрират само хора, които отговарят на определени критерии, той каза, че медицинските изделия са към Изпълнителната агенция по лекарствата. Казвам - нищо подобно – ИАЛ единствено и само регламентира самото изделие, дали отговаря на стандартите – примерно една модулна колянна става дали отговаря на стандартите за медицинско изделие от клас еди-кой си, но самата дейност на протезните работилници се регламентира от АХУ – кой има право да прави протези и кой не.Сега излиза така, че тази работа ще я поеме здравното министерство. Чух, че има някаква работна група. Сега съм подготвила едно писмо до здравния министър, да разбера коя е тази работна група и да ни включат в нея. Това би било от интерес на всички. Защото, когато се сложат строги регламенти, ще се отсеят мошениците. Сега покрай сухото гори и мокрото. Затова казвам - дайте да сложим ред, правила и стандарти.Доста работа Ви предстои, както разбирам. Как си почивате?Не знам. Аз си почивам, като се прибера вкъщи и махна всички тези протези от тялото си, особено през лятото, когато е кошмар. Аз, с 4 протези, все едно съм с ботуши и ръкавици. И най-големия кеф за мен е като се прибера, да махна всичко и да си почивам. Имам толкова непрочетени книги… Някои приятели ми се сърдят – не сме се виждали… А какво значи да си почива човек?Да прави нещо, което му доставя удоволствие, но да не е свързано с работа, според мен. Струва ми се, че животът Ви минава в този център.Естествено е, когато искаш да изградиш нещо, да посветиш всичко на него. Това е напълно естествено. Иначе всичко това нямаше да се случи.Центърът вече е факт, една мечта е реализирана. Каква е новата Ви мечта?Центърът е факт, но предстоят много битки, защото тези пациенти, които видяхте с електронните колена, са хора, които са намерили спонсори. Тези изделия не са достъпни за всички пациенти. Битки предстоят, защото нормативно, от 2008 г. плащанията за протезите не са променяни. Посочете ми една сфера в нашия живот, в която цените не са променяни 11 години – няма такава. Защо не са променяни - защото няма бранш. Ако имаше бранш, който да регламентира дейността си и добрите практики и по този да защитава не само своите интереси, но и интересите на своите потребители (т.е. пациентите с ампутирани крайници), нямаше да е така.Изглежда сте сами в усилията си...Не, не сме сами! Заедно сме с хилядите наши пациенти. Най-голямото удовлетворение за нас е, когато след успешно протезиране, пациентите ни възстановяват своята мобилност и могат отново да се радват на привичното за тях ежедневие – да карат кола, да работят и да се радват на деца и внуци. Тук няма героизъм, има технологии, микропроцесори, хидравлика, пневматика и съвременни материали, същите благодарение на които хората един ден ще отидат на Марс. Ето нашият пациент Янко Запрянов, който е с бедрена протеза, обработва 1800 декара земеделска земя, кара мотор и пътува по света. Или нашият колега Александър Севиля, който е с подколянна протеза и е един от най успешните ортопедични техници. Той работи по 8 часа всеки ден, грижи се за семейството си и трите си деца. Или Борислав Симеонов, музикант, който благодарение на електронното коляно и качествено изработената протеза, се върна на работа във Филхармонията като контрабасист. Всички те работят и плащат данъци, не окрилени от някакъв “висок дух”, а защото имат хубави качествени протези. Без тях те щяха да седят в инвалидните си колички и да чакат социални помощи. Историите на тези и други наши пациенти може да видите във филмите на  и  ни.Точно преди десет години той пристига в България, за да се срещне с д-р Даниела Данчева. С нея се познават от времето, когато е правил протезите на ръцете и краката ѝ в Германия. Посрещнала го и се качили в нейния Кадет, за да отпътуват за Пловдив, където ги очаквали другите трима души с невъзможната по онова време мечта да създадат ортопедична работилница на световно ниво – Мартин Кръстев, Иван Пеев и Емил Матев. Д-р Данчева извела малката си (за разбиранията на един немец) кола на магистралата и отпрашила със 160/180 км/ч. Разбира се, лекарката отрича споменатата скорост, но явно професорът е близо до истината, защото, докато пътували, се молел и си обещавал, ако оцелее, да изгради най-модерния протезен център в България.Десет години по-късно протезен център „Алегро“ е в елегантна, нова сграда, съобразена с изискванията за този вид рехабилитиционни заведения на немските стандарти, тъй като пациентите, които обслужва, са по-специални хора – идват тук, за да си направят протеза.Проф. Бекер, разкажете как започнахте?Тук ме привлече д-р Данчева. Направихме ръцете и краката ѝ в Германия. И тя каза: „Моля ви, г-н Бекер, елате в България. Имам толкова много приятели, които се нуждаят от ръце и крака. Вероятно вие можете да им помогнете.“ За мен този ангажимент стана нещо специално. Пациентите, с които се срещнах тук, казваха, че искат да бъдат протезирани В България, защото идването до Германия за тях е непосилно.Започнахме да провеждаме разговори с тях, какви са проблемите, как можем да помогнем, стъпка по стъпка… Един от тези хора беше Янко. Той е фермер. Дойде при мен и каза: „Имам само 4 седмици да обера реколтата, но не мога да използвам добре крака си. Направих му нов крак, по международен стандарт, с нови стави, и все още го използва. Знам историята на всеки пациент тук. Всяка година се старая да образовам, да уча хората. И да вдигам нивото все повече. След 10 години мога да кажа, че тук има изключителен международен стандарт.Какво отличава този център?Имаме пакет от услуги, които обхващат целия процес. Д-р Данчева приема хората, убеждава ги, че ампутацията не е край на живота им, а ново начало. В този център има и хотелска част, където пациентите могат да останат и всеки ден можем да настройваме протезата им, докато получим оптимален резултат. Пробват, докато се намери това, което е най-добро. Това не е включено в цената. Важно е да е добре за пациента.Тук имаме и физиотерапия. Когато най-после има крак, който е добър, пациентът се качва във физиотерапия. Проследяваме с него цялостния процес. В този процес протезата е само елемент. Винаги казвам, че когато пациентът си тръгне, трябва да е доволен 110%. Настоявам да е така. Затова пациентите се връщат при нас с усмивка – вече не мислят за крака си.Разбрах, че за тези 10 години са минали над 3000 пациенти?Да, имаме много голям брой пациенти. Някои идват само за долна част на стъпало, други - до глезена, до коляното, над коляното, с корсети, с ампутации. Имаме всякакви случаи.Колко време отнема целият процес?Минимум две седмици. Идват тук и си отиват, когато са доволни от протезата и се чувстват удобно с нея. Аз съм човекът, който прави консултации с тях, когато имат проблем. Всички в страната познават д-р Данчева и я търсят при нужда. Тя говори с тях, свързва се с мен. Хората идват с придружителите си. Три часа ми отнема една консултация, за да разбера ситуацията. После предлагам как да започнем. Преценяваме дали това е правилната стъпка. Когато уточним как ще процедираме, хората идват отново тук и работят с техниците, които са отлично обучени. Остават в центъра две седмици и аз наблюдавам дали нещата се подобряват.Това е нормален процес. След тези две седмици си тръгват с протезата и след 6 месеца идват да ги прегледам, ако се налагат промени. Следим как приемат протезите си, всичко е подробно описано в документацията ни. Веднъж годишно се прави профилактичен преглед. Доколкото знам, здравната каса тук поема част от средствата. Надявам се следващата година да предвиди по-голяма сума за протезите, защото частите им стават все по-скъпи. В Германия протезирането се поема изцяло от здравните каси. За всеки пациент преценката какъв вид протеза трябва да използва е индивидуална. Ако човек е в активна възраст, работи интензивно, му се изплаща по-усъвършенствана, по-скъпа протеза, с която да успее да запази качеството си на живот и да бъде полезен за семейството си и за обществото. Трябва само да е здравноосигурен.Клиентите„Аз съм от хората, които много обичат да работят и повечето ми време е заето с работа. С протеза съм от 2002 г. Това са 17 години, но с тази съм от 10. Преди това протезите бяха много обикновени и не можех да върша нещата, които искам. С тази протеза правя всичко, ъгълът ѝ на свиване е 135 градуса, което ми позволява да клякам, всичко мога да направя. Трябва да имаш много добър баланс, да усещаш протезата, крака, много е трудно в началото.На мен ми трябваха две седмици, за да ми свикне мускулатурата. Защото това коляно, с което съм в момента, е хидравлично и има едно усилие, което трябва да се преодолее. Мускулите, които са останали в бедрената част на крака, не са много и отначало е трудно, схващат се, но се свиква. Трябва да има движение, защото мускулите ще атрофират напълно.Мога да танцувам, карам мотор, плувам и много често ми се карат, че повреждам протезата – почти всички елементи вече са ми от неръждавейка. С другите пациенти се виждаме, когато се налага да дойдем до центъра, чуваме се по телефона, но рядко се събираме, всеки има ангажименти. Мечтая да полетя с парашут. Това е най-новото ми предизвикателство.Счетоводител съм по професия, от дете съм с увреждане и винаги спортът ме е крепял да се чувствам физически по-добре. Тъй като нямам крайници, исках да развия горната си част, за да мога да се чувствам по-стабилна, по-устойчива, за да не ползвам помощни средства. И това беше моята мечта, да мога да си ходя спокойно и нормално. Ако здравият човек може да извърши нещо за половин час, аз мога да го направя за 40 или 50 минути. Карам кола, колело, катеря се. Човек няма препятствия, стига да има желание, мотивация, цели и мечти. Защото, ако няма цел в живота си, няма никакво бъдеще и развитие.Мен ме мотивира спортът. Разбрах, че има протези за спортисти, за по-голямо натоварване. Моите родители са ми казвали, че протезите са, за да мога да се придвижвам, но аз бях едно буйно и палаво дете, което искаше да опита от всичко и много редовно ги чупех. После се запознах с д-р Данчева и тя ме насочи. Протезите и колите са на едно ниво, зависи трабанче ли караш или мерцедес. Когато искаш да издържиш целия ден, да се чувстваш сигурен, че няма да се счупи протезата, трябва да избереш по-скъпото. Протезирането е индивидуално. Това е като една обувка. Аз съм от работохолиците и пренебрегнах малко личния живот. Имала съм и много големи възходи и падения, но не е важно колко удара ще получиш, важното е да се изправиш, да продължиш напред и да вярваш. Да не се отчайваш. Интересите ми са в социалната сфера. Може би това е призванието ми. Създадох първата фитнес зала за хора с увреждания във Варна. Много ми костваше, през 2010 г я отворих. Доволна съм. Тя беше за аматьори, някои идваха със страх, други с лечебна цел или за контакти. Това е нещо, което успях да създам, и се чувствам много удовлетворена.Догодина е параолимпиадата в Токио. Тренирам, подготвям се. Не може да се чака само на късмета – без усилие, без воля, без желание целта не може да се догони.", "date": "2019.10.23", "title": "Д-р Данчева, която връща живота на хора с протези: Ако нямаш мечти, с теб е свършено"}
{"url": "https://offnews.bg/politika/davame-10-000-lv-na-kndr-da-preodolee-nedostiga-na-hrana-713824.html", "text": "България ще предостави 40 000 лева хуманитарна помощ за префектура Корча, Република Албания и 10 000 лева за КНДР. България ще предостави хуманитарна помощ за справяне с последиците от земетресението в префектура Корча, Република Албания, в размер на 40 000 лева и за преодоляване на недостига на хранителни продукти в КНДР в размер на 10 000 лева, реши правителството на днешното заседание.Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ.Предоставената от българска страна хуманитарна помощ е принос към усилията на ЕС и международната общност за подпомагане на населението в префектура Корча, в която е съсредоточено част от българското национално малцинство в Албания, както и за преодоляване на недостига на хранителни продукти в КНДР.", "date": "2019.10.23", "title": "Даваме 10 000 лв. на КНДР да преодолее недостига на храна"}
{"url": "https://offnews.bg/futbol/guardiola-zalia-s-pohvali-starling-sled-razgroma-na-siti-nad-atalanta-713840.html", "text": "Мениджърът на Манчестър Сити Пеп Гуардиола една от звездите на \"гражданите\" Рахийм Стърлинг след победата над Аталанта с 5:1.Нападателят записа впечатляващ хеттрик, който бе реализиран за 11 минути по време на срещата с италианците от Група С на Шампионската лига.\"Той е невероятен. Физиката му е фантастична и заслужава само похвали. Още на следващия ден след мач може да играе в друг двубой. Възстановяването му е феноменално.Може да играе по двата фланга, много е бърз, а и в защита ни помага много. Наистина изумителен играч. Разбира се и останалите допринесоха сериозно.Фил Фодън получи червен картон, от който ще се поучи. Това обаче не е проблем и в нашия клуб ние не глобяваме играчи за това. Много по-важно е как игра, защото бе наистина страхотен\", каза Гуардиола.Стърлинг вече има на сметката си 16 гола в 17 мача през сезона за клуба и страната си. Футболистът може да се похвали и с 10 асистенции.", "date": "2019.10.23", "title": "Гуардиола заля с похвали Стърлинг след разгрома на Сити над Аталанта"}
{"url": "https://offnews.bg/politika/pravitelstvoto-dade-vila-armira-na-ivajlovgrad-713825.html", "text": "Министерският съвет прие решение за безвъзмездно предоставяне за управление на имоти-публична държавна собственост на община Ивайловград за срок от 10 години. Имотите се намират в област Хасково, община Ивайловград, представляващи археологически недвижими културни ценности Римска вила „Армира“ и античен некропол в област Хасково, община Ивайловград, с. Свирачи, местност „Харманите“.Предоставянето на имотите на община Ивайловград ще допринесе за обогатяване културното наследство на местно ниво, ще подпомогне популяризирането на недвижимите ценности и превръщането им в съществен фактор за развитието на туризма в общината. Дейностите, свързани с опазване на културните ценности и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство и предписанията за опазване на недвижимите културни ценности от Историческия музей - Ивайловград.Съгласно друго правителствено решение се учредява безсрочно възмездно право за изграждане на стълб за телекомуникационно оборудване и съоръжения на техническата инфраструктура към него. Правото на строеж е върху поземлен имот в горска територия - публична държавна собственост, в землището на град Шумен, с площ 70 кв. м. Съоръженията ще се ползват от Изпълнителна агенция „Борба с градушките”. Имотът е в района на дейност на Североизточно държавно предприятие.За срок от 10 години на община Ардино безвъзмездно се предоставя за управление на имот - публична държавна собственост. Имотът се намират в област Ардино, община Кърджали, село Дойранци и представлява археологическа недвижима културна ценност „Късноантична и средновековна крепост“. Предоставянето на имота на община Ардино ще допринесе за обогатяване културно-историческото наследство на местно ниво, ще подпомогне популяризирането на недвижимата ценност и превръщането й в съществен фактор за развитието на туризма в общината. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство и предписанията за опазване на недвижимата културна ценност от Регионален историческия музей - Кърджали.Министерството на културата получи за управление държавен имот в град Костинброд. Имотът, с площ 1 999 кв. м, попада в рамките на обект „Късноантична резиденция скретиска/ранновизантийска Кретискара и Ротонда“ и е класифициран като археологическа недвижима културна ценност. Теренът ще се управлява от Министерството на културата с цел опазване на археологическата находка.На община Перник се прехвърля безвъзмездно правото на собственост върху имот - държавна собственост. Имотът, намиращ се в гр. Перник и представляващ три сгради и два самостоятелни обекта, е необходим на общината за съхранение, опазване и ремонт на общинска техника за поддръжката на инфраструктурата на населените места на нейната територия. Това ще спомогне за изпълнение на и вменените й по закон задължения по поддръжка на пътища и благоустрояване. Висшият съдебен съвет получава управлението върху имот - публична държавна собственост, за нуждите на Административен съд - Търговище. Той ще бъде използван за разкриване на Регистратура за класифицирана информация в Административния съд. Имотът се намира на ул. „Митрополит Андрей“ №51 в град Търговище и представлява самостоятелен обект на петия етаж в сграда №1.", "date": "2019.10.23", "title": "Правителството даде вила Армира на Ивайловград"}
{"url": "https://offnews.bg/politika/mediana-kmetat-na-pazardzhik-shte-stane-iasen-na-balotazh-713820.html", "text": "Кметската надпревара в община Пазарджик ще се реши на балотажа на 3-ти ноември. Доминират настроенията за смяна на настоящия кмет. Те обаче, не се консолидират около един алтернативен кандидат, разпръскват се, което дава и по-добри шансове на Тодор Попов. Това показват данните от изследване на агенция Медиана, реализирано със собствени средства. Проучването е проведено е на терен 17 – 22 октомврис 462 човека 18+ години, жители на община Пазарджик, и е представително за общината. Основният претендент е настоящият кмет и кандидат за нов мандат Тодор Попов. Най-вероятно той ще се изправи на втори тур срещу кандидата на ГЕРБ инж. Панайотов.Избирателите на БСП са силно консолидирани около подкрепяния от партията им кандидат Благо Солов, но ресурсът на партията е значително по-малък от този на ГЕРБ в региона. Симпатизантите на ГЕРБ обаче, към момента, са по-слабо консолидирани около кандидатурата на собствената им партия.Резултатът от кметските избори, в крайна сметка, ще зависи от това доколко гласовете за промяна ще могат да се обединят и доколко ГЕРБ ще съумее да консолидира собствените си избиратели, коментират от Медиана. В общинския съвет на община Пазарджик, вероятно, ще бъдат представени седем или осем политически формации. Той ще бъде доминиран от ГЕРБ, но без възможност да постигнат самостоятелно мнозинство в местния парламент.Избирателната активност в община Пазарджик се очертава като значително по-ниска отколкото в други общини. Вероятно пред урните ще застават около 40% от избирателите с право на глас. -----------------------------------------------", "date": "2019.10.23", "title": "Медиана: Кметът на Пазарджик ще стане ясен на балотаж"}
{"url": "https://offnews.bg/sviat/39-martvi-tela-otkriti-v-anglia-v-kamion-tragnal-ot-balgaria-dopalne-713815.html", "text": "Британската полиция съобщи, че е открила телата на 39 души в камион с контейнер. Властите обявиха, че имат основание да смятат, че камионът е от България.Той е бил в индустриален комплекс \"Уотърглейд\" в град Грейс, графство Есекс, предаде АФП.Арестуван е шофьорът на камиона - 25-годишен мъж от Северна Ирландия. Полицията в Есекс заяви, че камионът е пътувал от България, като е влязъл в страната в събота, предаде Би Би Си.Телата в камиона са общо 39, като сред тях има и един тийнейджър.\"Процесът по установяване на самоличността на жертвите ще е дълъг. Задържаният остава в ареста докато тече разследването\", каза полицейският офицер Андрю Меринър.Полицията е била повикана от спешната помощ малко преди един и половина часа местно време след откриването на контейнера с хора в него в графство Есекс в индустриален парк на брега на река Темза на около 35 км източно от Лондон.Вътрешният министър Прити Пател заяви, че е \"шокирана и натъжена\" от новината.„Такава трагична новина за изгубени животи. Мислите ни са с жертвите, техните семейства и приятели. Полицията работи, за да изправи отговорните пред правосъдието“, обяви в Туитър Брандън Люис – зам.-вътрешен министър.Към 12:30 ч българското външно министерство реагира, че към момента МВнР не разполага с информация за публикации в британски медии за намерени мъртви 39 души в камион, за който се твърди, че е дошъл от България във Великобритания. Според британските медии камионът е открит в графство Есекс.Посолството ни Лондон е в контакт с местните власти и проверява случая.Най-голямата трагедия с нелегални имигранти във Великобритания е през 2000 г., когато британските митнически служители откриха телата на 58 китайци, натъпкани в камион за домати в южното пристанище Дувър.През юни т.г. унгарски съд осъди на 25 г. затвор трима българи за смъртта на 71 мигранти, открити задушени в камион в Австрия през 2015 г.", "date": "2019.10.23", "title": "39 мъртви тела открити в Англия в камион, тръгнал от България (допълнена)"}
{"url": "https://offnews.bg/politika/zadarzhaha-kmeta-na-nesebar-konvoirat-go-v-stolichnoto-sledstvie-713788.html", "text": "Задържани в Несебър около акцията срещу купуване на гласове ще бъдат конвоирани до Столичното следствие днес. Сред задържаните е и кметът Николай Димитров, обяви вътрешният министър Младен Маринов по Нова тв. Наближавайки датата на изборите, тези сигнали зачестяват”, допълни министърът и обясни, че само в понеделник са проверени 5-6 сигнала. „Схемите са най-различни. Всеки сигнал се докладва в прокуратурата. Всички действия по преценка на остротата на сигнала се провеждат и под надзора на прокуратурата. Постъпват и анонимни сигнали, и от явни заявители по отношение на всички политически сили. Всеки сигнал е проверен”, каза министър Младенов. Той отхвърли обвиненията на опозицията, че сигналите срещу управляващите не се проверявали.Маринов коментира и отпадането на мониторинга на ЕК за България.„Това е успех, свързан с дългогодишен труд на правителствата, така че да отговорим на всички европейски показатели”, каза министърът. „Това, което касае МВР, още при предишните доклади отпадна от мониторинга, но ние продължаваме да работим в тази насока”, заяви още Маринов. ", "date": "2019.10.23", "title": "Задържаха кмета на Несебър, конвоират го в Столичното следствие"}
{"url": "https://offnews.bg/medii/the-sales-house-shte-prodava-reklamnoto-vreme-na-nickelodeon-nick-jr-713789.html", "text": "The Sales House обяви, че от 1 януари 2020 г. поема продажбата на рекламното време на Viacom за България. След Discovery, това е втората голяма международна медийна компания, която става част от портфолиото на The Sales House. Каналите на Viacom, отворени за реклама в България, включват №1 детски развлекателен бранд в света – Nickelodeon, както и популярните детски канали Nick Jr и Nicktoons.Viacom International Media Networks (VIMN) е лидер в създаването и разпространението на тематично развлекателно съдържание в световен мащаб. Nickelodeon предлага някои качествени детски анимационни и игрални сериали. Програмата на Nick Jr е комбинация от забавно и образователно съдържание, което позволява на малчуганите да се учат посредством играта. Програмното портфолио на каналите включва популярните анимационни серии Костенурките Нинджа, Спондж Боб Квадратни Гащи, Кунг Фу Панда; образователните филмчета за деца в предучилищна възраст Дора Изследователката, Геймърки и Опасният Хенри; както и игрални сериали като Тъндърмен срещу Тъндърмен, Училище за Рок, Ники, Рики, Дики и Дона.Други познати на българската аудитория канали на Viacom, които за момента не излъчват локални реклами, са Comedy Central Extra, MTV и VH1.Viacom International Media Networks (VIMN), част от Viacom Inc., е собственик на едни от най- популярните международни мултимедийни развлекателни канали като Comedy Central, MTV, Nickelodeon, Nick Jr. и Paramount Channel. Viacom достига кумулативно до над 4,3 млрд потребители в повече от 180 страни посредством близо 300 локализирани телевизионни програми и дигитални медии на над 40 езика.The Sales House бе създадена през 2017 г. и функционира от 1 януари 2018 г. Компанията стартира с представителството на каналите Discovery, TLC и ID. В началото на 2019 г. бяха добавени каналите на Scripps Networks – Travel Channel, Fine Living и Food Network, а през 2020 г. освен трите канала на Viacom, се очаква и старта на Eurosport 1. Локалните канали, които The Sales House продава, са WNESSTV и Канал 3. Делът от аудиторията между 18 и 49 годишна възраст на каналите от портфолиото на The Sales House през 2020 г. ще достигне 7%.Вследствие сливанията на медийни групи в световен мащаб, международните компании, които продават рекламно време в България, към момента са 5 – Discovery (включително и каналите на Scripps), Viacom, Disney (включително и каналите на Fox и National Geographic), Sony, Turner.", "date": "2019.10.23", "title": "The Sales House ще продава рекламното време на Nickelodeon, Nick Jr и Nicktoons в България"}
{"url": "https://offnews.bg/sviat/prezidentat-na-chili-predlozhi-sotcialni-merki-za-da-spre-razmiritcit-713793.html", "text": "Чилийският президент Себастиен Пинера обяви вчера пакет от социални мерки, за да сложи край на протестите, които разтърсват страната от пет дни заради увеличението на цената на билетите за метрото в Сантяго, съобщи BTA.Социалните мерки включват 20-процентно повишение на минималната пенсия, замразяване на цената на тока, частично покриване на разходите за лечение, намаляване на цените на лекарствата и установяване на минимален гарантиран доход за работещите.\"Ние ще внесем за разглеждане в Конгреса тези социални мерки и ще започнем изпълнението им, когато правителството получи тази възможност\", заяви Пинера в реч, която бележи рязък завой спрямо последните му твърди изявления към демонстрантите. Вчера световните медии съобщиха, че жертвите на протестите са достигнали 13.Недоволството започна в Сантяго този понеделник, след като управляващите повишиха цената на билетите за метрото. След това протестите обхванаха и други големи градове, като бунтовете са насочени срещу ниския стандарт на живот в страната.", "date": "2019.10.23", "title": "Президентът на Чили предложи социални мерки, за да спре размириците"}
{"url": "https://offnews.bg/futbol/liupko-petrovich-tragnah-si-ot-tcska-zaradi-zdraveto-713792.html", "text": "Люпко Петрович разкри какви са били причините да си тръгне от ЦСКА. Носителят на КЕШ с Цървена звезда загатна, че е възможно и занапред да работи с \"армейците\". Легендарният сърбин отново изтъкна здравословни причини, както при напускането на Левски преди време, когато в декларация написа, че \"животът е един\".\"Прочетох някои неща в медиите, че едва ли не съм още в ръководството и затова съм бил на мача. Но аз просто отидох да го гледам. Нямам нищо общо с отбора. Крушчич е талантлив и добър треньор, много работлив.Аз нито съм бил на тренировките, нито нищо. Бях няколко дни в Сърбия, след това се върнах в София. Пак казвам обаче, че не ходя на тренировките.Всичко е в ръцете на Крушчич, не е необходимо да му се помага. След мача заедно с директорите коментирахме играта, съдийството, пропуснатите възможности, но това не означава, че съм ръководител.ЦСКА продължава да ме интересува, но повече никога няма да работя като треньор на отбора. Възможно е да помагам със селекцията, да гледам играчи за отбора. Може да съм като селекционер за ЦСКА, ако Гриша Ганчев иска да помогна по някакъв начин. Но с първия отбор съм приключил, това е затворане страница. Вярвам, че Крушчич е талантлив и мисля, че ще води успешно ЦСКА.Мога да кажа, че Ганчев не искаше да ме пуска да си ходя. Но аз вече не можех да понасям нещата около себе си. Щеше да стане проблем за здравето ми. Бях изморен и помолих Ганчев да ме освободи.Той ме увещаваше да остана, но аз го помолих да ме пусне. Не можех да понеса феновете да ми скандират: \"Люпко, оставка!\". Затова си тръгнах. Такива неща не са ми необходими в живота. Това е истината, така я напишете.Сега Крушчич заслужава шанс. Трябва му и малко късмет, но има потенциал. В отбора има качествени и талантливи футболисти. Както и да го гледаме, Лудогорец е много близо до титлата. Но ЦСКА има още време да си поправи грешките и да постигне резултати\", каза Петрович пред \"Тема: Спорт\".", "date": "2019.10.23", "title": "Люпко Петрович: Тръгнах си от ЦСКА заради здравето"}
{"url": "https://offnews.bg/politika/kornelia-ninova-v-pleven-da-osvobodim-horata-ot-straha-713795.html", "text": "„Здравейте, победители! На последните европейски избори вие накарахте Борисов да каже, че ще чисти до корен в ГЕРБ- Плевен, защото бяхте по-добри. Пожелавам ви да се представите още по-добре на 27 ноември”. Това заяви председателят на БСП Корнелия Нинова пред обществеността в Плевен.Тя изрази подкрепата си за кандидата за кмет на Плевен от левицата Илиян Йончев, кандидатите за кметове на общини и листата за общински съветници.„Те са умни, подготвени професионалисти. Това е екипът, който може да свърши работа за вас”, каза тя. \"Привличането на голям инвеститор в Плевен е една от най-важните задачи на БСП. Ние имаме конкретни предложения, за да стане това факт –да се предоставят общински терени на такива инвеститори, да се намалят местните данъци и такси за тях\", заяви Корнелия Нинова. Тя обърна внимание на важността да се подготвят кадри : „Изграждането на професионално подготвени млади хора, които да останат да работят тук и да помагат на местната икономика, е един от най-важните за нас приоритети.\"„Ние излизаме пред вас с много ясни и категорични ангажименти, но имаме два основни опонента – първият е страхът. Срещам го навсякъде. Обикалям цялата страна и разговарям с най-различни хора- от най-малкото село до най-големият град. Властта насади страх у българите. Страх, че ако изразят различно мнение, ще бъдат преследвани на работното си място, ако работят в администрацията. Ако имат бизнес, той ще бъде проверяван. Това е голямото предизвикателство пред нас и то няма партиен цвят. Да освободим хората от този страх и те без натиск да изберат водачите си\", призова Корнелия Нинова.\"Вторият ни опонент е подмяната на вота. Навсякъде ме посрещат с притеснения за купуване на гласове и фалшификации. 50 лева за гласа ви днес- ви гарантира четири години от същото. Човешкото достойнство не се продава и не се купува\", каза още лидерът на БСП.Нинова отбеляза постигнатото от партията в последните 3 години: „Въпреки тежките условия- вие постигнахте чудеса. За 3 години направихме 3 избора и сега правим четвърти. На първите избори победихме, когато българският народ избра Румен Радев за президент и Илияна Йотова за вицепрезидент. На вторите избори повишихте депутатите на БСП от 38 на 80 и ни направихте сила в парламента”. Тя подчерта, че на европейските избори левицата е единствената партия с увеличен брой депутати. „Благодарение на вас, доверието в БСП расте. Време е на местните избори да докажем отново тази тенденция. Да удвоим кметовете и увеличим общинските съветници. Да постигнем такова участие в местната власт, че да имаме реална възможност да ви помогнем”, заяви Нинова.", "date": "2019.10.23", "title": "Корнелия Нинова в Плевен : Да освободим хората от страха"}
{"url": "https://offnews.bg/medii/borisov-balgarski-poshti-a-ne-chastnitci-da-razprostraniavat-vestni-713800.html", "text": "Премиерът Бойко Борисов представи виждането си за това как може да се гарантира свободата на словото у нас и отговори на критиките на \"Репортери без граница.\"Това, което държавата може да направи за свободата на словото, е разпространението да не се оставя в ръцете на частници, а „Български пощи“ да отговарят за него\", обясни той по време на редовното правителствено заседание, предаде „Фокус“.„От „Репортери без граници“ трябва да знаят, че беше Европейският съвет и нямах физическата възможност да се видя с тях. Внимателно слушах това, което са казали, и смятам, че единственото нещо, което държавата може да направи в подкрепа на свободата на словото, е да не оставяме частници да не правят разпространението\", каза Борисов.Той допълни, че „Български пощи“ са 100% държавни, имат достъп до всички обществени места, \"така че гарантираме, че всяко издание ще иде там, където трябва. Надявам се точка Б4 да бъде приета днес“.", "date": "2019.10.23", "title": "Борисов: Български пощи, а не частници, да разпространяват вестниците"}
{"url": "https://offnews.bg/analizi/trend-vseki-chetvarti-ne-e-reshil-za-kogo-da-glasuva-na-mestnia-vot-713797.html", "text": "Над половината от хората, които имат намерение да гласуват на местни вот в неделя, вече твърдо за избрали за кого ще дадат своя глас. За българите най-важно е новият главен прокурор да не е корумпиран и да е честен, сочи проучване на Тренд по поръчка на 24 часа.*В навечерието на местните избори, 42% от всички български граждани декларират, че със сигурност ще гласуват, докато малко под една четвърт (24%) заявяват, че по-скоро ще упражнят правото си на глас.Предизборната кампания дава своя резултат, като сравнението между същия въпрос през септември и този през октомври регистрира малко по-силна мобилизация. В разбивката по партийни симпатии, ясно личи силната мобилизация на привържениците на ГЕРБ, БСП и ДПС. Над половината (55%) от тези, които със сигурност ще гласуват или по-скоро ще гласуват, твърдо са решили за коя партия / коалиция ще гласуват, докато малко над една четвърт (26%) все още не са решили. Ден преди избора за нов главен прокурор тествахме основните институции в сектора. С най-висока положителна оценка за работата си се ползва министерството на вътрешните работи, като МВР е единствената от тестваните институции, където положителната оценка надвишава, макар и минимално, отрицателната. Съдът е институцията с най-голямо натрупване на отрицателни оценки, а за работата на Висшия съдебен съвет най-голям дял нямат мнение.Над три четвърти (76%) са тези, които са чули/ разбрали, че в края на този месец ще бъде избран нов главен прокурор, докато 18% не са. На въпрос за качествата, които е важно да притежава новият главен прокурор, силно доминират моралните – да не е корумпиран, неподкупен (20 процентни пункта), да е честен и коректен (19 процентни пункта), да е независим и да не се поддава на влияния (9 процентни пункта), докато управленските способности и опита отстъпват само с 9 процентни пункта. Най-голям дял от запитаните обаче не могат да преценят, което говори по-скоро за дистанция от темата. -------------------------------------------------", "date": "2019.10.23", "title": "Тренд: Всеки четвърти не е решил за кого да гласува на местния вот"}
{"url": "https://offnews.bg/interviu/kalfin-vseki-sofianetc-veche-dalzhi-2000-leva-na-toplofikatcia-713779.html", "text": "Г-н Калфин, много обещания се дадоха в тази предизборна кампания. Вие сте водач на листата на АБВ. С какво Вашата кандидатура е по-различна?Това, което се опитваме да направим, е принципно различно от обещанията. Наслушахме се на обещания. Експерти твърдят, че изпълнението на намеренията във \"Визия за София\" струва 100 милиарда лева - т.е. в следващите 100 години сигурно няма да станат. Конкретно предложенията ни са свързани с това да има повече прозрачност в бюджета - какви пари се събират от софиянци и как се харчат. И ако това се случи, аз съм убеден, че ще има повече средства, които ще бъдат освободени за инвестиции.Къде най-напред трябва да отидат тези инвестиции?Най-важното е изграждане на достатъчно общински детски заведения. Не само строителство на нови, но и смяна на наредбите, за да могат да се използват подблоковите пространства и децата да не се разхождат от един квартал в друг, което става масово.Какво предлагате - общината да ги откупи ли?Ако трябва да ги откупи, ако трябва да ги наеме. В квартал \"Манастирски ливади\" живеят 22 000 души - това е размерът на Нова Загора. Няма нито детска градина, нито училище. В Нова Загора има 5 детски градини и 5 училища. Хората от \"Манастирски ливади\" разхождат децата си през няколко квартала. В детската градина в Драгалевци от 250 деца само 8 са от Драгалевци. А Драгалевци не е място, откъдето се минава транзитно. Човек трябва специално да отиде дотам, да остави детето си, а вечерта да повтори упражнението. Така че с едно действие се решават проблемите, свързани с времето на родителите и с намаляване трафика в София.Какво ви казват избирателите, когато се срещате с тях? Защото детските градини вероятно вълнуват само хората с малки деца.Не - интересуват всички. Сутрин, когато изляза от вкъщи, ми трябва половин час, за да стигна до главната артерия. Задръстването започва от паркинга на блока и в голяма част е причинено от хора, които карат детето си на детска градина.Другото, което ме питат хората е причинено от корупцията и чувството за разхищение. Всички кандидати на тези избори казват: \"Ние ще се преборим с корупцията\". И ние го казваме, въпросът е как. И аз се опитвам да обяснявам, че има достатъчно лесни методи, които не струват пари и при добро политическо желание могат да се направят много бързо.Например?Например в Общинския съвет да има още една постоянна комисия, която да бъде по бюджетен контрол. Има такава в Европейския парламент - той харчи много пари на данъкоплатците и затова е нормално да има начин, по който да се контролира тяхното харчене. Тази комисия трябва да се занимава с това как и защо са похарчени парите, тя гледа одита на Сметната палата, по най-ефективния начин ли са разходвани средствата, как са направени обществените поръчки, дали са спазени програмите и приоритетите, когато са изразходвани средствата, как се управляват общинските фирми и общинското имущество... Въобще това е една постоянна комисия, която дава светлина върху всеки един лев, който минава през бюджета на София.Втората мярка, която предлагаме е свързана с Обществен съвет към кмета, в който да влизат неправителствени организации, синдикати, работодатели, представители на гражданското общество. Неговата цел трябва да е намаляване на злоупотребите в София. Да пишат веднъж в годината доклад - те биха се ангажирали с това - кои административни процедури, кои обществени поръчки, кои наредби би трябвало да се променят, за да се намали възможността за злоупотреба. Ето две мерки, които не струват пари, а осветяват как се харчи бюджета и намаляват възможностите за корупция.Социологическите проучвания сочат, че ГЕРБ няма да имат мнозинство, но могат да го постигнат със съветниците на малките партии. Ако станете общински съветник как ще се позиционирате при гласуванията?АБВ реши да подкрепи Мая Манолова заради идеята да се промени начина на управление на София, което разбира се включва и промяна на кмета. Аз не си представям как ние ще сключим някакво трайно споразумение за целия мандат да подкрепяме каквото ни се предложи. Ние бихме подкрепяли добри идеи и ще настояваме да се подкрепят нашите идеи, а те са насочени основно към повече прозрачност как се харчат парите на софиянци. Мерките ги има и другаде по света и работят. Ако някой не вярва - да иде да разпита, да погледне, но това трябва да се случи и в София.Трябва да се направи и преглед на разрешителните режими. По данни на Стопанската камара в България действат 2800 разрешителни режима, от които 1500 са на общиснко равинище. Голяма част от тях са абсолютно незаконни и измислени от общината без никакво основание. Задължителен е преглед на тези режими, защото повечето от тях включват корупционни действия. Общината си ги измисля и човек непрекъснато трябва да ходи и да иска нещо и да моли за доброто разположение на съответните чиновници. Това е дребната корупция. Не че няма и по-едра, но тази е страшно дразнеща. Какво трябва да се случи с общинските фирми?Има тенденция в големите градове в Европа това от комуналните услуги, което е приватизирано, да се връща обратно към общината. За мен е задължително \"Топлофикация\" да остане общинска фирма, \"Софийска вода\" да остане общинска фирма. Отдаването на концесия на тези фирми, разбира се, привлича частни инвеститори. И, разбира се, те търсят печалба - не можем да им се сърдим за това. Проблемът е, че софиянците плащат огромни сметки, а инвестициите в това, което трябва да получим, не се случват.Какво трябва да се случи с дълга на \"Топлофикация\", който вече е над 600 милиона лева?700 милиона е дълга на \"Топлофикация\" и той е натрупан с общото съгласие на ГЕРБ и БСП. Сега разбирам, че има съглаие да се търси външно управление, което да причини още 500 милиона. Това означава милиард и двеста милиона задължения на дружеството \"Топлофикация\". Като сметнем горе-долу колко софиянци ползват парно, всеки от тях вече има по 2000 лева дълг, ако това нещо се случи, без да се брои печалбата, която новия собственик ще си търси. Това естествено ще се отрази върху сметките. Какво е решението?Да се сложи сериозен граждански контрол, защото в момента и на входа и на изхода на \"Топлофикация\" се появяват един куп посредници, които печелят. На входа е основно с купуването на газ, където чак миналата година позволиха на \"Топлофикация\" да купува самостоятелно газ, а те така или иначе не го правят. В момента цените на газа примерно в Гърция са много по-ниски, отколкото в България. Интересно е, че доставчикът Булгаргаз, който доставя газ на Топлофикация, купува не от тези, които притежават газ, а чрез посредници на цени близки до българските. Малко по-ниски от българските, но много по-ниски от гръцките. Очевидно е, че печалбата остава при посредниците. ", "date": "2019.10.23", "title": "Калфин: Всеки софиянец вече дължи 2000 лева на Топлофикация"}
{"url": "https://offnews.bg/futbol/georgi-dermendzhiev-niama-vreme-za-eksperimenti-balgaria-vinagi-e-im-713805.html", "text": "Новият селекционер на българския национален отбор Георги Дерменджиев призова пред БНТ да се даде по-голямо спокойствие на футболистите.Специалистът коментира и шансовете на \"трикольорите\" за класиране на Евро 2020.\"\", каза Дерменджиев.", "date": "2019.10.23", "title": "Георги Дерменджиев: Няма време за експерименти, България винаги е имала добри играчи"}
{"url": "https://offnews.bg/politika/nastimir-ananiev-iska-palna-prozrachnost-v-rabotata-na-obshtinata-713791.html", "text": "„Столична община се крие в сенките и се страхува да излезе на светло\", заяви по телевизия Евроком Настимир Ананиев, водач на листата за общински съветници в София на Движение ЗАЕДНО за промяна, което е с номер 58 в интегралната бюлетина.„Ето например Столичния инспекторат е под директно разпореждане на кмета Фандъкова, но там цари пълно затъмнение! Защо няма публичен регистър с издадените и отменени актове на Инспектората? Фандъкова може още утре да щракне с пръсти и това да е факт!\" допълни Ананиев.Освен публичен онлайн регистър с издадените и отмени актове от коалицията предлагат и ако една фирма има над 12 акта за несвършена работа или за зле свършена такава, да няма право да участва в обществени поръчки.Друго предложение, за което разказа Настимир Ананиев, е острата нужда от публичен онлайн регистър с всички гласувания на общинските съветници. По този начин ще се виждат зависимостите, лобитата и икономическите интереси, които защитават съветниците. „Нека има прозрачност пред избирателите и те да знаят за кого гласуват и кой стои зад всеки съветник\", обобщи лидерът на Волт.Друга съществена част от прозрачността в Столична община е достъпът на граждани до заседанията на Столичния общински съвет. Такъв в момента де факто няма. „Нека не се крият от любовта гражданите, те имат право да видят лично с очите си и да чуят с ушите си какво се случва в СОС\", настоя Настимир Ананиев.От коалиция Движение ЗАЕДНО за промяна искат и отчетност от районите кметове на всеки три месеца и годишен доклад за свършена работа. Техните позиции са избираеми и трябва да се отчитат пред гражданите на района, за който отговарят.Последното предложение от темата за прозрачността е пълна ревизия на всички общински предприятия, като се започне от Топлофикация и Центъра за градска мобилност. От коалицията вярват, че след такава ревизия ще лъснат лошите практики и зависимостите с партийните каси на управляващите.", "date": "2019.10.23", "title": "Настимир Ананиев иска пълна прозрачност в работата на общината"}
{"url": "https://offnews.bg/politika/vitanov-mehanizmat-za-satrudnichestvo-i-proverka-triabva-da-otpadne-713802.html", "text": "Българите сме свикнали докладът на Европейската комисия често да бъде използван за вътрешнополитически цели. Предстоят избори и в България, и в Румъния и някои политически партии ще се опитат да капитализират изводите за двете страни. Затова Механизмът за сътрудничество и проверка трябва да отпадне, за да не бъде използван като инструмент за политически цели. Това заяви ръководителят на Делегацията на българските социалисти в ЕП Петър Витанов пред Бг Он Еър в Страсбург. Той акцентира на това, че премахването на доклада е само стъпка към прекратяване на механизма и реформите следва да продължат. Витанов каза още, че докладът на Европейската комисия е положителен за България. \"Всички полагахме усилия - не само правителството, а и опозицията - за да отпадне механизмът. Той е дискриминационен по своя характер, доколкото се прилага само за 2 от държавите членки, а проблеми с върховенството на закона има и в други страни членки\", коментира още той. Евродепутатът добави, че механизмът е и неефективен, защото в последните години се е превърнал в чиста формалност и е престанал да се базира на обективни критерии. „ Тази стъпка не е изненада, още през януари Юнкер обяви, че целта му е отпадане на Механизма за сътрудничество и проверка до края на мандата на настоящата ЕК. Правителството може и да е убедило Брюксел, че всички препоръки са изпълнени, но по-важно е дали българските граждани са убедени в същото“, подчерта Витанов. Петър Витанов обясни, че се предвижда и въвеждането на нов, всеобхватен механизъм за всички държави членки. \"Това е подход, който носи по-висока степен на равнопоставеност и обективност на третирането за всички държави. Все още не сме видели критериите, по които ще бъде разработен той. Да се надяваме, че няма да са по-тежки от досегашните“, коментира още Витанов Коментирайки изказванията на комисар Аврамопулос, че Комисията се надява скоро България, Румъния и Хърватия да влязат в Шенген, Витанов припомни, че няма пряка връзка между механизма и Шенген, но за съжаление докладите по механизма са били използвани досега от някои държави членки- именно с цел да спират влизането на България и Румъния в Шенген.", "date": "2019.10.23", "title": "Витанов: Механизмът за сътрудничество и проверка трябва да отпадне, за да не бъде използван за политически цели"}
{"url": "https://offnews.bg/obshtestvo/prezidentat-balgaria-i-iaponia-imat-silna-duhovna-vrazka-713804.html", "text": "\"Студентите винаги са били „съвестта на нациите“ и източник на нови идеи за бъдещето\", заяви президентът Румен Радев в лекцията си в университета „Тойо“ в Токио, посветена на ролята на студентите в глобалните процеси и на перспективите за развитие на българо-японските отношения.Университетът „Тойо“ е създаден през 1887 г. и неговият девиз е “Усъвършенствай себе си за благото на другите“. Според традициите на висшето училище лекциите от академичен характер се провеждат на английски език. Университетът „Тойо“ провежда активно сътрудничество с български висши училища и отпуска стипендии за студенти от България.„Вашето поколение е призвано да се справи с големи предизвикателства като измененията в климата, устойчивото развитие, изграждането и развитието на безкористни връзки между народите и между правителствата“, обърна се президентът към младите хора. Според Радев много от тези проблеми са наследство от предишните поколения и разрешаването им поставя на преден план ролята на лидерство и личния пример, които да са в услуга на обществения интерес, международното сътрудничество и интересите на човечеството.„Светът след Студената война е още по-непредсказуем и по-динамичен. Надпреварата във въоръжаването и опитите да се доминира от позиции на силата, увеличаващите се неравенства и тероризмът още повече изострят предизвикателствата, пред които сме изправени“, заяви Румен Радев. За справяне с несигурността и дълбочината на промените в съвременния свят са необходими натрупване на много знания и усвояването на умения, но и съхраняване на ценностите, които изграждат нашите общества.Президентът подчерта, че България и Япония са разделени от хиляди километри и има големи разлики в броя на населението и брутния вътрешен продукт на двете страни, но въпреки това двата народа са свързани от силна духовна връзка, която е устояла на изпитанията на времето. И българският, и японският народ са натрупали мъдрост през вековете и вярват в силата на образованието, знанието, културата и взаимното доверие, като основополагащи ценности за изграждането на мирен, стабилен и хармоничен свят, допълни той.Културният и образователен обмен са най-прекият път за опознаването на два народа и с богатите си културни традиции българи и японци създават предпоставки и за насърчаване на туризма, инвестициите и търговията, отбеляза още президентът и покани студентите да посетят страната ни, за да се запознаят на място с нашата природа, език, духовност и култура. Румен Радев открои и нарастващия интерес сред българските младежи към изучаването на японски език и към японската култура, както и примерите за успешни японски инвестиции у нас.Студентите отправиха редица въпроси към президента за измеренията и резултатите от българския преход към демокрация, за негативните демографски тенденции в страната ни, за състоянието на българската пенсионна система, за трансформацията на Българските въоръжени сили в рамките на НАТО и други.Президентът беше удостоен с почетното звание „Доктор хонорис кауза“ на висшето училище.", "date": "2019.10.23", "title": "Президентът: България и Япония имат силна духовна връзка"}
{"url": "https://offnews.bg/sviat/sled-maratonski-pregovori-v-sochi-putin-i-erdogan-obiaviha-kraj-na-vo-713776.html", "text": "Операцията на турската армия \"Извор на мира\" в Североизточна Сирия се прекратява.Това заяви руският външен министър Сергей Лавров след края на преговорите между президентите на Русия и Турция Владимир Путин и Реджеп Ердоган в Сочи.  Преговорите с турския президент Реджеп Тайип Ердоган доведоха до съдбоносни решения за Сирия, подчерта Путин, цитиран от ТАСС. Според него Руската федерация и Турция смятат за необходимо да помогнат на сирийските бежанци да се върнат в родината си, което значително ще облекчи социално-икономическата тежест за страните, които ги приеха. Путин призова международната общност, особено специализираните агенции на ООН, „активно да предоставят хуманитарна помощ на всички завръщащи се сирийци без дискриминация, политизация и предпоставки“.Неведнъж сме отбелязвали, че съчувстваме на желанието на Турция да предприеме стъпки за надеждното гарантиране на националната си сигурност\", каза още Путин.По думите му Турция и Русия са единодушни за необходимостта от запазване на териториалната цялост на Сирия. Важно е членовете на терористични организации, включително Ислямска държава, чиито бойци са държани в плен на кюрдските въоръжени групи и се опитват да се освободят, да не се възползват от турските въоръжени сили\", каза руският президент. Той подчерта, че Сирия трябва да бъде освободена от незаконното военно присъствие на чуждестранни сили.Трябва да започнем широк диалог между сирийското правителство и кюрдите, живеещи в североизточна Сирия. \"Очевидно е, че в рамките на такъв приобщаващ диалог всички права и интереси на кюрдския народ, кюрдите, като неразделна част от многонационалния сирийски народ, могат да бъдат напълно взети предвид и реализирани\", подчерта Путин. Руска военна полиция и сирийски военни ще започнат от днес по обяд да патрулират в района на турската граница, стана ясно след срещата. Беше подписано конкретно споразумение, според което на сирийска територия няма да позволим създаването на каквито и да било сепаратистки явления. В продължение на 150 часа всички подразделения на \"Сили за народна защита\" ще се изтеглят на 30 км навътре в сирийска територия, заяви Ердоган. Лидерите на Русия и Турция се срещат за осми път тази година. Преговорите в Сочи продължиха 6 часа. ", "date": "2019.10.23", "title": "След маратонски преговори в Сочи: Путин и Ердоган обявиха край на военната операция в Сирия"}
{"url": "https://offnews.bg/zdrave/poveche-sredstva-za-bolnitci-i-lekarstva-v-proektobiudzheta-na-nzok-za-713785.html", "text": "Близо половин милиард повече са средствата предвидени за здравеопазване за следващата година, показва проектобюджетът на НЗОК. Традиционно най-голям дял от тях са предназначени за болнична помощ и лекарства.Не се предвижда увеличение на здравната вноска, която остава 8%. Няма промяна и в съотношението за внасяне на здравноосигурителната вноска – 60:40 (работодател/работник).Увеличават се средствата за доболнична помощ, които са 244 млн. или с 19 млн. повече от тази година. Общопрактикуващите лекари настояваха за повишение с 25 млн. лв. Друго тяхно искане беше част от потребителската такса за деца до 18 години да бъде поета от бюджета, каквато е практиката при пенсионерите. Заложените в проектобюджета средства трябва да гарантират заплащането на дейностите по пакета от Закона за здравното осигуряване, първична медицинска помощ и дейностите по програма „Детско здравеопазване“.Повече средства са предвидени и в специализираната извънболнична помощ. Бюджетът, с който ще разполага е 264 700 хил. лв. Средствата по програма „Майчино здравеопазване“ включват 1,1 млн. прегледа. Толкова са и парите предвидени за високоспециализирани дейности (ехокардиография, ЕЕГ, ЕМР и др.). В бюджета са включени и средства за профилактични акушеро-гинекологични прегледи за жените на възраст 30-40 години, с цел превенция на злокачествено новообразувание на маточната шийка.Две нови високоспециализирани агушеро-гинекологични дейности са предвидени за финансиране следващата година – „Колпоскопия без прицелна биопсия“ и „Абразио на цервикален канал\".За медико-диагностична дейност са предвидени 4 млн. лв. повече. Определените средства са 94 млн. и 300 хиляди лв. Тази сума трябва да гарантира извършването на планирани профилактични прегледи на здравноосигурените лица над 18 години и вторичните профилактични прегледи при семейните лекари.В извънболничната помощ са заложени средства за ранна диагностика на заболявания и усложнения при остри състояния.За болнична помощ са предвидени 2 милиарда 235 милиона и 282 хиляди лева или с над 230 млн. лв. повече от текущата година. Затяга се контролът по разходване на средствата за скъпоструващи генетични изследвания.Средствата за дентална помощ са 179 млн. и 800 хиляди. Здравносигурените лица до 18 години ще имат право на 1 преглед и до 4 лечебни дейност. Над тази възраст пациентите имат право на 1 прегледи до 3 лечебни дейности. Предвидени са средства за възстановяване на дъвкателния апарат при хората над 65 години. Включени са и контролни прегледи на 4 години.Бюджетът за лекарства включва 1 млрд. 243 млн. и 800 хиляди лв. От тях за домашно лечение са предвидени над 677 млн., а за лекарствата с протокол над 365 млн. лв., а за онколекарствата – 466 млн. и 600 хиляди. Увеличение на сумата има при онколекарствата. По-малки са сумите за лекарства за домашно лечение и лекарства с протокол спрямо миналата година.Нова група медицински изделия се предвиждат при диабетно болните пациенти за осигуряване на сензори за мониториране на нивото на глюкозата.Лекарствата за онкологичните заболявания в условията на болничната помощ, които Касата заплаща извън стойността на оказваните медицински услуги, са в размер на 467 милиона лева. Тези средства са разчетени за лечението в болница на над 35 хил. онкоболни, е записано в проекта. 99.9 милиона лева са заложени за лекарства за базова терапия на онкологични и онкохематологични заболявания, коагулопатии и редки заболявания.Скъпоструващите лекарства са включени в списък на НЗОК извън Механизма. Той съдържа лекарствени продукти от позитивния списък, за домашно и болнично лечение, които нямат алтернатива при лечение на редки и онкологични заболявания.Повече пари са парите и за медицински изделия. Сумата по проект е 110 млн. лв.Малко над 70 млн. лв. са парите за погасяване задълженията към чуждите здравни фондове. 83 милиона и 400 хил. лева чрез трансфер от МЗ ще бъдат предназначени за ваксини, за дейности за здравно неосигурени лица, включващи както интензивното лечение и диспансерно наблюдение при пациенти с психиатрични заболявания и с кожно-венерически заболявания, както и дейности за здравнонеосигурени жени и дейности касаещи лечението на децата до 18 годишна възраст.С малко над 4 милиона лева са увеличени средствата за персонал. В заложените разходи за 2020 г. е отразено увеличението в размера на минималната работна заплата и свързаните с това осигурителни вноски. В проекта са взети предвид средства за придобит трудов стаж и професионален опит за нещатния персонал, нает по трудови правоотношения, съгласно Наредба за структурата и организацията на работната заплата.", "date": "2019.10.23", "title": "Повече средства за болници и лекарства в проектобюджета на НЗОК за 2020 г."}
{"url": "https://offnews.bg/politika/mestnata-koalitcia-bsp-za-balgaria-v-ruse-ne-mozhesh-da-upravliavash-713803.html", "text": "Някои опоненти са останали във времената на Гочоолу и Дочоолу.Това се казва в позиция на Предизборния щаб на Местната коалиция \"БСП за България\" в Русе.В обръщение до гражданите те пишат: Скъпи русенци,В началото на предизборната надпревара всички основни партии и коалиции в Русе обявиха, че ще водят изключително толерантна кампания. Дните оттогава ясно показаха кой държи на обещанията си. Атаките на опонента започнаха още в самото начало чрез публикуване на обидни коментари по адрес на Пенчо Милков и други кандидати. Постепенно експертите в черния ПР се фокусираха само върху Милков, защото за все повече русенци той е надеждата за промяна и развитие на града. Безсилни срещу аргументите му, пуснаха оскърбителна брошура. Поради липса на компромат, се заровиха в семейството му. Лепят плакатите си върху неговите и им слагат други номера, за да заблудят русенци.За всеки е ясно, че който води мръсна кампания, не може да управлява чисто. Промяната, за която се борим, изисква достойнство, принципи и уважение към хората.Очевидно някои опоненти са останали във времената на Гочоолу и Дочоолу. Днес се обръщаме с апел към гражданите да санкционират с вота си политическите шарлатани. Не се доверявайте на кандидати, които в отчаянието си прибегнаха до компроматни войни. Нашата кауза е Русе! Русе заслужава енергичен, компетентен и отговорен кмет, който стои зад думите си. Това е Пенчо Милков.Обичаме Русе!", "date": "2019.10.23", "title": "Местната коалиция БСП за България в Русе: Не можеш да управляваш чисто, ако си спечелил мръсно"}
{"url": "https://offnews.bg/obshtestvo/oktomvrijskoto-liato-ne-svarshva-do-27-gradusa-i-dnes-713774.html", "text": "Времето и днес ще е слънчево и топло. Максималните температури ще са между 22 и 27 градуса, в София около 25. В планините ще духа слаб източен вятър. Термометрите на на 1200 метра ще се качат до около 21, а на 2000 метра – около 15 градуса. До обяд край морето ще е мъгливо, но слънцето ще се покаже в следобедните часове. Максимални температури между 20 и 23 градуса на брега и около 20 градуса сред вълните от 1-2 бала, прогнозират синоптиците от НИМХ. До края на седмицата и през първите дни от следващата промяна на времето не се очаква. Преобладаващите максимални температури ще са между 21 и 26 градуса, а минималните най-често ще бъдат между 6 и 11 градуса. Октомврийското лято продължава до края на месеца. ", "date": "2019.10.23", "title": "Октомврийското лято не свършва, до 27 градуса и днес"}
{"url": "https://offnews.bg/obshtestvo/voda-niama-da-ima-v-chast-ot-dianabad-dnes-713716.html", "text": "„Софийска вода” временно ще прекъсне водоснабдяването в част от „Дианабад“ днес, съобщиха от дружеството. Във връзка с изграждане на сградно водопроводно отклонение на ул. „Никола Габровски“ в жк. „Дианабад“ се налага спиране на водоподаването от 10:00 до 17:00 часа по ул. „Св. Пимен Зографски“ от ул. „Никола Габровски“ до ул. „Русаля“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Св. Пимен Зографски“ бл. 59. ", "date": "2019.10.23", "title": "Вода няма да има в част от Дианабад днес"}
{"url": "https://offnews.bg/obshtestvo/sv-ap-iakov-gospodi-prosti-im-ne-znaiat-shto-praviat-713652.html", "text": "Църквата почита днес св. апостол Яков, брат Господен. Той е наречен така, защото бил син на Йосиф, обручникът на св. Дева Мария. Яков е от седемдесетте апостоли, първи епископ на Йерусалим в продължение на 33 години. Той е написал първата света литургия. Заради това, че проповядвал Христа в Йерусалим, свети апостол Яков бил хвърлен от покрива на храма. Той събрал последни сили, застанал на колене, вдигнал ръце към небето и казал: Господи, прости им! Не знаят, що правят.Но фанатиците започнали да хвърлят камъни върху него. Най-разяреният от всички се спуснал към апостола и с тежко разбил главата му с тояга.Така св. апостол Яков, брат Господен, предал душата си на Бога. Тогава бил на 66 години. Това станало в 63 година от Рождество Христово.", "date": "2019.10.23", "title": "Св. ап. Яков: Господи, прости им, не знаят що правят"}
{"url": "https://offnews.bg/ikonomika/zapochna-izgrazhdaneto-na-tunel-zheleznitca-ot-am-struma-713798.html", "text": "Започна строителството на тунел „Железница“ от автомагистрала „Струма“, както и на пътните участъци непосредствено преди и след него. Съоръжението ще е с дължина около 2 км и ще бъде най-дългият пътен тунел, изграждан досега у нас. Изпълнението е обособено в три части - тунела, пътя преди и след него, за да може на обекта да се работи едновременно и да завърши в срока на Оперативна програма „Транспорт и транспортна инфраструктура“ 2014-2020 г.Тунелът ще бъде с две отделни тръби за движение. Дължината на всяка ще е около 2 км. Съоръжението ще бъде с всички необходими системи за енергоефективно осветление, вентилация, видеонаблюдение, пожароизвестяване, интелигентна система за управление на трафика, аварийни SOS кабини, електронна система за контрол на достъпа и т. н. Ще бъде изграден и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, които са съответно 108 м и 18 м, подпорна стена и др.Изпълнител на тунел е Консорциум „АМ СТРУМА ТУНЕЛ 2018“, в който участват: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД. Стойността на договора е 185 370 370, 37 лв. без ДДС. Строителният надзор е на „План Инвест Железница“ ДЗЗД. В обединението участват: „ПЛАН ИНВЕСТ ПЛОВДИВ“, „ИНФРА ПРОЕКТ КОНСУЛТ“ ЕООД, „Аскос 03“ ЕООД, „СЪРЧ КОРПОРЕЙШЪН СРЛ“. Стойността на договора е 3 994 440 лв. без ДДС.Участъкът преди тунела, пътувайки от София към Кулата, е с дължина 720 м. Включва и обслужващ тунелен път при северния портал и мостово съоръжение. Отсечката ще бъде изградена от ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД. Стойността на договора е 29 985 345 лв. без ДДС. Строителният надзор е възложен на ДЗЗД „ТЕС Консулт“, в което са: „СТРОЛ 1000“ АД, ТРИ-ЕС“ ЕООД и „ЕКСПЕРТ ДЕСИЖЪНС“ ООД. Техният договор е за 599 783 лв. без ДДС.Отсечката след тунела е с дължина 1,4 км. Ще бъдат построени селскостопански подлез, подпорна и укрепителна стена, отводнителни съоръжения, изграждане и реконструкция на инженерни мрежи и др. Изпълнител на строително-монтажните работи е „ПСТ ГРУП“ ЕАД. Стойността на договора е 18 442 297,40 лв. без ДДС. Строителният надзор е на ДЗЗД „ПЪТКОНСУЛТ 2000-КОНСУЛТ 64“, в което са: „ПЪТКОНСУЛТ 2000“ ЕООД и „КОНСУЛТ 64“ ООД. Техният договор е за 465 222 лв. без ДДС.Автомагистрала „Струма“ е част от коридор „Ориент/Източно Средиземноморие“, свързващ Видин с Кулата, и по нея преминава пътният трафик за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Проектът ще се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.", "date": "2019.10.23", "title": "Започна изграждането на тунел „Железница“ от АМ „Струма“"}
{"url": "https://offnews.bg/politika/malina-edreva-izstradah-i-kato-savetnik-i-lichno-remonta-na-grafa-n-713777.html", "text": "- Г-жо Едрева, колко съветници ще има ГЕРБ в новия СОС според Вас? И - ако са по-малко от сега - защо, къде сгрешихте? - Нашата цел е да запазим доверието на хората, за това работим през цялото време, и сега по време на предизборната кампания – също. Това е основното и най-същественото, защото - каквито и проекти да искаме да се осъществят, ни е необходима подкрепата. А тя се заслужава само с работа, с конкретика и със спазени обещания. Знаете ли, кое бих искала да се чуе най-много и да получи не само разбиране, а реална подкрепа? Бих искала хората на София да знаят, да повярват и да участват в новия процес за развитие на града ни. В момента има нов импулс пред София, можем да направим не просто стъпка, а голяма крачка към град на бъдещето. И, не не говоря, за някакво далечно бъдеще, а за бъдещето ни сега. И ние всички, наистина всички хора в столицата, можем да участваме и сами да управляваме този процес. Как ще стане това? Предлагаме конкретна програма, конкретни проекти, конкретни срокове, конкретни финансови ангажименти за това София да е град на хората. Това е важно в момента – доверието.Конкретните резултати ще коментираме след неделя.- Кажете три основни грешки, които допуснаха съветниците от ГЕРБ - връзкарство, надменност, лоша комуникация с хората? - В изграждането на доверие, водещ е диалогът. Ние винаги сме били с отворени сетива към хората – чуваемостта е ключова, за да стигаме до най-добрите решения. Точно кметът Фандъкова е човекът, който е инициирал консултативни съвети по различни теми, с участието на хората. По най-важните въпроси търсим мнението на възможно най-голям кръг експертно мнение хора, търсят се решения с участието на всички заинтересовани страни. Знаете, че по инициатива на кмета Фандъкова беше създадена „Визия за София“ и тя бе подкрепена от общинския съвет. Това е огромен експертен труд, да събереш професионалистите, да дефинираш предизвикателствата, да получиш най-добрите възможни предложения и да дадеш базата от данни обратно на експертите, за да изработват и предлагат най-подходящите решения. И това за всяка област, подчертавам, от живота на града. Едно нещо изстрадах много, и лично, и като съветник – ремонтът на ул. Граф Игнатиев. Най-големият ни пропуск беше, че не обяснихме на съгражданите ни преди началото на работата мащабите на тази реконструкция, допуснахме те да не чуят сроковете, не отчетохме притесненията. Да, взехме мерки, опитахме се и помогнахме, но пропускът остана. Вече си взехме поука и имаме конкретни решения, за да не поставяме хората на София в подобна ситуация.- Приемате ли обвиненията за корупция в СОС и как ще се пребори ГЕРБ с нея?- Корупция с внушения, размахване на обвинения и липсата на конкретика не се решава. Има само един механизъм за решаване на проблема – създаване на ясни правила, контрол и при нарушения – подаване на сигнал до съответните отговорни институции. Това е. Всичко останало са само приказки, които стават изключително гръмотевични по време на избори. ГЕРБ и лично кметът Фандъкова имаме твърда и безкомпромисна политика да реагираме веднага при съмнения за корупционни практики. Примери назад в годините има много в тази посока. Не ме разбирайте погрешно. Не сме решили проблема с лошите практики, но винаги сме давали ясен знак, че работим срещу тях. И призовавам политиците да бъдат отговорни – когато притежаваме сигнал, нашата отговорност е да го предоставим веднага. Насърчавам гражданите да правят същото. Битката с корупцията е единствено нетърпимост.- Вие сте сред най-близките на кмета Фандъкова в Столична община - ще останете ли съветник, ако тя не е кмет? - Заставаме с лицата си и работата дотук. С констатираните пропуски и тяхното преодоляване, с поисканите от кмета Фандъкова законодателни промени по отношение на презастрояване, инкриминиране на горенето на отпадъци и носене на професионална отговорност. След като имаме резултата от доверието на нашите съграждани, ще имам отговор на въпроса Ви. Сега не разглеждам подобни хипотези.- Колко нови места за култура ще има в столицата, според вашата предизборна програма? - На много напреднал етап е създаването на новия център за съвременна култура „Топлоцентрала“. Това ще бъде иновативният дом на изкуствата със зали за събития, място за изложби, ателиета за работа с деца, за резидентски гостувания на чуждестранни автори, социални контакти.  както и обогатяването на местата за култура на открито. Общината вече направи първите четири галерии – на Моста на влюбените, в Градската градина, градината „Кристал“ и в парка пред НДК. Подготвяме и превръщането на подземията на бившия мавзолей в галерия. Решение, което обсъждаме заедно с много хора, свързани с изкуството, туризма, с историята на града ни. Предвижда се и създаването на нова детска читалня в Борисовата градина. Къщата на Яворов, по която толкова много работихме, вече е собственост на Столична община и тя е другото естествено място за култура.- Какви са акцентите в програмата ви за следващ мандат - ще продължи ли подкрепата за проекти? - През лятото проведохме поредица от среща, които нарекохме „Културата отблизо“ - десетки представители на творческия сектор и на социалното предприемачество участваха в дебатите, назовахме предизвикателствата, набелязахме решения и общината, и кметът Фандъкова поехме конкретни ангажименти, по които вече се работи вече. Основните ни акценти са програма „Култура“, програма Европа, Календара на Културните събития в града. - Харесва ли ви кварталът, в който живеете?- Това е кварталът от моето детството и никога не се съблазних да го сменя.- Съпругът Ви е французин - какво казва той, какво не харесва в София? - Съпругът ми обича София. София е свободен модерен град. Всяка година негови приятели и близки ни гостуват. За него е изключително интересно да вижда промяната. Какво не му харесва? Трудно му е с административните услуги, които не са адаптирани за чужденци. Това е нещо по което трябва да се работи на местно и държавно ниво, защото трябва да си даваме сметка, че София е европейски град.", "date": "2019.10.23", "title": "Малина Едрева: Изстрадах и като съветник, и лично ремонта на Графа, но си взехме поука"}
{"url": "https://offnews.bg/futbol/mladen-marinov-ako-tarsim-variant-do-vseki-fen-da-ima-politcaj-niama-713794.html", "text": "Вътрешният министър Младен Маринов не приема определението, че България е расистка държава. Това обяви самият той пред НОВА по повод скандалната .Младенов обясни, че от МВР искат на стадиона да влизат лица със самоличност и да се знае кой е закупил всеки билет. Той обаче смята, че хората не трябва да разчитат само на органите на реда в такива ситуации.\"Не отричам, че има проблеми с футболното хулиганство и поведението на зрителите на стадиона. Ние инициирахме промени в закона.Не искам да се разбира, че само МВР е отговорно за това. МВР дори не е задължено да участва в охраната на всеки футболен мач, в Англия е така.Съгласно закона, футболните фенове на Левски имат регистрирана охранителна фирма, която също трябва да върши работа. Ако вървим в посока до всеки да има полицаи и да има контрол, няма да постигнем нищо.Трябва да се приемат промени в закона. Когато поставихме въпроса за влизане срещу лична карта, ни обвиниха, че превишаваме правата си\", каза Маринов.", "date": "2019.10.23", "title": "Младен Маринов: Ако търсим вариант до всеки фен да има полицай, няма да постигнем нищо"}
{"url": "https://offnews.bg/obshtestvo/protest-sreshtu-izbora-na-geshev-dnes-utre-e-pred-vss-713780.html", "text": "Пореден протест \"Марш за право и свобода\" организира \"Правосъдие за всеки\" днес, ден преди избора на нов главен прокурор. Той е под наслов \"Светлината пробива мрака\" и е срещу кандидатурата на единствения номиниран за поста - настоящия зам.-главен прокурор Иван Гешев. \"Маршът за право и свобода\" ще тръгне от Съдебната палата в 18 часа, ще премине през площад \"Независимост\" и ще завърши пред Народното събрание.Организаторите ще се съберат и утре пред сградата на Висшия съдебен съвет по времето, когато съдебните кадровици ще изслушват концепцията на Иван Гешев за развитието на държавното обвинение през следващите седем години.Утре ще е и самото гласуване. За да бъде избран, заместникът на Сотир Цацаров трябва да получи подкрепата на най-малко 17 от членовете на Висшия съдебен съвет. ", "date": "2019.10.23", "title": "Протест срещу избора на Гешев днес, утре е пред ВСС"}
{"url": "https://offnews.bg/zdrave/53-ot-smartnite-sluchai-svarzani-s-profesiata-sa-sledstvie-na-onkoz-713812.html", "text": "Повече от половината смъртни случаи, свързани с професията, са вследствие ракови заболявания, сочат данните от проучване на Европейската агенция за безопасност и здраве при работа. Те бяха оповестени на Националната конференция „Здравословните работни места управляват опасните вещества“, организирана от Министерството на труда и социалната политика.Проучването показва, че химични или биологични агенти присъстват в 38% от предприятията в ЕС. 18% от работниците в ЕС съобщават, че са в контакт с химични агенти поне за една четвърт от времето си на работа, а 15% от работниците дишат дим, пари или прах на работното си място, каза социалният министър Бисер Петков, цитиран от пресцентъра на ведомството.Той подчерта, че работниците и работодателите в целия ЕС трябва да бъдат запознати не само с правилата и законодателните норми, а и с практиките, които позволяват те да бъдат прилагани най-добре. В противен случай рисковете, създавани от експозиция на опасни вещества не биха могли да бъдат правилно управлявани. В тази връзка, в рамките на националната кампания, посветена на предотвратяването на вредното влияние на опасните вещества, работим заедно с партньорите ни през тези две години, допълни министър Петков.През 2019 г. Министерството на труда и социалната политика организира заедно със социалните партньори 12 конференции и семинари, в които участваха и експерти на Главна инспекция по труда.„Надявам се, че тези събития ще допринесат за повишаване на информираността за вредното влияние на опасните вещества и за използването на все по-ефективни превантивни инструменти и практики за неговото ограничаване“, каза министърът на труда и социалната политика.", "date": "2019.10.23", "title": "53% от смъртните случаи, свързани с професията, са следствие на онкозаболявания"}
{"url": "https://offnews.bg/politika/simeon-slavchev-pp-mir-horata-ot-vrazhdebna-triabva-da-imat-do-713784.html", "text": "Ако проблемите в София се решават като проблемите в едно семейство, ще е много по-лесно да променим града ни към по-добро. Това заяви председателят на Политическа партия МИР и водач на листата на кандидатите за общински съветници в столицата инж. Симеон Славчев по време на срещата с граждани в кв.”Враждебна”. Той каза, че неслучайно и мотото на най-младата българска партия МИР е „София е моето семейство”.„Политическа партия МИР разглежда и дава решение на всички проблеми на София през погледа на семейството – като започнем с липсата на места в детските ясли и градини, като минем през недостъпната градска среда, мръсния въздух и стигнем до транспорта и цялата инфраструктура. Ако всички столичани приемат и почувстват София като свое семейство, то тогава много бързо и лесно ще започнат да се решават проблемите на столицата. Всеки един проблем трябва да се обсъжда и да се направи план за действие за неговото решаваме, като в целия процес трябва активно да участват гражданите и експертите. Това ще гарант за устойчивото решаване на всеки един от проблемите”, каза водача на листата на ПП МИР в София инж. Симеон Славчев. На срещата с гражданите присъстваха и кандидатите на ПП МИР за общински съветници Александър Пеновски, Цанко Донков, Милена Вацова, Александър Лазаров и Владислав Милев.Инициаторът на срещата от страна на гражданите, Деси Коларска-Стоимчева, постави един от най-съществените въпроси пред живущите в квартала – връзката и прекият достъп до софийското метро. Инж.Симеон Славчев коментира, че този проблем може да се реши с доклад до транспортната комисия на Столичния общински съвет и припомни, че подобен случай имаше и с жителите на Бистрица. Тогава той, като общински съветник в СОС, внесе доклад в комисията и беше осигурена специална автобусна линия, която свързва центъра на Бистрица с метрото в кв.”Младост”. „Това е сериозен въпрос, който трябва да се реши, хората от „Враждебна” трябва да имат достъп до метрото”, беше категоричен председателят на ПП МИР. Бяха коментирани и други проблеми на „Враждебна”, включително и ситуацията с местата в детските градини, която засяга всички райони на града. Александър Пеновски коментира, че на София ѝ е нужно по-добро планиране, за да могат всички деца да намерят място в яслите и градините. Трябва да се предвижда броят на децата, както и това, че градът се разширява постоянно и в него се заселват нови и нови семейства, коментира той.Един от най-сериозните проблеми на кв. Враждебна остава сметището. Инж. Симеон Славчев пое ангажимент към жителите на кв. „Враждебна”, че в новия мандат на Столичния общински съвет ще реши проблемите на жителите на Враждебна с транспорта, инфраструктурата и сметището.", "date": "2019.10.23", "title": "Симеон Славчев, ПП МИР: Хората от „Враждебна” трябва да имат достъп до метрото"}
{"url": "https://offnews.bg/futbol/vsichki-rezultati-i-golmajstori-v-shampionskata-liga-713783.html", "text": "Късно снощи се изиграха първите мачове от третия кръг на груповата фаза на Шампионската лига. Точно 30 гола бяха отбелязани във всички двубои. ПСЖ и Тотнъм записаха гръмки победи с по 5:0 над тимовете на Брюж и Цървена звезда.Манчестър Сити също вкара 5 гола на Аталанта при победата с 5:1. Рахйим Стърлинг се отчете с хеттрик в тази среща. Ювенус се измъчи при домакинството си на Локомотив Москва, но победи след обрат с 2:1.Байерн също имаше трудности в гостуването си на Олимпиакос, но в крайна сметка взе трите точки след победа с 3:2.Рекордьорът по спечелени титли от Шампионската Реал Мадрид пък записа първа победа в тазгодишното издание, надделявайки с минималното 1:0 отбора на Галатасарай в Истанбул.От ранните маочве Алваро Мората донесе победа на Атлетико над Байер Леверкузен, докато Шахтьор Донецк и Динамо Загреб си спретнаха голово шоу, но не се победиха и завършиха 2:2.Ето всички резултати от днешния ден:Група \"А\":Брюж - ПСЖ 0:50:1 Мауро Икарди 8', 0:2 Килиан Мбапе 61', 0:3 Мауро Икарди 63', 0:4 Килиан Мбапе 79', 0:5 Килиан Мбапе 83'Галатасарай - Реал Мадрид 0:10:1 Тони Кроос 18'Група \"В\":Тотнъм - Цървена звезда 5:01:0 Хари Кейн 9', 2:0 Хюн-Мин Сон 16', 3:0 Хюн-Мин Сон 44', 4:0 Ерик Ламела 57', 5:0 Хари Кейн 72'Олимпиакос - Байерн Мюнхен 2:31:0 Юсуф Ел Араби 23', 1:1 Робърт Левандовски 34', 1:2 Робърт Левандовски 62', 1:3 Корентин Толисо 75' , 2:3 Гилерме 79'Група \"С\":Шахтьор Донецк - Динамо Загреб 2:21:0 Йевхен Коноплянка 16', 1:1 Дани Олмо 25', 1:2 Мирслав Орсич (д) 60', 2:2 Додо 75'Манчестър Сити - Аталанта 5:10:1 Руслан Малиновски 28', 1:1 Серхио Агуеро 34', 2:1 Серхио Агуеро (д) 38', 3:1 Рахийм Стърлинг 58', 4:1 Рахийм Стърлинг 64', 5:1 Рахийм Стърлинг 69'Група \"D\":Атлетико Мадрид - Байер Леверкузен 1:01:0 Алваро Мората 78'Ювентус - Локомотив Москва 2:10:1 Алексей Миранчук 30', 1:1 Пауло Дибала 77', 2:1 Пауло Дибала 79'", "date": "2019.10.23", "title": "Всички резултати и голмайстори в Шампионската лига"}
{"url": "https://offnews.bg/bojni/kobrata-iskam-pobeditelia-ot-dzhoshua-ruis-i-titlata-713787.html", "text": "Две седмици ни делят от поредния двубой на Кубрат Пулев на професионалния ринг. На 9 ноември звездата ни в тежката категория ще се изправи срещу Райдъл Букър, като това ще е първия му мач след временното отнемане на лиценза му след случая с целувката по устата на репортерката Джени Суши.Двубоят ще се проведе на стадион Чукчанси Парк във Фресно - домът на бейзболния отбор на Гризлис.Пулев е решен да се докаже срещу американеца и да чака на спокойствие победителя от мача между Антъни Джошуа и Анди Руис за световната титла в Дубай.\"Този мач с Букър е много важен за мен, особено като се има предвид какво може да загубя. Аз съм заложил всичко! Знаете, че съм задължителен претендент за световната титла на IBF и чакам победителя от мача между Анди Руис и Антъни Джошуа.Не ме интересува кого от тях ще срещна в битката за световната титла, просто искам победителя и шанса за колана\", заяви Пулев пред ESPN, цитиран от Гонг.Неговият съперник Райдъл Букър е изключително опасен, а преди това се е подготвял в щаба на украинеца Александър Усик, който е другият задължителен претендент, но във версия WBO и също очаква мач с победителя от Джошуа-Руис.\"Този мач означава много за мен\", заяви американецът.\"Това е един от последните ми шансове да докажа пред целия свят, че все още имам уменията си на ринга. Не съм изпуснал и секунда, докато бях в затвора. А тази възможност не можеше да дойде в по-добър момент за мен.Подготвен съм изключително добре. Бях на шестседмичен лагер с Усик и тогава дойде обаждането за този мач с Пулев. Обещаният хонорар ме устройва, така че изобщо не се замислих, а грабнах възможността с две ръце\", каза Букър.", "date": "2019.10.23", "title": "Кобрата: Искам победителя от Джошуа - Руис и титлата"}
{"url": "https://offnews.bg/lajfstajl/kak-ostariava-kosata-s-godinite-i-kakvo-se-sluchva-s-neia-713937.html", "text": " трябва да са целогодишни, за да не се натрупват различни фактори, които водят до нейното изтощаване. Да, качествените маски за коса, измиващите продукти и терапии за поддържането й казват своята дума, за да се радвате на блясък и сила. Въпреки това обаче с годините косата старее, което изисква постоянство и повече старание от ваша страна.На ден се губят средно по 100 косъма – знаем това правило, което е относително в зависимост от индивидуалния начин на живот, гените и третирането. Когато преминем през хормоналната буря на бременността, стресът за организма е сериозен, което рефлектира и върху косата. Друг такъв критичен период е и менопаузата.Във възрастта около 20 години косата обикновено е плътна и здрава. Видът й с нищо не ни смущава, стига да не сме подложени на непосилен стрес, строга диета или употреба на контрацептиви, които не са подходящи за тялото ни.10 години по-късно промените в хормоните си казват думата. Жената по всяка вероятност е създала семейство и има дете. Косата й е изтъняла и значително оредяла. По време на 9-те месеца тя може да изглежда перфектно и да се сгъсти, но след раждането настъпва обратният процес и кичурите стават доста по-фини.Когато приближим към 40-те, ангажиментите са ни притиснали отвсякъде. Рядко обръщаме внимание на косата си или разчитаме да го правим набързо, колкото да успокоим гузната си съвест. Неизбежно е – недостатъчното внимание прави косата податлива на цъфтящи краища, а постоянното боядисване е още една причина тя да бъде безжизнена.50-години настъпват с почти пълното посивяване на косите ни. Възможно е обемът допълнително да намалее. Ето защо сега е удачно време да скъсите дължината и да изберете нетрадиционна прическа.Понижените нива на естроген и по-високият тестостерон към 50-те бележат края на менопаузата. На тази възраст трансформацията на косата притеснява еднакво и мъжете, и жените. Тя често е вяла, трудно поддаваща се на оформление дори и от професионалист, с изтънели върхове и липсващи зони в корените.Важно е включването на комплексни мерки, за да се запази до известна степен нейната сила и да не страда самочувствието ни от естествените промени на възрастта. Дамите може да заложат на по-натурални средства, не само при козметичната грижа, но и по отношение на използването на боя за коса.", "date": "2019.10.23", "title": "Как остарява косата с годините и какво се случва с нея"}
{"url": "https://offnews.bg/zdrave/adv-damianov-planiraniat-biudzhet-na-nzok-niama-da-e-v-polza-na-patc-713806.html", "text": "Планираният бюджет на Здравната каса за следващата година поражда в пациентската общност доста смесени чувства, заяви пред БНР адв. Андрей Дамянов – член на Надзорния съвет на НЗОК и представител на Националната пациентска организация. По думите му ефективността от харченето на средствата е поставена под въпрос, въпреки увеличението на парите за здраве с близо 400 млн. лв. Той изрази тревогата си, че тези пари отиват в една нереформирана система и на практика получаваме още от същото. \"Силно се съмняваме, че този бюджет ще работи в полза на пациента“, обясни адв. Дамянов. Според него всичко това се дължи на липса на политическа воля.Адв. Дамянов счита, че моделът на здравеопазването е изчерпан: „Моделът на клиничната пътека по принцип трябва да бъде премахнат. Трябва да се мине на съвсем друг тип здравеопазване. Няма защо да се връщаме назад във времето и отново да се мъчим да реформираме нещо, което е доказало своята неспособност да отговаря на нуждите на пациентите“.По думите му НЗОК съумява в известна степен да си събере вземанията, но има и частични забавяния. Според него притеснителни са намеренията на Касата в посока на лекарствената политика: „Когато говорим за лекарствата с висока стойност, връщането на част от търговската отстъпка обратно към нея може и да е оправдано. Но когато говорим за лекарства, които са с ниска стойност, едно такова изискване и такъв натиск към фармаиндустрията може да откаже компанията да предлага съответното лекарство на нашия пазар“.Членът на НС на НЗОК счита, че в бюджета профилактиката отново е оставена на заден план. Адв. Дамянов заяви още, че не е оптимист, че бюджетът на НЗОК може да се промени в значителна степен по отношение на преразпределение на предложените суми.", "date": "2019.10.23", "title": "Адв. Дамянов: Планираният бюджет на НЗОК няма да е в полза на пациента"}
{"url": "https://offnews.bg/tenis/grigor-dimitrov-prodalzhava-uchastieto-si-vav-viena-713773.html", "text": "Най-добрият ни тенисист Григор Димитров продължава участието си на турнира във Виена с мач от втория кръг срещу №3 в схемата Матео Беретини.Григор и Беретини ще излязат на корта в четвъртия мач за деня на централния корт, като срещата започва най-рано в 18,30 часа българско време. Първият мач започва в 13,00 часа.И българинът, и италианецът достигнаха до полуфиналите на US Open, а Димитров е спечелил единствения двубой между двамата до момента - 7:5, 6:4 на клея в Монте Карло тази пролет.Снощи първата ни ракета игра мач на двойки, като негов партньор ще е испанският ветеран Фелисиано Лопес, а техни съперници са поставените под №3 французи Пиер-Юг Ербер и Никола Маю.Вчера Григор Димитров имаше повече свободно време и посети известното Испанско училище за езда във Виена. Това е най-старата академия за езда в света и една от туристическите атракции на австрийската столица.", "date": "2019.10.23", "title": "Григор Димитров продължава участието си във Виена"}
{"url": "https://offnews.bg/politika/mladen-timchev-sloganat-na-gerb-v-sandanski-triabva-da-bade-praznoslo-713782.html", "text": "Слоганът на ГЕРБ за тези местни избори, който е „Работа, работа, работа”, в Сандански спокойно може да бъде променен на „Думи, думи, думи” или още по-точно на „Празнословие, празнословие, празнословие”.Заявявам го смело, тъй като се запознах с опита за отговор на кандидат-кмета на ГЕРБ-Кирил Котев по повод моята позиция по строителството на предизборното виенско колело.\" Това каза кандидатът на БСП за кмет на община Сандански Младен Тимчев. Той бе категоричен, че Котев не е дал нито един конкретен отговор на въпросите, касаещи това съоръжение. \"На практика досегашният кмет говори много, но не казва нищо. Е, успява да спомене, че проектът е на частна компания, както и да се похвали, че виенското колело е най-високото в България. Но прави и едно огромно признание – че виенското колело се строи, а не се поставя! Ето как става това: „Ако не бъда избран за кмет, какво ще направя – ще разглобя виенското колело и ще си го взема вкъщи - сподели Кирил Котев\", припомни Младен Тимчев . По думите му се оказва, че това не е проблем за общинската администрация, която не издава разрешение за строеж, а разрешение за поставяне.\"Това е стряскаща некомпетентност. Тук иде реч за огромно съоръжение, което трябва да се монтира, да се сглоби, да се обезопаси, а не да се постави като сергия за семки”, категоричен е Тимчев. Той добави, че целта му не е да отрича направеното, а да заклейми начина, по който се работи в община Сандански – на тъмно, без диалог с гражданите, с погазване на собствената наредба, в която ясно е записано, че такова съоръжение може да се построи само и единствено с разрешение за строеж. „Разбрах, че някои са се засегнали, че наричам администрацията некомпетентна. Но в конкретния случай няма как да ползвам друго определение. Нека самите чиновници се замислят имат ли компетенции според техния доскорошен работодател, който две години вече ползва услугите на юридически съветници от София за сумата от 5000 лева на месец\", Каза още Тимчев. Той коментира, че те имат и задачата да обучават общинските служители. \"Похарчени са 120 000 лева без ДДС. Отделно са заплатите на общинските юристи. Ако бъда избран за кмет, ще направя ревизия на всички подобни договори, които касаят разходването на публични средства”, категоричен бе Младен Тимчев. Той обяви, че в управленската му програма е записано, че в срок от три месеца ще се въведе публичен електронен регистър на всички сключени договори от общината, включително на гражданските договори, за да е видно как и за какво се харчат парите на гражданите в общината.\"За същия период от време ще бъде публично достъпна в цялост информацията за всички служители на община Сандански, техните отговорности и контакти, за да се прекрати практиката, която да позволява съществуването на „тайни и непознати“ служители за гражданите\", заключи Тимчев.", "date": "2019.10.23", "title": "Младен Тимчев: Слоганът на ГЕРБ в Сандански трябва да бъде Празнословие"}
{"url": "https://offnews.bg/futbol/darzhavata-razreshi-na-tcska-da-renovira-stadiona-si-713811.html", "text": "Държавата даде зелена светлина на ЦСКА за изграждането на нов стадион в Борисовата градина. Това стана ясно след публикация на министъра на младежта и спорта Красен Кралев в официалния си профил във Фейсбук.\"\", написа Кралев.Добрата новина веднага бе отразена и в официалния сайт на ЦСКА:\"\".", "date": "2019.10.23", "title": "Държавата разреши на ЦСКА да реновира стадиона си"}
{"url": "https://offnews.bg/drugi/logata-na-olimpijskite-igri-i-poslaniata-koito-te-nosiat-713823.html", "text": "От 1896 година насам, когато се провеждат първите модерни Олимпийски игри в Атина, Гърция, събитието носи плам, мотивация и хиляди емоции на спортисти, фенове и зрители.Остава една година до Игрите в Токио, но междувременно логото за тези в Париж през 2024 година, вече е създадено. Разбира се, то стана повод за различни коментари и мнения, поради противоречивия му вид.Олимпиадата винаги на събирали голям зрителски интерес. В своята история тя пази хиляди разказани или не истории, променени човешки съдби, обрати и емоции.Атина, Гърция 1896 годинаНа възстановените след 1503 години модерни игри идват 245 спортисти. В Атина през 1896-а пристигат състезатели от 14 страни, включително и България. Останалите са Австралия, Австрия, Великобритания, Унгария, Германия, Гърция, Дания, САЩ, Франция, Чили, Швейцария, Швеция и Италия. Състезателите спорят за призовите места в 9 спорта.Награждаването става в последния 15-и ден. На главата на всеки победител се поставя лавров венец. Освен това той получава маслиново клонче, медал и диплома. Още оттогава в чест на шампионите звучи химнът на съответната страна и се издигат националните им флагове.Берлин, Германия 1936 годинаТогава се провеждат единайстите летни игри, като България има своята история. Ние сме сред първите страни, които посрещат на територията си олимпийския огън за модеpните игри. През 1936 г. на стадиона в Берлин лумва огънят , запален в Древна Олимпия и пренесен с щафета до Германия. На територията на България шествието влиза на 25 юли през Кулата.Минава през Кресна, Горна Джумая и стига в столицата, където празникът е белязан с лоша организация. Графикът е нарушен и едва не се стига до размирици. Причината е, че в суматохата изчезват или по-скоро са откраднати 14 от сувенирните дръжки на оригиналната факла. Бегачите си предават огъня, но дръжките остават техни – за спомен. Атлетите от щафетата по столичните улици остават без сувенири и шумно протестират.Логото също е противоречиво. Според специалистите Германия изтъква най-вече себе си, а не самите игри. То представлява камбана, на чиято има изобразен орел, който държи олимпийските рингове. Коментира се, че примерът е лош, тъй като орелът е прекалено голям и демонстрира доминация. Духът на международния спорт се чувства подчинен на страната домакин.Лондон, Англия 1948 годинаЧетиринайстите летни олимпийски игри се провеждат в Лондон, Англия от 29 юли до 14 август, 1948 г. Другите градове кандидатирали се за домакинство са Балтимор, Лозана, Лос Анджелис, Минеаполис и Филаделфия. Това са първите игри организирани след 12-годишната пауза поради Втората световна война. Германия и Япония не са поканени да участват. СССР отказва участие.Поради лошото финансово състояние на страната, Игрите се провеждат на стадион \"Уембли\", към който е добавена временно лекоатлетическа писта. Бюджетът за организирането на игрите е 600 000 британски лири (около 18,5 млн. лири към 2012 г.).За логото специалистите казват точно обратното от това на игрите в Берлин през 1938 година. За символ на града е избран Биг Бен. Важното е, че олимпийските пръстени стоят пред него, а текстът е позиционират отгоре. Това показва, че градът домакин е важен, но международната общност е по-важна.Мелбърн, Австралия 1956 годинаШестнайстите летни олимпийски игри се провеждат в Мелбърн, Австралия от 22 ноември до 8 декември 1956 г. Състезанията по конен спорт се провеждат в Стокхолм, Швеция поради наложената карантина в Австралия. Така това стават единствените олимпийски игри, провели се на 2 континента.В началото повечето членове на МОК не одобряват кандидатурата на Мелбърн поради географското положение на града. Игрите е трябвало да се проведат по време на австралийското лято, като в същото време в Европа и Северна Америка е зима. Опасенията на олимпийското движение са били, че атлетите от другите континенти трудно биха могли да се аклиматизират.Логото им получава широко одобрение. В него са преплетени лаврови клонки, които от дълбока древност символизират слава, победа или мир, картата на Австралия, както и символите на Олимпийските игри. Всички тези елементи изглеждат сякаш в синхрон и хармония.Атланта, САЩ 1996 годинаДвайсет и шестите летни олимпийски игри се провеждат в Атланта, САЩ от 19 юли до 4 август 1996 г. По случай стогодишния олимпийски юбилей на церемонията по откриването е поканен най-възрастният жив олимпийски медалист — словенецът Леон Щукел.В олимпийската програма правят дебют спортовете плажен волейбол, планинско колоездене и софтбол. На 27 юли в олимпийския парк при бомбен атентат загиват двама души, а 111 са ранени.По отношение на своето лого САЩ получават овации. Основата на факлата, направена от петте пръстена и числото 100, прилича на класическа гръцка колона и признава стогодишнината на Игрите. Пламъците на факела постепенно се превръщат в перфектната звезда, която символизира стремежа на всеки спортист към съвършенство. Златното се свързва със златния медал, а зеленото с лавровите клонки, както и с репутацията на Атланта, като град на дърветата.Сидни, Австралия 2000 годинаАвстралия е домакин на двайсет и седмите летни олимпийски игри. Тук на пръв поглед изчистеното им лого, изобразява най-важните на страната, града и спорта символи. Емблемата представлява фигурата на спортист, като се използват австралийски форми и цветове.В него се съдържат внушения за слънцето и скалите, заедно с цветовете на пристанището, плажовете и червения интериор, които призовават уникалния австралийски пейзаж и неговите обитатели. Синята светкавица символизира силуета на операта в Сидни, както и дим от олимпийска факла.Пекин, Китай 2008 годинаДвайсет и деветите летни олимпийски игри се провеждат в Пекин, Китай от 8 до 24 август 2008 г. Това са първите олимпийски игри, които се провеждат в Китай.Китай организира игрите с цел да покаже една различна и интересна култура на света, икономическата си мощ и издигането си като световна сила. Олимпиадата привлича интереса и към въпросите за замърсяването и нарушенията на човешките права в страната и казуса с независимостта на Тибет.Церемонията по откриването започва точно в 08:08:08 вечерно време на националния стадион на Пекин. В китайската култура числото 8 се асоциира с просперитета и вярата.Логото носи няколко много важни символа у себе си. То е наречено \"Танцуващият Пекин\" – китайски печат с името на героя \"Дзин\" (京). Логото комбинира традиционни елементи от китайското общество като напомня китайски печат, а отворените ръце на човечето показват готовността и желанието на Китай да сподели културата си.Лондон, Англия 2012 годинаТрийстите олимпийски игри се провеждат в Лондон, Англия, от 27 юли до 12 август 2012 г. Това са третите олимпийски игри, които се провеждат в Лондон. По време на игрите са подобрени 27 световни рекорда в седем спорта – плуване (8), вдигане на тежести (5), колоездене и лека атлетика (по 4), спортна стрелба (3), стрелба с лък (2) и гребане (1).За пръв път едно и също лого ще се използва за олимпийските и параолимпийските игри.Емблемата съчетава силата на олимпийските пръстени и Лондон заедно. Тя е под формата на числото 2012 – универсална и разбираема е по целия свят. Специалистите коментират, че логото излъчва гъвкавост, сила и енергия, която насърчава спорта.Токио, Япония 2020 годинаС последните две логота отправяме поглед към бъдещето. Трийсет и вторите летни олимпийски игри ще се проведат в Токио (Япония) от 24 юли до 9 август 2020 г. Токио ще е домакин на летни олимпийски игри за втори път след осемнадесетите летни олимпийски игри през 1964 г.Игрите се отличават с добавянето на 4 нови олимпийски спорта – карате, спортно катерене, сърфинг и скейтборд, както и на три нови дисциплини във вече съществуващи спортове – баскетбол 3х3, фрийстайл BMX и щафетно колоездене.Чрез различните си правоъгълни форми, логото стреми да изрази разнообразие, което прави света жизнено място. То ни разделя, но може и да ни обедини чрез уважение и подкрепа. Емблемите целят да покажат, че хората са равни, независимо от техните възможности. Тръпката и вълнението от спорта ни вдъхновява и кара сърцата по целия свят да бият заедно като едно цяло.Париж, Франция 2024Въпреки, че има много време, подготовката за тридесет и третите игри също тече с пълна сила. Неотдавна французите показаха своето лого, което събуди противоречия сред хората.Неговият дизайн събира олимпийския пламък в златен медал, а около него са косата и устните на Мариана – символ на Френската република от революцията през 1789 година.Организаторите твърдят, че логото събира в себе си иконични символи на спорта, Олимпиадата и Франция. Има хора, които все пак мислят, че емблемата прилича на рекламен сайт за запознанства или фризьорски салон.", "date": "2019.10.23", "title": "Логата на Олимпийските игри и посланията, които те носят"}
{"url": "https://offnews.bg/ikonomika/severozapadat-veche-ne-e-naj-bedniat-region-v-evropa-713801.html", "text": "Българският Северозапад вече не е най-слаборазвитият регион в ЕС, показва новият доклад на \"Евробарометър\" за развитието на регионите.Северозападът остава в дъното на класацията - на 260-то място. След него обаче се нареждат още осем региона в Гърция, Македония, Румъния, една испанска и две отвъдморски френски територии.Според индекса на \"Евробарометър\", който се актуализира на всеки три години, най-неразвитият от общо 268 европейски региона е гръцкият Ворейо Айгайо. Той представлява комплекс от острови в северната част на Егейско море, в които основният поминък е от туризъм, търговия и селско стопанство.Отдолу нагоре, с позиции между 267 и 261, се подреждат румънският Югоизток, Френска Гвиана, Анатолики Македония-Траки (Гърция), Майот (Франция), гръцката област Западна Македония, Западна Гърция и автономният испански град Мелиля в Северна Африка.Отличниците са районът на шведската столица Стокхолм, Лондон и Утрехт (Холандия). В челната десетка са още региони в Дания, Великобритания, Люксембург, Германия, Финландия.Как се изчислява индексът?Индексът за регионална конкурентоспособност (RCI) се прави по методика, приета от Световния икономически форум за изчисляването на неговия Глобален индекс на конкурентноспособността. Индексът се съставя на база 11 показателя, които измерват различни аспекти на конкурентноспособността и са разпределени в три групи: базови, за ефективност и за иновации. Базовите показатели са институциите, макроикономическата стабилност, инфраструктурата, здравеопазването и основното образование.Показателите, измерващи ефективността, са нивото на висшето образование и обучението през целия живот, големината на пазара и работната сила. Развитието на иновациите се измерва чрез технологичната готовност, бизнес средата и иновациите.За българския Северозападен регион в бележките към индекса се отбелязва, че се наблюдава сравнително добро равнище заради макроикономическата стабилност на национално ниво и развит пазар на труда.Интересно е сравнението между българския Северопазад и Западна Гърция, се отбелязва още в изследването. Западна Гърция има по-добра бизнес среда, докато заради стабилните макроикономически показатели на България и по-силния трудов пазар Северозападът излиза на по-предна позиция. Северозападният регион е много беден, с БВП на глава от населението едва 29% от средното за ЕС, затова единственият му силен показател се дължи на цялостната макроикономическа стабилност на страната. В същото време районът има много лоша инфраструктура, здравеопазване и технологично развитие, пише още в коментарите към индекса.", "date": "2019.10.23", "title": "Северозападът вече не е най-бедният регион в Европа"}
{"url": "https://offnews.bg/temida/kabinetat-otpusna-novi-94-400-lv-za-bavno-pravosadie-713826.html", "text": "За пореден път правителството отпуска допълнително пари за бавно правосъдие - 94 400 лв. се дават на правосъдното министерство за направени разходи за обезщетение на пострадали от това граждани и юридически лица.Това е общият размер на сумата, изплатена за третото тримесечие на 2019 г. от бюджета на МП по сключени споразумения за нарушени права за разглеждане и решаване на делата им в разумен срок.Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства.Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията.Ако се прецени, че правото на заявителя е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека, и предлага сключване на споразумение със заявителя.", "date": "2019.10.23", "title": "Кабинетът отпусна нови 94 400 лв. за бавно правосъдие"}
{"url": "https://offnews.bg/politika/rumen-jonchev-maia-manolova-si-zasluzhi-da-e-kmet-na-sofia-713763.html", "text": "- Г-н Йончев, по какво приоритетите и листата на ДБГ се различават от другите на тези избори?- Наистина повечето листи за общински съветници в София излизат с доста еднакви приоритети и предложения за решаване на проблемите на столицата. Това, всъщност, показва че тези проблеми са болезнено познати на хората и на политиците и вече никой не може да си затваря очите за тях. Става ясно, че проблемите на София не са леви и десни, не са сини или червени, а са си едни и същи и някои от тях не са решени вече десетилетия. Това, което ни отличава нас, коалицията ДБГ, ЗНС, НДСВ и Път на младите от останалите кандидати, е, че ние не търсим леви и десни решения, а предлагаме единствено възможните политики за спешно решаване на тези проблеми. Обикновено, най-краткият и верен път към една цел е само един и ние именно това предлагаме да прави бъдещият общински съвет. Другото, което ни отличава, е, че в останалите листи изобилстват досегашни общински съветници, които само веднъж на четири години се сещат за какво са избрани, хора, чиито имена обществото не знае и досега са част от аморфната маса, стояща зад решенията на общинския съвет. При нас такива няма, няма съветници, отговорни за сегашното състояние на столицата. - С какво вие ще започнете работата си в СОС?- Столичният общински съвет има нужда от сериозно раздвижване, от връщане към същността му на основен форум за дебат и стратегически решения за развитието на София, както и за ефективен контрол върху тяхното изпълнение. Тези функции са напълно деградирали вече повече от десетилетие и гражданите нямат реален досег до управлението на града. Накратко, СОС трябва да заработи и това е основна задача за новия състав, а добра предпоставка е очертаващата се пъстрота на състава и необходимостта да се търси съгласие по повечето теми. Що се отнася до конкретни действия, то на първо място стоят мерките за подобряване качеството на въздуха, транспортните проблеми, градоустройството и презастрояването. Разбира се, контролните функции не трябва да се неглижират, особено с оглед на непрестанните скандали около най-големите инвестиционни проекти в града.- Какво трябва да се промени в управлението на Столична община?- Преди всичко, общината трябва да се върне към нормалните принципи на демократичното управление, нещо да започне да зависи от Общинския съвет, там да се раждат решенията и да се прави политиката, а кметът да стане добросъвестен изпълнител на тези решения и реален носител на отговорноста за управлението. Това са базисни неща, но те не са налице вече дълго време. Прозрачността и отговорността са качества, които силно липсват към днешна дата и това се приема изключително болезнено от столичани, то пречи на решаването на проблемите на града.- Очаквате ли изненади на предстоящите избори?- Зависи какво разбираме като изненада. Ако изненада е промяната на управлението на София, така, както това се случи в Истанбул, Будапеща и на други места, то да, ние сме на прага на изненадата. Това не бива да ни изненадва, обаче, защото тази промяна е доста назряла и нужна на столицата и тя предстои. Иначе, както обикновено, всеки ще намери основания да твърди, че е спечелил изборите в София и е поднесъл изненадата, най-вече за себе си.Изненада, разбира се, би било, ако столичани гласуват за един кандидат, а бъде избран друг и това е едно от най-големите опасения на всички избори, доколкото ние все още нямаме електронно или поне машинно гласуване със съответните нива на защита. Нашите гласове продължават да бъдат в ръцете на малки групи хора, назначени от партиите на власт, които могат да ги манипулират и това се е случвало неведнъж. Надявам се, че вотът ще бъде достатъчно категоричен, а администрацията ще работи така, че да не останат съмнения и изненади.- Мая Манолова каза, че „орлетата на Борисов управляват София“. Кои са тези орлета?- „Орлетата“ си имат имена и това е една от причините досегашният кмет Фандъкова да обещава промяна на екипа си, макар и десет години по-късно. Вместо да гадаем, може би е удачно тя да ги назове и да очертае кого визира с тези промени и какво ги налага. Очевидно “орлета\" в управлението на столицата има и те се превърнаха в събирателен образ на задкулисието, съмнителните сделки и провалите в управлението на града. Много се надявам тези избори да прогонят \"грабливите птици\" от общината и да изчистят средата, която им дава възможност да се развиват.- Коалицията ДБГ подкрепяте Мая Манолова, но тя каза, че не се обвързва с партии. Има ли нещо, което ви притеснява в нея и нейното поведение?- Мая Манолова извоюва правото си да бъде кандидат за кмет и кмет на София извън схемата на основните политическите партии, въз основа на активната си гражданска позиция и с подкрепата на хората. Това рядко се отдава на политиците, които предпочитат да се крият зад партийните абревиатури, цветове и програми. Много е трудно да излезеш и да кажеш “аз отговарям” и Мая го прави по един автентичен начин, който печели доверието на гражданите. Разбира се, много партии биха искали да се възползват от това доверие сега, когато то е факт. Това обяснява нежеланието й да се обвързва с тях. Мая няма нужда от посредник в общуването си с хората и тук аз виждам наченките на един съвсем нов тип правене на политика, който бързо набира сили в развитите страни по света, но още е някак си нов за нас. Модерното общество и средства за комуникация силно скъсяват връзката между политиците и хората, между властта и управляваните. Това означава работа при сто процентова прозрачност и нулево време за реакция и грешки. Много малко политици на този етап владеят този похват и имат смелостта да го практикуват и това не трябвада ни притеснява, а напротив, да ни радва, че и в България започва този преход към политиката на 21 век. Убеден съм, че София първа ще се възползва от тази възможност да бъде управлявана отговорно.", "date": "2019.10.23", "title": "Румен Йончев: Мая Манолова си заслужи да е кмет на София"}
{"url": "https://offnews.bg/zdrave/lekarite-v-gartcia-stachkuvat-713818.html", "text": "Лекарите в държавните болници в Гърция стачкуват. Протестна демонстрация се провежда в Атина. Медиците в Гърция искат повече средства за здравеопазването и назначаване на специалисти на незаетите места в държавните болници, съобщи националното радио.„Липсата на специалисти в много държавни болници принуждава пациентите да се обръщат към частни клиники“, съобщават от синдиката на здравните работници, който организира 24-часовата стачка.Правителството предвижда на незаетите места да се използват медици от частните клиники, вместо да се назначат съответните специалисти.Лекарите настояват министерството да осигури постоянно специалисти във всички държавни болници. Много от добрите медици напускат Гърция поради ниско заплащане и отказват работа на временни трудови договори, коментират протестиращите медици.Демонстрация на лекари се провежда пред министерството на здравеопазването в Атина.Днес всички държавни болници приемат само спешни случаи. Стачкуващите настояват за повече средства за здравеопазване.", "date": "2019.10.23", "title": "Лекарите в Гърция стачкуват"}
{"url": "https://offnews.bg/politika/nso-se-iadosa-na-borisov-ne-odobriavame-videata-vav-fejsbuk-ne-ni-va-713807.html", "text": "Националната служба за охрана е крайно вбесена от видеата, които премиерът Бойко Борисов публикува в фейсбук от служебната кола на ведомството. Вчера при един от епизодите на предизборното шоу на министър-председателя, нашумяло като \"Севдалина ТВ\" или Borissov Live Show, се вижда как колите на НСО избутват в аварийната лента други автомобили, за да премине кортежа премиера. Освен това колата кара върху две платна едновременно и определено пречи на простосмъртните шофьори, което е предпоставка за възникване на катастрофи. Борисов и спътниците му са си пуснали успокояваща музика, а кой има и кой няма предпазен колан в автомобила е трудно да се прецени.OFFNews потърси ведомството за коментар на видеото.От службата подчертават, че видеозаснемането не компрометира сигурността и неприкосновеността на охраняемите лица, но въпреки това специално заради точно това видео ще последват наказания.Ето и самото видео, което вбеси ведомството, охраняващо хората от властта:Коментарите под въпросния клип са доста остри. Ето някои от тях в оригинален правопис:Rocky Guitarman Слагайте си коланите ве УТРЕПКИNedqlko Georgiev Много ти е тясна магистрала, че избутват колите в аварийната.Stanislav Daganov Тежък нарцисизъм и политико-ексхибиционизъм е това, патология някаква... Швейцарският премиер не се показва така, не се разкарва да го снимат, като някакъв саудитски крал, или шейх. В нормалните държави министрите са незабележими, вършат си работата тихо и ефективно, без такива \"кралско-арабски\" показни, по света и у нас. Но и в това не се вписва, щото и нефт няма.Аргир Петров Шофьорът от НСО и седящият отдясно на г-н Дончев са отново без колани , като се борите срещу корупция и независима прокуратура хайде на база на това видео да видим написан фиш на двамата за без колан !!!Симеон Стоев Защо буташ колите в дясно?Krasen Krastev Е всичко хубаво ама ако кажеш на служителите на НСО да се движат по пътя като нормални хора щеше да е още по ОКМоже ли да караш колите и камионите да влизат в аварийната лента каточели ги разминава някакав извънгабаритен товар цъцъцъцъцъцъцИ да караш по средата наPavlin Dobrev Така е по протокол.А и премиера е много голям и може да кара където си поискаФ. Кехайов Тоя кара по средата и не спазва никаква дистанция. Басиии кралете.Temelko Qnkov Като Ал Капоне се возиш БорисовИвелин Калашников Музика супер ама тоя да беше си намерил място в кое платно ще караSim Mad Шофьора е без колан - поне сам ще си е виновен. По лошото е че този зад Борисов е без колан. Стане ли нещо ще размаже седящия отпред премиер, който единствено е с колан. Генерале пази се, че къде ще намерим втори като теб. Този отзад да бъде санкциониран веднага.Иван С. Филчев Това да се кара по средата върху двете платна някакъв иновативен тест на настилката ли е?Кандидати на опозицията са подали жалби в Общинските избирателни комисии във Велико Търново и Шумен заради други епизоди на Borissov Live Show, в които премиерът лично вози кметове на ГЕРБ и показва успехите на управлението им. В същото време за агитацията се използва държавен ресурс - автомобил на НСО, държавна охрана, гориво. При случая във Велико Търново, когато е возил в джипа си кандидата на ГЕРБ за кмет на Велико Търново Даниел Панов.Решението обаче е взето с 8 гласа ЗА и 5 ПРОТИВ, което е по-малко от нужното мнозинство от две трети. Така ЦИК няма да глоби Борисов, но връща за преразглеждане решението на ОИК, която го оневиняваше.", "date": "2019.10.23", "title": "НСО се ядоса на Борисов: Не одобряваме видеата във фейсбук, не ни въвличайте в агитация"}
{"url": "https://offnews.bg/politika/iavor-bozhankov-za-dobra-infrastruktura-shte-prilozhim-kontrol-713828.html", "text": "Всички искаме благоустроени и удобни за живеене населени места. Качеството на живот в тях не може да се подобри, ако нямаме базови условия за придвижване. Подобряването на уличната и тротоарна инфраструктура, както и на четвъртокласната пътна мрежа, е сред нашите основни приоритети.Доброто управление на една община изобщо не е сложно. Да си представим, че извършваме един обикновен ремонт в банята. Намираме добър майстор. Договаряме разумна цена и търсим баланс между цена и качество, като се съобразяваме с наличните средства. Задължително го контролираме по време на целия ремонт. Ако получим некачествен резултат – търсим си правата. Не е толкова сложно, нали? И всеки от нас го прави, когато се отнася за собствения ни имот.Защо тогава в управлението на общински и държавен ресурс виждаме друго. Висока цена, ниско качество, никакъв контрол и накрая – този който плаща, не си търси правата.Отговорът е логичен. Често политици казват: дадохме за това, дадохме за друго. Не, колеги, вие нищо не давате. Политиците единствено разпределят обществен ресурс. Всички български предприемачи и работници дават. Ние просто работим за тях.Данъкоплатците могат да контролират своите работници веднъж на четири години – чрез избори. Затова е толкова важно кого ще назначим - дали той ще бъде добър стопанин или ще управлява общото имущество като свое.Водени от разбирането, че единствено работа с чисто сърце дава добри резултати, представихме нашата визия за електронни услуги и подкрепа за младите, образованието, модерната администрация, бездомните животни, околната среда с всички нейни компоненти.Наред с всичко това, гражданите и инвеститорите търсят качествена инфраструктура.Тя включва пътища, тротоари, ВиК мрежи, подземна инфраструктура.За да постигнем по-добро качество, е необходима оптимизация на разходите. Ресурсите, с които разполагаме са ограничени. Затова е важно как инвестираме всеки лев.Няколко примера за недобро управление на ресурсите:- Общината предпочита да бъде осъдена, вместо да извърши нужните ремонти. Като народен представител изисках документи от всички дела за щети от дупки, в които община Горна Оряховица е осъдена. Оказа се, че за последните години от данъците ни са платени 43 000 лева за повредени автомобили, камиони и телесни повреди на граждани. Във всички случаи общината е обжалвала до последно, което е довело до допълнително заплащане на лихви и съдебни разноски.- Общината доплаща от бюджета за съществени пропуски в проектите си. Пример за това е арката пред Детския кът. Оказа се, че входът на парка струва 322 000лв. и трябва да бъде платен от общинския бюджет, въпреки че имаше европейски проект за целия парк.- Общината разходва средствата непрозрачно. Общинският съветник Огнян Стоянов поиска информация колко километра пътища и улици са направени и на каква цена. Срокът за отговор изтече отдавна, но до днес не е даден. Ако един съветник не може да получи информация, какво остава за гражданите.Решението на тези проблеми: контрол, прозрачност и общинско предприятие.ПрозрачностПоемам ангажимент информацията за всички условия, цени и разходи, свързани с разходването на публични средства да бъде лесно достъпна чрез електронните услуги на общината за всеки гражданин. Прозрачното изразходване на средствата е първата стъпка към доброто качество.КонтролЧесто граждани виждат как се полага прекалено тънък слой асфалт или пък дупки се запълват на всеки няколко месеца. Всичко това е следствие на липсващ контрол в интерес на фирма, личност или партия. Стига да искаме, строителството на пътища се контролира най-лесно. Построеното не може да изчезне и подлежи на контрол във всеки един момент. Пример: взима се ядка, която се изпраща в независима лаборатория. Съществуват и независими европейски лаборатории. Ядката дава точен резултат за качеството и дебелината на асфалта. Ако има разминаване между резултата и залегналото в количествено стойностната сметка, според условията на поръчката и договора – следват съд и санкции.На предварителен контрол ще подлежат и всички строителни проекти за общинските обекти. Така ще избегнем сегашната практика да се доплаща впоследствие за пропуснати съществени елементи при изпълнението на тези проекти.Общинско предприятиеКметът на общината трябва да носи лична отговорност за ремонтите и за битово комуналните услуги в общината изобщо. Процедурите с обществени поръчки са тромави и често водят до високи цени и ниско качество. Кметът трябва да разполага със собствени работници и техника, които работят за обществото. Не за печалба. Само така, с наличния ресурс, можем да увеличим обема на работа и да повишим качеството.Според наш анализ, кърпенето на дупки достига до цени 50лв / кв.м. Смятам, че при текущите цени можем да се справим на почти двойно по-ниска цена при работата на общинско предприятие. Това означава два пъти повече финансов ресурс за ремонти.Същият модел прилагаме във всички направления при изграждането на публичната инфраструктура: прозрачност, контрол и възлагане на тези дейности на общинско предприятие.Нашите планове показват, че при така създаденото предприятие ние ще можем да изградим и ремонтираме 20 км улици в град Горна Оряховица и 12 км в населените места като подменяме и ВиК мрежата под тях.Застъпваме се и за поставянето на трайна маркировка по уличните платна.Като основен приоритет си поставяме подобряването на пешеходната инфраструктура в града. Днес пешеходците не са приоритет за управлението. Особено затруднено е придвижването на родителите с детски колички, възрастните хора и хората с намалена подвижност.Недостигът на места за паркиране в централната градска част кара водачите на МПС да паркира върху тротоарите, а пешеходците – да се движат покрай колите на пътното платно. Прекратяваме това чрез изграждането на буферни паркинги край центъра и въвеждането на нова организация на движението. Тротоарите в Горна Оряховица ще се ползват по предназначение.Зад този план заставам аз, Явор Божанков", "date": "2019.10.23", "title": "Явор Божанков: За добра инфраструктура ще приложим контрол"}
{"url": "https://offnews.bg/futbol/dve-ot-zvezdite-na-ludogoretc-sa-van-ot-smetkite-za-macha-s-espaniol-713831.html", "text": "Треньорът на Лудогорец Станислав Генчев няма да може да разчита на звездите си Клаудиу Кешеру и Яцек Горалски за мача с Еспаньол.Това разкри специалистът преди срещата от Група Н между \"зелените\" и каталунците. Двата отбора ще се изправят един срещу друг утре на \"Лудогорец Арена\" от 19:55 часа.\"\", каза Генчев.Защитникът на разградчани Козмин Моци пък е категоричен, че двубоят срещу Еспаньол ще бъде много тежък, тъй като каталунците са най-трудният съперник в групата.\"\", сподели Моци.", "date": "2019.10.23", "title": "Две от звездите на Лудогорец са вън от сметките за мача с Еспаньол"}
{"url": "https://offnews.bg/ikonomika/lokorsko-podgumer-i-vojnegovtci-bez-tok-zaradi-stroitelna-firma-713829.html", "text": "Несъобразени изкопни работи на строителна фирма са причината за прекъсването на тока на три села в Столична община – Локорско, Подгумер и Войнеговци, съобщиха от ЧЕЗ.Скъсан е кабел 20 kV, собственост на ЧЕЗ Разпределение България, като в резултат спря електрозахранването на 1500 клиенти за 45 минути.Това е вторият подобен случай за тази седмица. Във вторник при изкопни работи на строителна фирма по същата причина без електрозахранване останаха 8, 9 и 10 част на столичния квартал „Люлин“.ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.10.23", "title": "Локорско, Подгумер и Войнеговци без ток заради строителна фирма"}
{"url": "https://offnews.bg/sviat/kater-na-gratckata-bregova-ohrana-se-vriaza-v-lodka-s-migranti-713786.html", "text": "Катер на гръцката брегова охрана се е врязал в лодка с мигранти тази нощ, съобщи БГНЕС.Произшествието е станало източно от остров Кос. Трима души са в неизвестност, а шестима са ранени.По предварителна информация от пристанищната администрация инцидентът се е случил, когато малък катер на бреговата охрана е извършвал планово патрулиране в района.Служителите не са забелязали лодката с мигранти, защото тя е била без навигационни светлини.На лодката е имало 34 мигранти. След сблъсъка всички са паднали във водата. Трима от тях – тригодишно дете и двама мъже, са в неизвестност. Останалите 31 са спасени от екипажа на кораб на „Фронтекс”, патрулиращ в района. Шест от мигрантите са ранени и са откарани в болницата в Кос.", "date": "2019.10.23", "title": "Катер на гръцката брегова охрана се вряза в лодка с мигранти"}
{"url": "https://offnews.bg/temida/tcatcarov-opredeli-doklada-na-ek-kato-parvata-obektivna-otcenka-za-bal-713810.html", "text": "Главният прокурор Сотир Цацаров определи решението на Европейската комисия да прекрати мониторинга на България като \"обективна оценка\", дадена за първи път.\"За първи път от много време получихме една доста обективна оценка. Вярно е, че това съдържание на мониторинговия доклад не радва всички, но тези, които мислят за България, трябва да бъдат доволни от това. Усилията ни бяха оценени по достойнство\", заяви Цацаров преди началото на редовната кръгла маса за контрабандата на цигари.Той обаче смята, че всяко успокоение е вредно и ще върве страната години назад. \"Много усилия бяха оценени по достойнство\", каза той и изреди заслугите на изпълнителната и съдебната власт.\"Оттук нататък трябва да се направят нещата, които са отразени в самия мониторингов доклад и които са ангажимент на правителството\", препоръча главният прокурор, като даде за пример измененията в Закона за съдебната власт, засягащи отмяната на задължението за деклариране на членство на магистрати и промяната в режима за отстраняването им при наказателно преследване.Цацаров смята, че институциите не бива да се чувстват спокойни, защото лошият резултат няма да се забави.", "date": "2019.10.23", "title": "Цацаров определи доклада на ЕК като първата обективна оценка за България"}
{"url": "https://offnews.bg/bojni/kubrat-pulev-i-rajdal-bukar-shte-se-biat-v-udoben-za-gledane-chas-713847.html", "text": "Феновете на звездата ни в профибокса Кубрат Пулев ще могат да гледат двубоя между него и Райдъл Букър на 9 ноември в удобен час.Срещата ще стартира около 22:00 часа местно време, което означава, че в България часът ще бъде 08:00 часа на 10 ноември (неделя).Двубоят ще се проведе на стадион \"Чукчанси Парк\" във Фресно - домът на бейзболния отбор на Гризлис. Часовете са ориентировъчни, тъй като всичко зависи от изиграните преди двубоя на Пулев срещи.Самата галавечер стартира в 4:30 часа в неделя сутрин българско време, а преди Кобрата на ринга ще се проведат шест двубоя.За Пулев това ще е първи мач след временното отнемане на лиценза му след случая с целувката по устата на репортерката Джени Суши.Кубрат е решен да се докаже срещу американеца и да чака на спокойствие победителя от мача между Антъни Джошуа и Анди Руис за световната титла в Дубай.", "date": "2019.10.23", "title": "Кубрат Пулев и Райдъл Букър ще се бият в удобен за гледане час"}
{"url": "https://offnews.bg/obshtestvo/otpuskat-17-mln-leva-za-nauchni-programi-prez-2019-g-713827.html", "text": "Правителството одобри 17 128 000 лева за 2019 г., които ще бъдат предоставени допълнително по бюджета на Министерството на образованието и науката за изпълнението на националните научни програми (ННП), одобрени през септември 2018 г.Средствата се осигуряват за изпълнението на дейности по национални научни програми: „Информационни и комуникационни технологии за единен цифров пазар в науката, образованието и сигурността“ (ИКТ в науката, образованието и сигурността - ИКТвНОС); „Нисковъглеродна енергия за транспорта и бита“ (ЕПЛЮС); „Опазване на околната среда и намаляване на риска от неблагоприятни явления и природни бедствия“; „Здравословни храни за силна биоикономика и качество на живот“; „Културноисторическо наследство, национална памет и обществено развитие“ (КИННПОР); „Електронно здравеопазване в България“ (е-здраве); „Репродуктивните биотехнологии в животновъдството в България“ (РЕПРОБИОТЕХ); „Разработване на методология за въвеждане на NAT технология за диагностика на дарената кръв в трансфузионната система на Република България“; „Млади учени и постдокторанти“; „Иновативни нискотоксични биологично-активни средства за прецизна медицина“ (БиоАктивМед).Важни цели на програмите са дългосрочната реинтеграция в български научни и научно-образователни институции, трансферът на знания и косвеното подобряване качеството на висшето образование в България, съобщава правителствената информационна служба.", "date": "2019.10.23", "title": "Отпускат 17 млн. лева за научни програми през 2019 г."}
{"url": "https://offnews.bg/politika/vesela-lecheva-da-pobedim-v-imeto-na-veliko-tarnovo-i-v-imeto-na-detc-713832.html", "text": "Чувствам се горд българин и горд гражданин на Велико Търново. Но от всички титли, които имам, тази, която най-много ценя, е званието „Почетен гражданин на Велико Търново. Благодаря ви за това звание, благодаря за тази награда, която е дълбоко в сърцето ми“. Това каза при закриването на кампанията си пред стотиците великотърновци, събрали се в парк „Дружба“, кандидатът за кмет на община Велико Търново от коалиция „БСП за България“, АБВ, „Движение 21“ Весела Лечева. Тя добави, че за последните четири седмици е успяла да се срещне и да разговаря с много жители на общината, събрала е мнения и идеи. „Видях много тъга, тревога, апатия, но видях и много надежда във вашите очи. Получих много подкрепа и сила и вярвам, че заедно сме по-силни\",каза още Лечева. Тя коментира, че Велико Търново има добро бъдеще. \"Затова се изправям пред вас със самочувствие и увереност, че мога да дам на Велико Търново това, което градът вече ми даде. Аз израснах тук под вашите грижи, тук ме възпитахте като характер, тук се научих да се боря до победата. Знам как се изкачват върхове. Само, когато се равняваш с най-добрите, само така се стига до най-високия връх. Това искам и за нашия град. Да се сравнява с най-добрите“, каза още Весела Лечева. Тя добави, че за съжаление вместо разговор за бъдещето на града и общината, се налага на срещите си да говори за тротоари, плочки и саниране. \" Вече ви дадох дума, че за един мандат ще приключа този разговор за тротоарите, за безхаберното презастрояване, за мръсния въздух и паркирането. Можем да удвоим доходите, въпреки че опонентите ми твърдят, че не можем. Можем, стига да знаем как да привлечем нови качествени инвестиции. Стига да знаем как да направим от туризма индустрия“, коментира още Весела Лечева. \"Да победим в името на Велико Търново и в името на децата ни\", призова тя.\"В столицата на България съм и искам да подкрепя един от малкото кандидати за кмет, който говори за култура. Весела Лечева казва, че в 21 век да се говори само за тротоари и за асфалт, е несериозно. И е така. Няма защо да сме благодарни за всеки нов тротоар, предполага се, че трябва да имаме нормални тротоари и улици. Ако искаш да унищожиш един народ, започваш от културата“, каза народният представител от ПГ на \"БСП за България\" Нона Йотова.За да подкрепи своя колега и приятел, във Велико Търново дойде и зам.-председателят на ПГ на \"БСП за България\" Крум Зарков. „Има ли нужда да обяснявам колко специален град е Велико Търново. Кой българин обаче не го боли, когато вижда и усеща, че в последните години градът на духа се превърна в град на страха. Кой българин стои и гледа безучастно как Търново залинява, вместо да заеме мястото си в центъра на България, не само географски, а културно и духовно. Няма такъв и затова, боляри, вземете съдбата си в ръце и в неделя покажете, че все още има достойни и свободни хора в този град. Вашето оръжие се казва Весела Лечева“, категоричен бе Крум Зарков", "date": "2019.10.23", "title": "Весела Лечева: Да победим в името на Велико Търново и в името на децата ни"}
{"url": "https://offnews.bg/protesti/db-spira-kampaniata-si-v-tcialata-strana-i-se-vkliuchva-v-protesta-sre-713852.html", "text": "От утре, 24 октомври, Демократична България прекратява предизборната си кампания в цялата страна и призовава симпатизантите си на протест срещу инсталирането на Иван Гешев за главен прокурор, обявиха преди минути от пресцентъра на формацията.Същевременно инициатива \"Правосъдие за всеки\" организира днес протест под наслов \"Светлината пробива мрака\" и е срещу кандидатурата на единствения номиниран за поста - настоящия зам.-главен прокурор Иван Гешев. Протестът започва в 18 ч. пред Съдебната палата.Демонстранти ще се съберат и утре пред сградата на Висшия съдебен съвет - по времето, когато съдебните кадровици ще изслушват концепцията на Иван Гешев за развитието на държавното обвинение през следващите седем години.Утре ще е и самото гласуване. За да бъде избран, заместникът на Сотир Цацаров трябва да получи подкрепата на най-малко 17 от членовете на Висшия съдебен съвет.", "date": "2019.10.23", "title": "ДБ спира кампанията си в цялата страна и се включва в протеста срещу избора на Гешев"}
{"url": "https://offnews.bg/izbori/kolio-milev-shte-podobrim-usloviata-v-obshtinskite-lechebni-zavedenia-713854.html", "text": "\"Във вилна зона плащаме данъци все едно живеем в центъра на Сливен, а нямаме улици, инфраструктура, градски транспорт“, казват хората и питат кога община Сливен ще реши проблема. В отговор Кольо Милев, кандидат за кмет на Сливен от БСП, посочи, че в мандата му общината е успяла да направи две от улиците във вилна зона и да прокара осветление в част от квартала. Това стана на среща с лекари и сестри от МБАЛ „Хаджи Димитър“ по покана на директора й д-р Пенков.„Не успяхме да направим много повече неща, но тогава състоянието на града беше критично. Първо трябваше да се справим с центъра на Сливен, който буквално беше непроходим и после да правим по-мащабни инвестиции“, допълни Милев. Според него заради оправданието „финансова стабилност“ в настоящия мандат общината буквално е стояла със скръстени ръце по отношение на подобренията в крайните квартали.Подкрепа за медицинските практики в селата, подпомагане на общопрактикуващите лекари и създаване на мобилни медицински групи за селата предвижда програмата на Кольо Милев и БСП в сферата на общинското здравеопазване. Важно според социалистите е осигуряването на аптечно обслужване чрез допълнително субсидиране на селските аптеки, разкриване на заведения за възрастни и болни хора с финансова помощ от държавата и чрез проекти с европейско финансиране.Особено значение се отдава и на стимулите за профилактика и здравословен начин на живот. Във всяко общинско ДКЦ ще се разкрият кабинети за неотложна помощ и ще се разшири дейността на зъболекарските кабинети за лечение на социално слаби пациенти.Общинските лечебни заведения ще се подобрят откъм материална база, апаратура, кадрови потенциал. Реконструкция, ремонт и внедряване на мерки за енергийна ефективност, оборудване на детски ясли и здравни пунктове в малките населени места, са друга част от мерките, които програмата на Милев предвижда.", "date": "2019.10.23", "title": "Кольо Милев: Ще подобрим условията в общинските лечебни заведения в Сливен"}
{"url": "https://offnews.bg/zdrave/inovatciite-v-onkolechenieto-udalzhavat-zhivota-pri-rak-713851.html", "text": "Иновациите в онколечението удължават живота при рак, успехът за пациента зависи и от доверието към лекаря. Около тази теза се обединиха лекари, журналисти, пациенти и психолози по време на първия по рода си форум „Как говорим за рака – заблуди реалност“Иновациите в онколечението удължават живота, на фона на факта, че в развитите страни ракът вече е наравно със сърдечносъдовите заболявания като водеща причина за смърт. Ракът не е една, а около 200 различни болести, сходни в протичането и в някои от методите на лечение. Това съобщи проф. Асен Дудов, началник на Клиниката по медицинска онкология в „Аджибадем Сити клиник Онкологичен център“, на конференцията „Как говорим за рака – заблуди и реалност“, организирана от Асоциацията на пациентите с онкологични заболявания (АПОЗ) и Health PR днес.Форумът събра на едно място лекари, професионалисти по здравни грижи, психолози, пациенти, журналисти. „Вследствие на клиничните изпитвания придобиваме данни, които показват подобрената преживяемост на болните“, каза проф. Дудов. През 1900 г. само 5% от хората с рак са имали 5-годишна преживяемост, а 90 г. по-късно дялът им е 50%. „Сега процентът достига 76-77%“, каза проф. Дудов. Другият показател – 10-годишна преживяемост, при всички видове рак на млечната жлеза, е налице при около 76% от пациентките през 2014 г. и дялът им постоянно се повишава.Революционните резултати се дължат на иновациите в диагностиката и терапията на рака в последните години. Един от най-големите пробиви на нашето време е персонализираната медицина, която подбира най-ефективното лечение и намалява нежеланите лекарствени реакции в индивидуален план.Проф. Дудов обобщи и очакваните в близко бъдеще иновативни подходи, сред които течната биопсия, която дава възможност за многократно изследване на биопсичен материал, методът „редактиране“ на гените, избор на терапията с помощта на изкуствен интелект, навлизането на имплантируеми сензори за проследяване на жизненоважни показатели на организма и др.Д-р Десислава Велковска, директор на дирекция „Лекарствена политика“ в Министерството на здравеопазването посочи, че една от водещите локализации при жените в Европа е ракът на млечната жлеза, а при мъжете – на простатата. У нас 50% от общите разходи в болничната помощ са за лекарства за няколко онкодиагнози, сред които са белодробният рак, ракът на млечната жлеза, меланомата и др. Средномесечните разходи за таргетна терапия при белодробен рак са нараснали близо 5 пъти от 2016 г. до днес, когато сумата е близо 5 млн. лв. на месец, каза д-р Велковска.На форума бяха представени от първо лице три истории на пациентки, които се справят успешно с рак на млечната жлеза в последните години. Всички посочват доверието си в лекаря и в медицината като основна предпоставка за успеха си срещу болестта. „Навсякъде чувах думата „ужас“ по отношение на рака, но не видях нищо ужасяващо нито в диагнозата, нито в лечението, нито след това“, разказа Десислава Николова, журналист. „Избрах лъчелечение в България, защото тук имаме по-добри възможности за щадяща лъчетерапия“, обясни тя. „Не е страшно, когато отидеш навреме и срещнеш отдадени лекари и имаш верни приятели и близки, които са до теб на всеки етап от процеса“, допълни Десислава Николова. „Днешните пациенти имат много повече възможности в сравнение с нас преди 20 г. Да саботираш лекаря си е равносилно на това да саботираш собствения си живот“, каза Евгения Александрова, председател на АПОЗ. Тя призова за повече критично мислене и внимание, когато се търси информация в интернет.За психологическите проблеми и стигмата върху рака в българското общество говори д-р Маргарита Тарейн, клиничен психолог. „Лечението при хора, които се доверяват на лекаря си и имат добра връзка с него протича по съвсем различен начин спрямо това на хора, които ги нямат, дори и на физическо ниво“, каза д-р Тарейн. Тя акцентира и върху натоварването върху пациента с очакванията на близките той да бъде силен, да устоява, да се бори. Диагнозата рак носи огромен стрес и преосмисляне на всичко в живота, най-важното е пациентът да бъде информиран и да подкрепен, каза още тя.„От начина, по който говорим, зависи как човек облича в смисъл това, което се случва. Съобщаването на диагнозата е ключов момент. Има начини да бъдат подкрепени и близките на пациентите, сред които особено внимание трябва да се отделя на децата“, каза Весела Банова, клиничен психолог и психоаналитик.„Пациентът трябва да знае какво му е, какво смятаме да предприемем за лечението му, какво се очаква като странични ефекти и донякъде какъв ефект се очаква от терапията – това е смисълът на информираното съгласие“, каза д-р Николай Недев, началник на Клиниката по лъчелечение и радиохирургия в „Аджибадем Сити клиник Онкологичен център“, който говори за лечебното общуване.Клиничните проучвания дават достъп на пациентите до иновации, преди те да са достигнали до масова употреба, каза Даниела Шикова, която представи платформата „Find me cure“. Тя предоставя цялата информация за клиничните проучвания в света на търсещите пациенти, като ги свързва със съответните болници.„Нека не отричаме подходи като храненето, физическата активност, ролята на витамин D, защото авторитетни научни институти вече доказват важната им роля за удължаването на живота при рак“, призова д-р Александър Митев от Скопие, който представи съвременните схващания на медицината в тази област и някои разпространени „чудодейни средства“ сред пациентите, които всъщност са токсични или просто не действат.", "date": "2019.10.23", "title": "Иновациите в онколечението удължават живота при рак"}
{"url": "https://offnews.bg/112/izdirvat-izcheznalo-1-godishno-dete-ot-strazhishkoto-selo-nikolaevo-713859.html", "text": "Полицаи, пожарникари, жандармерия и доброволци издирват 18-месечно дете, изчезнало от дома си в стражишкото село Николаево.Момченцето е в неизвестност от 19 ч. във вторник и последно е било в двора на къщата на ромската фамилия. Щом родителите забелязали, че го няма, подали сигнал на тел.112.Цяла нощ силите на реда, пожарникари и роднини издирват детето, но засега без резултат. Наложило се пожарникари да осветяват определени участъци в селото, които били претърсвани, както и кладенец. Няма никакви данни момченцето да е било отвлечено, съобщиха от прокуратурата в Горна Оряховица.По случая е образувано досъдебно производство за неположени грижи от родителите за невръстното дете, с което са застрашили живота и здравето", "date": "2019.10.23", "title": "Издирват изчезнало 1-годишно дете от стражишкото село Николаево"}
{"url": "https://offnews.bg/kultura/filmat-irina-razkaz-za-bednostta-liubovta-i-proshkata-713877.html", "text": "Какво може да се прости, какво включва в себе си любовта в различните ѝ измерения. На такива въпроси дава своя отговор пълнометражният дебют на Надежда Косева \"Ирина\".Филмът разказва за Ирина – млада жена в малък български град, която остава губи работата си и в същия ден съпругът ѝ претърпява тежък инцидент. Изправена пред пълна безизходица в опита си да издържа семейството младата жена решава да стане сурогатна майка.Това нейно решение носи надежда за семейството на Ирина и за бъдещите родители. В същото време всички участници в тази история поемат на емоционално пътешествие, след което никой от тях няма да е същият.„Ирина” е разказ за обичта и прошката, за изборите, с които трябва да живееш, и за стойността на човешкия живот.Филмът получи над 20 награди от фестивали по целия свят и беше номиниран за Европейско откритие на Европейските филмови награди 2019 г.В главната роля е актрисата Мартина Апостолова. Това е дебютът ѝ в игралното кино. Той ѝ донесе редица отличия, сред които награди от Варшава, Тирана и Хонконг.В останалите роли са Христо Ушев, Ирини Жамбонас, Касиел Ноа Ашер, Александър Косев, Красимир Доков. Сценаристи са Светослав Овчаров, Боян Вулетич и Надежда Косева. Оператор на филма е Кирил Проданов, художник – Ивелина Минева, художник по костюмите – Виктор Андреев, грим – Петя Симеонова, режисьор по монтажа – Нина Алтъпармакова, композитор – Петър Дундаков, звук – Момчил Божков, продуцент – Стефан Китанов.Надежда Косева решава да не прави кастинг, а кани актьорите за ролите във филма. „Най-важна беше срещата с Мартина. След като намерих нея, всичко започна да се нарежда като пъзел”, разказа Косева при срещата си с публиката след специална прожекция в Дома на киното.Тя описва филма като \"много лична и много женска (но не феминистка) история за преоткриването на света чрез новия живот” и е категорична, че идеята ѝ не е да постави сурогатното майчинство като основна тема, а да я използва като повод, за да разкаже тази история за човешките взаимоотношения.За Мартина Апостолова изиграването на ролята на Ирина не е било никак лесно.„Работих много дълго време, дори чисто психологически и с проучвания. Имах късмета да присъствам дълго време около жена, която скоро беше родила, и много ясно си спомняше бременността си. Разпитах я за всеки един месец, за промените, които са се случили в тялото ѝ, кои от обикновените битови навици се променят”, обясни Апостолова.Въпреки че различни детайли са се променяли в движение при снимането на филма Надежда Косева е категорична, че не си е представяла той да има различен финал от този.„Когато градиш разказа, стигаш само до един край”, казва тя.„Ирина” тръгва в кината от 25 октомври.", "date": "2019.10.23", "title": "Филмът \"Ирина\" - разказ за бедността, любовта и прошката"}
{"url": "https://offnews.bg/politika/arh-borislav-ignatov-sadi-pik-za-1-mln-lv-zaradi-pornoskandala-713857.html", "text": "Кандидатът на Демократична България за кмет на София арх. Борислав Игнатов заведе иск за 1 млн. лв. заради голите снимки на приятелката си. \"Дойде и този хубав ден - днес в съда беше заведен иска срещу ПИК на стойност 1 милион лева! Да им е честито!\", е написал в личния си профил във фейсбук Игнатов.Той допълва още: \"Предполагам, че това обяснява днешната им статия и “истерията” в нета за цвета на тапетите в апартамента, който ползвам под наем, докато направя свой. Нито съм автор на интериора, нито ме интересува, ама явно няма какво друго да измислят\".Публикацията на ПИК от 4 септември съдържаше порноснимки на приятелката му. Тогава Игнатов обяви, че приятелката му е невинна жертва на дългогодишен тормоз. \"Снимки, направени преди повече от 10 години от човек, когото е обичала и му се е доверила, са използвани за шантаж и изнудване от него, след като тя слага край на връзката им през 2011 г. В безсилието и злобата си, той си позволява да разпространи снимките в интернет чрез фалшиви профили, прониква в електронната ѝ поща, и прави всичко, за да я унижи и срине\", реагира Борислав Игнатов.", "date": "2019.10.23", "title": "Арх. Борислав Игнатов съди ПИК за 1 млн. лв. заради порноскандала"}
{"url": "https://offnews.bg/zdrave/nadzorniat-savet-odobri-biudzheta-na-nzok-713855.html", "text": "Надзорният съвет одобри бюджета на НЗОК. Касата ще плаща медицинските изделия на хората с увреждания от 1 януари идната година, пациентите ще ги получават по стария ред от социалните служби. Това се налага заради гратисния период от 6 месеца, от който НЗОК има нужда, за да организира тази дейност, обясни председателят на НС Жени Начева.38 млн. лв. ще бъдат ще бъдат прехвърлени от държавния бюджет към НЗОК за тази цел. До пълното поемане на ангажиментите от НЗОК, здравната институция ще превежда пари на Агенцията за хората с увреждания. По думите на Начева скоро на сайта на министерството ще бъдат качени съответните наредби, които ще регламентират начина на заплащане на медицинските изделия. Предстоят и срещи с пациентските организации.НЗОК ще се опита да изчисти задълженията си към чужди здравни каси, които възлизат на 130 млн. лв. още тази година, каза още Начева. С това тя обясни и намалените средства за лечение на българи в страни от ЕС.По-рано представителят на пациентите в НС адв. Андрей Дамянов обяви, че ефективността на проектобюджета на касата е съмнителна, въпреки увеличението от почти 400 млн. лв., защото системата е нереформирана. Той е и единственият въздържал се при гласуването на бюджета. Според Жени Начева има ръст във всички здравноосигурителни плащания, свързани с болнична помощ и лекарства средно с над 10%. Между 5 и 8% е ръстът на средствата за първична медицинска помощ и медицински изделия затова няма основания за тревога.Надзорниците са обсъдили и казуса с таксата, която НЗОК плаща на НАП за събиране на вноски. Te ще настояват за отпадане на плащането. Припомняме, че  в бюджета за следващата година са заложени близо 400 млн. лв. увеличение, с което той достига 4.442 млрд. лв. 2.2 млрд. от тях ще са за болнична помощ, а за лекарства – 1.3 млрд. лв.", "date": "2019.10.23", "title": "Надзорният съвет одобри бюджета на НЗОК"}
{"url": "https://offnews.bg/sviat/vsichki-strani-chlenki-na-es-podkrepiha-otlaganeto-na-brekzit-713878.html", "text": "Страните членки на Европейския съюз се съгласиха да забавят Брекзит след 31 октомври, но не взеха решение до кога да трае отсрочката, предава AFP.„На срещата не се очакваше да се вземат каквито и да е формални решения“, заяви европейски източник, след като посланиците на 27 страни членки на Общността на срещнаха в Брюксел.„Всички се съгласиха с нуждата от отсрочка, за да бъде предотвратен Брекзит без сделка. Дължината на отсрочката все още се дискутира“, заяви още той.По-рано днес британският премиер Борис Джонсън каза на германската канцлерка Ангела Меркел, че според него брекзитът не трябва да се отлага. Джонсън е обещал Великобритания да напусне ЕС до края на месеца. Британският парламент обаче го принуди да изпрати писмо до Брюксел с искане за тримесечно отлагане.", "date": "2019.10.23", "title": "Всички страни членки на ЕС подкрепиха отлагането на Брекзит"}
{"url": "https://offnews.bg/obshtestvo/mvr-na-krak-protesti-i-avtopohod-v-tcentara-na-sofia-713850.html", "text": "МВР на крак заради протести в София, очаква се блокиране на движението, съобщиха от СДВР. Днес от 17 часа, на територията на столичния град предстои провеждането на протестен автопоход, който тръгва от НИМ Бояна по маршрут ул. „Околовръстен път“, булевардите „България“, „Евлоги и Христо Георгиеви“, „Цар Освободител“, „Васил Левски“ и „Цариградско шосе“. Малко по-късно, от 18 часа, са заявени протестни действия на ул. „Екзарх Йосиф“ , като по същото време протестно шествие ще започне и на бул. „Витоша“ с маршрут по булевардите „Княгиня Мария Луиза“, „Княз Ал. Батенберг“, след това по бул. „Цар Освободител“ до площад „Народно събрание“.С начален час 19 на площад „Княз Александър Батенберг“ е заявено провеждането на информационно събитие, с продължителност до 21 часа.Утре от 9 часа също са заявени протестни действия на ул. „Екзарх Йосиф“, където паркирането и движението на моторни превозни средства и трамвайни мотриси ще бъде временно ограничено.Временни ограничения ще бъдат въведени и за пешеходци в района на провежданите протестни действия, уточняват от полицията.  Във връзка с провеждането на всички мероприятия е възможно да възникне временно затруднение в движението в централната градска част и да се наложи поетапно да бъде ограничавано и възстановявано. Призивът към гражданите и гостите на столицата е да спазват указанията и разпорежданията на полицейските служители, да им съдействат при необходимост, за да се запази спокойна обстановката в града и не бъдат допуснати нарушения на обществения ред, предупреждават от СДВР. ", "date": "2019.10.23", "title": "МВР на крак, протести и автопоход в центъра на София"}
{"url": "https://offnews.bg/sviat/tramp-sasht-shte-premahnat-vsichki-sanktcii-svarzani-s-turskata-oper-713879.html", "text": "САЩ ще премахне санкциите, наложени срещу Турция във връзка с началото на операция „Извор на мира“, заяви американският президент Доналд Тръмп, предава TACC, цитирана от Фокус.В същото време той отбеляза, че Вашингтон е готов да възстанови ограничителните мерки срещу Анкара, ако Белият дом не е доволен от турските действия в Сирия на по-късен етап.Според него, САЩ ще увеличат значително митата върху стоки, внесени от Турция, ако Анкара не спази споразумението с Вашингтон.Освен това Тръмп призова всички други държави да окажат помощ на Турция, за да може тя по-лесно да засили контрола над границата си със Сирия.На 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните действия в Северна Сирия, след шест часа преговори.Според сделката от 23 октомври части на руската военна полиция и сирийските гранични служби ще патрулират в региона.", "date": "2019.10.23", "title": "Тръмп: САЩ ще премахнат всички санкции, свързани с турската операция 'Извор на мира'"}
{"url": "https://offnews.bg/futbol/barsa-izmakna-trite-tochki-ot-slavia-praga-vizhte-vsichki-rezultati-v-713881.html", "text": "Барселона стигна до много трудна победа над Славия Прага с 2:1 в двубой от Група F на Шампионската лига, игран на стадион \"Синобо\".Футболистите на треньора Ернесто Валверде поведоха още в началото на мача, благодарение на Лионел Меси (3'). С това си попадение аржентинецът стана първият футболист в историята, който се разписва във всяко едно издание на турнира на богатите в продължение на 15 поредни сезона.През втората част домакините успяха да изравнят чрез Ян Борил (50'). Малко след това обаче каталунците отново дръпнаха в резултата, след като Питър Оладежи Олайинка (57') си отбеляза автогол.Така Барса се откъсна на върха в класирането с актив от 7 точки, с 3 повече от отбора на Борусия Дортмунд, който загуби от Интер с 0:2 в другия мач от групата. \"Нерадзурите\" също вече са 4 пункта. На последното четвърто място е Славия Прага с 1 точка.Ливърпул пък прекъсна серията си от четири поредни мача без победа като гост в друг интересен мач тази вечер, след като разгроми с 4:1 Генк на \"Луминус Арена\".Алекс Окслейд-Чембърлейн (2', 57') даде летящ старт на гостите, след което реализира и изключително второ попадение, което пречупи белгийския тим. Садио Мане (77') и Мохамед Салах (87') довършиха започнатото, а Стивън Одей (88') реализира почетното попадение за Генк.Така Ливърпул остава на второ място в Група Е с актив от шест точки - една по-малко от отбора на Наполи, който в другия мач от групата надделя с 3:2 над Ред Бул Залцбург.По-рано тази вечер Челси излъга Аякс и спечели с 1:0 гостуването си в Амстердам, в мач от Група Н и продължи с възхода си, като постигна 6-и пореден успех във всички турнири.Двата тима изиграха равностоен сблъсък, с положения и пред двете врати, но попадение на резервата Миши Батшуай в края, се оказа решаващо за успеха на лондончани.Така Челси нанесе първа загуба на Аякс за сезона и се изравни с холандския си съперник в групата с по 6 точки, правейки битката в оставащите кръгове доста любопитна.", "date": "2019.10.23", "title": "Барсa измъкна трите точки от Славия Прага, вижте всички резултати в Шампионска лига"}
