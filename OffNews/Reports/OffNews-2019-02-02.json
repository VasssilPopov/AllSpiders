{"url": "https://offnews.bg/futbol/kiril-despodov-vze-32-v-kaliari-696796.html", "text": "Футболист 1 на България за 2018 година Кирил Десподов беше официално представен като футболист на Каляри. Крилото премина в Италия от ЦСКА за рекордна сума, а трансферът бе осъществен ден преди затварянето на трансферния пазар.В Серия \"А\", българинът ще носи №32. Изборът на номер не е случаен, а е намек към бившия му клуб ЦСКА, който се бори да спечели 32-а титла на България.\"Знаех за интереса на Каляри. Следя много италианското първенство, тъй като ми беше мечта от малък да играя в едно от най-силните шампионати в Италия. Изобщо не се замислих за секунда дали да приема. Знам, че Каляри е отбор с традиции и история.За два дни е трудно да разбереш дали си готов или не. Започнах да навлизам в нещата. Виждам, че физиката е на сериозно ниво тук. Момчетата са много здрави. Когато треньорът реши, аз съм готов да вляза в игра. Надявам се да играя в понеделник (бел. ред. - срещу Аталанта).Харесва ми да играя в атака, имам бързина. Не искам да казвам, че приличам на някой, тъй като си имам собствен стил. Знам какво ме очаква. Познавам италианския футбол и ще искам възможно най-бързо да се адаптирам и да вляза в играта. Имам и голове с глава, но предпочитам да бележа с краката си. Изпълнявам и добри преки свободни удари. Харесвам изключително много Франческо Тоти, но моят стил не прилича на неговия. По-скоро е като на Кристиано Роналдо, който ми е любимият футболист. Стремя се да играя по този начин.Водих разговори с треньора още на първия ми ден по време на тренировката. Той ми обясни, че ще иска да играя като нападател. Обясни ми също така, че тук се разчита много на тактиката и ще работим усилено. Имаме време да се опознаем добре\", каза Десподов на пресконференцията.", "date": "2019.02.02", "title": "Кирил Десподов взе №32 в Каляри"}
{"url": "https://offnews.bg/futbol/levski-zapisa-treta-zaguba-v-kontrolite-696782.html", "text": "Отборът на Левски записа трета загуба в контролите по време на лагера в Кипър.Този път \"сините\" загубиха с 1:2 от руския Урал в Ларнака. Двубоят започна с едноминутно мълчание в памет на \"синята\" легенда Александър Манолов, който вчера напусна този свят на 75 години.Съперникът от Русия, където играе бившият футболист на Левски Николай Димитров - Хичо, поведе с два ранни гола на Андрей Панюков в 3-ата и 9-ата минути. Левски върна един гол чрез Станислав Костов в 51-ата минута, но за повече нямаха сили.Така в мачовете си досега Левски има само едно равенство 1:1 с УФА и загуби с 0:1 от китайския Хенан и 1:2 срещу Висла Плоцк. И трите загуби дойдоха при новия треньор Георги Дерменджиев, който замени на поста Славиша Стоянович.Следващата контрола на Левски е на 5 февруари срещу Судува.ЛЕВСКИ - УРАЛ 1:20:1 Панюков (3)0:2 Панюков (9)1:2 Костов (51)ЛЕВСКИ (4-2-3-1): Николай Михайлов (65-Николай Кръстев), Милош Цветкович, Давид Яблонски (86-Деян Иванов), Нуно Рейш, Иван Горанов (82- Луи Нганиони), Кали Тиам, Илия Юруков, Богдан Вашчук (62-Илия Димитров), Давиде Мариани (73-Станислав Иванов), Паулиньо, Сержиу Буш (46-Станислав Костов)Резерви: Ивайло Найденов, Томислав Папазов, Мартин Д. Петков, Мартин ПетковАут за мача: Жерсон Кабрал, Антони Белмонт, Петър ИвановУРАЛ: Ярослав Годзюр, Грегор Балажич,Стефан Страндберг, Ерик Бикфалви, Денис Кулаков, Николай Димитров, Андрей Панюков, Марко Араторе, Михаил Меркулов, Андрей Егорчев, Артьом ФидлерРезерви: Владислав Полетаев, Отман Ел Кабир, Павел Погребняк, Вараздат Ароян", "date": "2019.02.02", "title": "Левски записа трета загуба в контролите"}
{"url": "https://offnews.bg/sviat/liderat-na-opozitciata-vav-venetcuela-tarsi-dialog-s-kitaj-696776.html", "text": "Лидерът на опозицията във Венецуела, който се самопровъзгласи за президент - Хуан Гуайдо, заяви пред китайски вестник, че ще спази сключените споразумения с Пекин и се надява да започне възможно най-бързо диалог с Китай, предаде БТА.\"Подкрепата на Китай ще бъде много важна за стимулиране на икономиката на нашата страна и бъдещото ни развитие\", увери Гуайдо в интервюто пред в. \"Саут Чайна морнинг пост\". Той изрази готовност за създаване на конструктивни отношения и диалог с Китай.Тези коментари, изглежда, целят да разсеят неяснотата за бъдещите отношения с Китай, ако Гуайдо заеме президентския пост, отбелязва АФП. Пекин е основен кредитор на Венецуела и също като Москва подкрепя президента Николас Мадуро. Водената от Гуайдо венецуелска опозиция планира да организира днес протести с искане президентът да се откаже от властта.През септември Мадуро посети Китай и сключи споразумения в енергийния сектор и за добива на злато, опитвайки се да получи подкрепата на Пекин в политическата криза, която разтърсва Венецуела, припомня АФП. Вчера китайското външно министерство заяви, че е готово да постигне компромис с всички страни.Китай и Венецуела имат отдавнашно прагматично сътрудничество, подчерта вчера говорителят на китайското министерство на външните работи Гън Шуан. \"Нищо от това няма да се промени независимо от развитието на ситуацията\", отбеляза той.", "date": "2019.02.02", "title": "Лидерът на опозицията във Венецуела търси диалог с Китай"}
{"url": "https://offnews.bg/obshtestvo/podkrepete-transkia-krasavetc-za-evropejsko-darvo-na-godinata-2019-ga-696738.html", "text": "Г-жо Гюрова, на 23.01.2019 г. стана ясно, че тристагодишният цер от с Рани луг е победител в националното гласуване за конкурса Европейско дърво на годината. Той ще представлява България в предстоящия общоевропейски конкурс. Разкажете малко повече за регламента му.На Европейския конкурс всеки трябва да избере две дървета и да гласува и за двете. Печелившата стратегия е да гласуваме за българското дърво и за някое от тези, които до момента са набрали най-малко гласове, или за дървета от страни с по-малко от нашето население. Другите претенденти са от държавите: Русия, Литва, Белгия, Хърватия, Чехия, Франция, Унгария, Нидерландия, Полша, Португалия, Румъния, Словакия, Испания и Великобритания. През 2014 г. Старият бряст в Сливен беше на първо място в Европейския конкурс с 77 526 гласа, което показва, че България веднъж е успяла да се мобилизира и имаме потенциал да го направим отново.Като човек с трънски корени със сигурност сте горда, че българите избраха творение на трънската природа за символ на природно красива България. Разкажете повече за цера. Знаете ли легенди за него?Смята се, че дюлгерите не случайно са построили черквата „Свети Николай“ до дъба. Мястото е високоенергийно и лечебно. Преди да напредне медицината местните баячки са лекували населението под дъба. Там са провеждали ритуала „отгрибане на сугреби“, който се прави при наличие на обриви, които са се появили поради алергична реакция или уртикария. Ритуалът представлява следното: постила се слама и върху нея застава болният, а баячката имитира как ровят кучето и котката и изрича лечебни заклинания като след това обривът като по чудо изчезва.Дъбът е свързан и с легендите за гяволетините, които са митични закачливи същества, но не навреждат прекалено много, тъй като са по-добрички от караконджулите и вампирите. Гяволетините се явяват в образ на яре, кон или жена, най-често гола. Покрай дъба има коларски път и се смята, че каруците се обръщали там безпричинно именно поради съществуването на гяволетините. По Еньовден, в потайна доба, местните гяволетини се събличали голи и тръгвали из чуждите жита, овесени и ечемичени ниви, както и из високопланинските ниви, засадени с просо, търкаляли се из тях, откъсвали набъбналите класове и ги отнасяли, като ги хвърляли в своята нива. Докато крадяли чуждия берекет и обричали нивата на съседа на безплодие, нареждали страшни заклинания.Край селото има Гяволски ровини или казано иначе – дяволски дупки. И сега ги има, но селото посадило над тях борова гора. Преди, като минавали хората край тия ровини, дяволите /гяволетините/ така ги зашеметявали, че селяните се озовавали точно на ръба на скалата и заспивали. Като се събудели, виждали че са наполовина върху земята, наполовина висят във въздуха и – аха да се търкулнат в дълбокия ров.Силна ли е конкуренцията от другите европейски държави?Да, силна е, тъй като Русия, Великобритания, Испания, Франция.. са големи държави, с многобройно население и освен това се подкрепят по съседски за вота за второто дърво. Ето защо аз предлагам да привлечем за гласуването нашите съседи от Сърбия и Македония, а защо не и от други страни, които така или иначе не са представени на конкурса.Победа на ранолужкия цер би заинтригувала европейците и за държавата, и за туристичаската дестинация Българя – ценна национална реклама. Как може всеки от нас да допринесе за приза?Всеки може да допринесе като не просто гласува лично, а разпространи идеята сред широк кръг приятели, съседи, колеги, роднини и като ги помоли да гласуват и те, а в някои случаи и като им разясни как точно се гласува, тъй като по-възрастните хора се затрудняват понякога.Offnews обяви с краен срок 24.02.2019 г. конкурс за есе, под надслов \"Трънско след референдума – една община преоткрива себе си\". Защо според Вас трънчани се вдигнаха срещу проекта за златодобив в техния край?Трънчани смятат, че бъдещето на общината е тясно свързано с тяхната красива и богата природа. Ранолужкият цер е още един пример за това. Борят се за запазване на биоразнообразието. Има ли човек, има всичко. Няма ли човек, няма нищо. Затова посредством референдума местните хора предпочетоха да запазят своето здраве и своето дълголетие. Трънско има амбициите да се развива като туристическа дестинация. Има много забележителности на територията на общината: лечебния скален параклис \"Света Петка\", ждрелото на р. Ерма, музеите на киселото мляко в с. Извор и на керамиката в с. Бусинци и мн. мн. др.Всъщност осъзнават ли трънчани общонационалното значение на техния местен референдум? Бих казала, да. Трънчани показаха на цяла България, че пряката демокрация може и в момента да се упражнява успешно, така като е разписано в конституцията.Разбрах, че събирате произведения на трънското народно творчество. Ще ни дадете ли примери, които показват красотата на местното наречие? Ето една смешка на трънски, която вярвам, че всички българи ще разбират и ще усетят красотата на трънското наречие:Цре́шня и жена́Ишла́ една́ у гради́ну да пра́ши. Била́ много мръ́шава и изгладне́ла, па си по пут орати́ла:-Са че ме бу́де! Че има ви́шнье, цре́шнье, зе́лье, лучъ́к, па чу се удебе́лим!А цре́шнья ю чу́ла, па се закашля́ла от сме и вой рекла́:-Кху-ху! Кху-ху! Кху-ху! Кху-ху! Че се удебе́лиш ко мо́йту дръ́жку!Ето и една поговорка: Ву̀к дла̀ку мѐни, чут си не поту̀ра! (\"Вълкът козината си мени, но нрава - не.)А ето и една гатанка: Пу̀на ка̀ца със сѝтна я̀йца. Отговор:32-та зъба в устата.И последно една гонетка, т.е.приказка:Кико́ су се кара́ли броби́няк и пи́леБроби́някът це́ло ле́то работи́л и приноси́л, кута́л си рану́ за зи́муске, а пилето поя́ло. Броби́някът му орати́л:-Дай, бре, сте́дзай рану́ за зи́муске, че ти потре́бе! Кикво́ че еде́ш?А он му отговори́л:-Има я кикво̀ да еде́м!Ка дошла́ зима́, пилето огладне́ло и отишло ко́мто броби́някатога и сака́л да му даде́ не́що за е́денье. Рекъ́л:-Дай ми не́що да еде́м, мно́го съм гла́дън! То́лко съм гла́дън, па съм и премръ́зъл още толко о́тглади! Погле́дни киква́ е помръ́злица! Чу ли́пшем о́тглади и от сту́д!А броби́някът му отговори́л:-Я ти орати́ ле́тоска! А ти що работи́ це́ло ле́то?-Па я съм поя́л!А броби́някът му отговори́л:-Ако си ле́тоска поя́л, съ́га, зи́муске, у́зни, па игра́й!", "date": "2019.02.02", "title": "Подкрепете трънския красавец за Европейско дърво на годината 2019 (галерия)"}
{"url": "https://offnews.bg/obshtestvo/zhitelite-na-dragichevo-otmeniha-protesta-si-696775.html", "text": "Инициативният комитет на жителите на с. Драгичево взе решение да отмени протеста си, който бе обявен за 3 февруари. Повод за недоволството бе новопоставена от Агенция \"Пътна инфраструктура\" мантинела, която затваряше северния изход на Драгичево и принуждаваше шофьорите да заобикалят с километри преди да стигнат пътя към столицата.Решението за отмяна на протеста бе взето, след като вчера представители на комитета и кмета на селото Виктор Викторов се срещнаха с инж. Дончо Атанасов и Иван Василев от АПИ.Атанасов предложил идейният проект да бъде подготвен от проектант, запознат и работещ върху проблема на трасето Перник-София за реверсивно движение, като е определил едномесечен срок за приключване на подготовката на проекта. Очаква се също така да бъде проведена среща с всички хора от селото, на която Атанасов да отговори конкретно на техните въпроси.На предварителното обсъждане двете страни са стигнали до решение, че оптималният вариант за жителите е поставяне на светофар с индуктивна рамка или камера. Ще бъдат положени усилията и северният изход към София да стане част от проекта за реверсивно движение.От комитета отбелязват, че ще следят работата по решаване на проблема и засега остават в протестна готовност. ", "date": "2019.02.02", "title": "Жителите на Драгичево отмениха протеста си"}
{"url": "https://offnews.bg/obshtestvo/obiaviha-chastichno-bedstveno-polozhenie-v-selo-momina-klisura-696780.html", "text": "Обявено е частично бедствено положение за част от село Момина клисура, област Пазарджик, поради прекъсната пътна връзка, свързваща квартал \"Дунева махала\" с центъра на селото, съобщава \"Фокус\". По думите на кмета на Община Белово инж. Костадин Варев, причината е силно обрушване на ляв устой на мост над река Марица. В резултат на повредения устой на моста се възпрепятства достъпа на хора от квартал \"Дунева махала\" до централната част на селото.\"Това е мост, който е единствената връзка на хората от този квартал с останалата част от село Момина Клисура. Преди 6 години кандидатствахме за отпускане на средства за ремонт на моста, който е крайно необходим. Успяхме да сменим мостовата конструкция, но устоя се руши. Ако този процес продължи има сериозен риск той да падне\", обясни Варев.По думите му срокът на бедственото положение е до 17 ч. на 3 февруари, но в понеделник ще бъде направено предложение областният управител да го удължи.\"С цел недопускане на трагичен инцидент е забранено движението на моторни превозни средства по моста. Подготвени са и необходимите документи, за да кандидатстваме за отпускането на средства пред Междуведомствената комисия по бедствия и аварии\", уточни инж. Варев.Според него по предварителни разчети за възстановяване устоя на моста ще са необходими над 200 хил. лв.", "date": "2019.02.02", "title": "Обявиха частично бедствено положение в село Момина клисура"}
{"url": "https://offnews.bg/zimni/izumitelnata-mikaela-shifrin-s-13-a-pobeda-za-sezona-696783.html", "text": "Американката Микаела Шифрин постигна 13-ти успех през сезона за Световната купа, след като триумфира в слалома в словенския зимен център Марибор.По този начин тя се приближи на един успех от рекорда за всички времена на швейцарката Френи Шнайдер от сезон 1988-89 година. 23-годишната състезателка доминира през целия ден, след като даде най-добро време в първия манш, а във втория кара спокойно за 7-ия си успех от 9 участия в дисциплината слалом през настоящата кампания.Зад нея на почетната стълбичка останаха шведката Анна-Свен Ларшон и швейцарката Уенди Холденер. Топ 10 допълват шведката Фрида Хансдотер, словачката Петра Влъхова, австрийката Бернадет Шилд, норвежката Кристин Лисдал, италианката Киара Костаца, австрийката Карина Труп и германката Кристина Гайгер.За Шифрин това бе общо 56-ти успех в кариерата в състезания за Световната купа. В генералното класиране тя води повече от убедително пред Влъхова и Холденер.Класирането е идентично и за малката световна купа, където разликата между Шифрин и Влъхова е 80 точки. Следващата спирка при дамите е Световното първенство в шведския зимен курорт Оре, което започва на 5 февруари, а първото състезание при жените е супергигантският слалом.", "date": "2019.02.02", "title": "Изумителната Микаела Шифрин  с 13-а победа за сезона"}
{"url": "https://offnews.bg/bojni/samotna-majka-podgoni-konar-makgregar-za-bashtinstvo-696786.html", "text": "Ирландската звезда в смесените бойни изкуства Конър Макгрегър се изправи пред поредно предизвикателство, но този път извън октагона.26-годишната самотна майка Тери Мъри твърди, че именно той е баща на дъщеря ѝ Клод. Според разказите ѝ, тя се е запознала с Макгрегър през 2017 година в нощен клуб в Ливърпул, след което са прекарали романтична вечер в хотел.\"Предупредих го, че не пия противозачатъчни, но той неглижира това. Два дни по-късно отново се видяхме и правихме каквото правихме\", споделя дамата, която девет месеца след срещата с Конър ражда дъщеря.Самият Конър си спомня случката, но твърди, че не той, а човек от обкръжението му е имал вземане даване с Тери. Той дори е готов да премине през ДНК-тест, за да се установи, че няма нищо общо с раждането на детето.\"Това не е честно. Детето ми е от него. Като майка искам добър живот за него и парите ще помогнат да му го осигуря\", казва Тери Мъри. Любопитното е, че срещата на Макгрегър с нея е приблизително месец, след като стана баща за първи път. С дете го дари дългогодишната му приятелка Ди Девлин, а двойката отскоро се радва и на второ дете.", "date": "2019.02.02", "title": "Самотна майка подгони Конър Макгрегър за бащинство"}
{"url": "https://offnews.bg/sviat/venetcuelski-general-se-obiavi-v-podkrepa-na-lidera-na-opozitciata-hua-696781.html", "text": "Генерал от военновъздушните сили на Венецуела Франсиско Янес призна лидера на опозицията Хуан Гайдо за легитимен президент на страната и призова въоръжените сили да въстанат срещу Николас Мадуро, предаде Ройтерс.\"Граждани на Венецуела, 90% от въоръжените сили на Венецуела не са на страната на диктатора, те са с хората на Венецуела\", заяви Янес във . \"Имайки предвид развитията от последните няколко часа, преходът към демокрация е неизбежен\", допълни той. Командването на венецуелските въздушни сили също отговори в Туитър, като обвини Янес в държавна измяна. Той е първият действащ държавен генерал, който се обявява в подкрепа на Гайдо откакто той се самопровъзгласи за президент на 23 януари по време на огромен антиправителствен протест в столицата Каракас и обеща да организира свободни избори. В същото време застъпници на Гайдо организират протестни демонстрации в цялата страна, които се очаква да засилят натиска върху Мадуро да се оттегли от поста си и да свика избори за президент. Редица европейски държави дадоха на Мадуро срок до неделя да обяви избори преди да признаят Гайдо за легитимен президент. Огромни тълпи са се събрали в столицата Каракас, както и градовете Марасайбо, Валенсия и Пуерто Ордаз. И Мадуро, и Гайдо призоваха за подкрепа с постове в Туитър. Мадуро използва религиозна символика да спечели подкрепата на венецуелци и ги призова да са силни \"в тези трудни времена\". Гайдо от своя страна призова протестиращите да демонстрират благодарността си за международната подкрепа, използвайки хаштага #ElMundoEstáConVzla (Светът е с Венецуела).Подкрепата на военните е ключова за Мадуро. Гайдо заяви, че е провел тайни срещи с военни, за да спечели тяхната подкрепа, предаде BBC. Това обаче ще е трудно, тъй като още с встъпването бившият президент на Венецуела Уго Чавес подсигурил силна подкрепа сред въоръжените сили за своите социалистически идеи, от която в момента се ползва Мадуро. В  пред китайския вестник \"Саут Чайна морнинг пост\" по-рано Гайдо още заяви, че иска \"продуктивни и взаимно изгодни\" взаимоотношения с Китай, като обяви готовност за преговори със страната \"при първа възможност\". ", "date": "2019.02.02", "title": "Венецуелски генерал се обяви в подкрепа на лидера на опозицията Хуан Гайдо (обновена)"}
{"url": "https://offnews.bg/sviat/gruevski-progovori-izbiagah-mnogo-prosto-prez-albania-696785.html", "text": "От Македония заминах много просто - отидох в Албания, заяви бившият македонски премиер Никола Груевски в интервю пред македонския телевизионен канал \"Сител\", предаде \"Фокус\".След три месеца мълчание, с изключение на две обръщения чрез статуси в социалната мрежа \"Фейсбук\", Груевски е дал интервю в Будапеща. Бившият македонски премиер , след като беше осъден на 2 години затвор по делото за злоупотреба със служебно положение \"Танк\".В интервюто той разкрива пътя си на движение за бягство, но досега само повтаря известните подробности. Той посочи, че не желае да разкрие дали е напуснал Македония през ГКПП или е преминал границата нелегално.\"От Македония заминах много просто, отидох в Албания, регистрирах се в унгарското посолство там, поисках политическо убежище. От съображения за сигурност, като бивш дългогодишен премиер, бях транспортиран до Унгария. След като отидох в Албания, се движех с моята личната карта\", обясни Груевски.На въпроса дали правителството му е помогнало за бягството той е отговорил с усмивка \"не\", добавяйки, че те биха направили всичко друго, но не и да му помогнат.На въпроса дали е напуснал Македония през ГКПП или нелегално той каза: \"Ще оставя това на сегашното правителство, защото те обявиха, че са започнали разследване и че ще открият всичко\", каза Груевски.Останалата част от интервюто ще бъде излъчено в централната новинарска емисия в 19 часа (20 часа българско време) по македонската телевизия \"Сител\". Според анонса Груевски ще говори за членовете на партията си, които са останали в беда - предимно за Миле Янакиевски, Гордана Янкуловска и Кирил Божиновски", "date": "2019.02.02", "title": "Груевски проговори: Избягах много просто през Албания"}
{"url": "https://offnews.bg/112/kon-predizvika-tezhka-katastrofa-kraj-kazanlak-696791.html", "text": "Безстопанствен кон предизвика тежък пътен инцидент край Казанлък, предаде БНТ.Конят, който е пресичал пътното платно, е бил блъснат от лек автомобил. От удара животното е загинало на място, а автомобилът се е врязал в крайпътната мантинела. Водачът е в много тежко състояние и е откаран за лечение в Старозагорската болница. Полицията регулира движението на мястото на катастрофата, временно е затворена едната лента в участъка от пътя I-5 Стара Загора - Казанлък. Започнато е и разследване.Инцидентът се случва на метри от мястото, където преди три месеца загинаха момче и момиче от Казанлък при подобен инцидент с кон и каруца. Трагичният случай предизвика редица протести в Казанлък, включително и днес по обяд в града се проведе протест с искане за пълна забрана на пътни превозни средства с животинска тяга.", "date": "2019.02.02", "title": "Кон предизвика тежка катастрофа край Казанлък"}
{"url": "https://offnews.bg/obshtestvo/chastna-ohrana-za-speshnia-tcentar-v-gorna-oriahovitca-ot-dnes-meditc-696792.html", "text": "От днес Центърът за спешна медицинска помощ в Горна Оряховица разполага с частни гардове, предаде БГНЕС.Медиците, работещи в Спешния център, оттеглиха оставките си, които подадоха след поредния случай на насилие, при който 35-годишна жена от ромски произход нападна с юмруци фелдшера Наталия Армянова.От днес на място в спешна помощ охрана ще има от 18.00 до 6.00 часа сутринта. При кризисни ситуации здравните работници ще могат да разчитат на два допълнителни екипа. До няколко седмици се очаква и в линейките да бъдат монтирани паникбутони за бърз достъп до частната охранителна фирма.Средствата за охранителните мерки бяха отпуснати в началото на седмицата от министъра на здравеопазването Кирил Ананиев. ", "date": "2019.02.02", "title": "Частна охрана за Спешния център в Горна Оряховица от днес, медиците оттеглиха оставките си"}
{"url": "https://offnews.bg/sviat/sasht-ofitcialno-uvedomi-moskva-che-se-otteglia-ot-dogovora-za-likvid-696793.html", "text": "Вашингтон официално уведоми Москва, че прекратява участието си в Договора за ликвидиране на ракетите със среден и малък обсег и че започва процедура по излизането от него. Това стана ясно от изявление на Министерството на външните работи на Русия, цитирано от ТАСС, предаде БТА.\"На 2 февруари Съединените американски щати, с нота на Държавния департамент, официално уведомиха Руската федерация за прекратяване на участието си в двустранния Договор за ликвидиране на ракетите със среден и малък обсег от 1987 г. и началото на процедурата по излизането от него\", се казва в изявлението.Вашингтон обяви също, че \"вече не се смята за обвързан със задълженията по този документ, т.е. може открито да пристъпи към разработката, производството и разполагането на забранените от договора въоръжения\".Администрацията на Доналд Тръмп официално  си да се оттегли от споразумението вчера, като американският държавен секретар Майк Помпео подчерта, че предизвестието може да бъде анулирано, ако Русия започне да се придържа към договора.В отговор на изявлението обаче, по-рано днес руският президент Путин обяви, че Русия ще предприеме огледални действия, и дори е започнала работа по създаване на нови оръжия заради аналогични действия на САЩ.Става въпрос за сключения през 1987 година Договор за ликвидиране на ракетите със среден обсег (INF). Тръмп аргументира решението си като заяви, че Русия от години нарушава договора без угризения. От своя страна обаче външното министерство на Русия заяви, че страната винаги строго е спазвала клаузите по договора.Оттеглянето на САЩ повдига тревоги за нова надпревара във въоръжаването, коментира Си Ен Ен. Оттеглянето на САЩ от споразумението не е неочаквано. Сигнали за това даде Доналд Тръмп, а страната му предупреждава за нарушения по договора от 2014 г. насам.Договорът е подписан във Вашингтон от държавните глави на САЩ и СССР Роналд Рейгън и Михаил Горбачов на 8 декември 1987 г. Той урежда премахването на ядрените и конвенционалните (неядрени) наземни балистични ракети със среден и малък обсег (достигащи цел на 500 до 5500 километра или 300 – 3400 мили).", "date": "2019.02.02", "title": "САЩ официално уведоми Москва, че се оттегля от Договора за ликвидиране на ядрени ракети"}
{"url": "https://offnews.bg/sviat/makedonia-podpisva-pakt-za-prisaediniavane-kam-nato-v-sriada-696795.html", "text": "Македония ще подпише пакт за присъединяване към НАТО в сряда. Генералният секретар на НАТО Йенс Столенберг публикува новината в акаунта си в Туитър по-рано днес.\"В събота ще пишем история: членките на НАТО ще подпишат пакта за присъединяване на Република Северна Македония към съюза\", написа Столенберг.Македонското правителство  на Протокол към Северноатлантическия договор относно присъединяването на държавата към НАТО по-рано тази седмица.Македонският министър на външните работи Никола Димитров ще участва в церемонията в Брюксел заедно с представители от 29-те членки на организацията. Протоколът трябва да бъде подписан от всеки един от тях. \"Ратификацията ще отнеме известно време, зависи от парламентите на държавите членки\", заяви Столенберг в скорошно интервю с \"Политико\". \"Последния път отне около година\", допълни той, визирайки присъединяването на Черна гора към организацията. Той обаче подчерта, че Скопие ще получи място на масата веднага като пактът бъде подписан. Гръцкият парламент одобри споразумението за новото име на Македония на 25 януари, което отвори пътя за членство на страната в ЕС и НАТО. По-рано тази седмица пък министър-председателят на Македония Зоран Заев каза, че се надява Македония да започне преговори за присъединяване към Европейския съюз при първа възможност. ", "date": "2019.02.02", "title": "Македония подписва пакт за присъединяване към НАТО в сряда"}
{"url": "https://offnews.bg/politika/dps-i-gerb-predlagat-da-se-oprostiat-natrupanite-danachni-zadalzhenia-696655.html", "text": "Да се опростят еднократно всички публични задължения на вероизповеданията, натрупани до 31 декември 2018 г. Това е заложено в законопроекта за изменение на Закона за вероизповеданията.Законопроектът е внесен в четвъртък от председателят на парламентарната група на ГЕРБ Цветан Цветанов и лидерът на ДПС Мустафа Карадайъ.Промените предвиждат да бъдат опростени главниците, наред с лихвите и разноските по тях. В мотивите на законопроекта вносителите лаконично са заявили, че предложението е \"за изпълнение на целите на финансирането чрез целева субсидия за текущи разходи на вероизповеданията\".От ГЕРБ и ДПС предлагат още заплатите на свещенослужителите и служителите на религиозните институции да се обвържат с тези на учителите, като възнагражденията на свещенослужителите да не могат да надвишават тези на учителите. Това изключва лицата в ръководните органи на вероизповеданията, чиито заплати могат да се изплащат за сметка на държавната субсидия за текущи разходи. От 1 януари тази година минималната учителска заплата е в размер на 920 лв.Тези предложения идват само месец, след като редица спорни промени в Закона за вероизповеданията бяха приети в последния работен ден на парламента за миналата година. Тогавашните предложения също бяха внесени от Цветан Цветанов и Мустафа Карадайъ и предизвикаха неразбирателство между ГЕРБ и коалиционния им партньор - \"Обединени патриоти\", които дори напуснаха пленарната зала по време на дебатите.Според предложените промени ежегодно ще се отделят средства от държавния бюджет за финансирането на българските православни църковни общини не само в рамките на България, но и в в чужбина, като средствата ще се разпределят от Дирекция \"Вероизповедания\" на Министерския съвет. Законът, който въведе държавната субсидия за вероизповеданията, бе приет след гласуването на Бюджет 2019 г. В резултат на това, въпросните разходи не бяха предвидени в него и по тази причина в законопроекта си Цветанов и Карадайъ предлагат тазгодишната държавна субсидия към вероизповеданията да бъде изплатена от бюджета на Министерския съвет за 2019 г.С предложените промени също така средства от държавната субсидия ще могат да се изразходват за цели извън текущите разходи само след изплащане на всички заплати и възнаграждения на свещенослужителите и служителите на религиозните институции.Законопроектът бе внесен дни, след като премиерът Бойко Борисов обяви, че патриархът \"лично го е помолил\" парите, предвидени за Българската православна църква, да бъдат преведени по-рано от предвиденото. В резултат на това Министерският съвет спешно отпусна допълнителни 5 млн. лв. за Дирекция \"Вероизповедания\", които са предвидени за изплащане заплати на свещеници в малки населени места.", "date": "2019.02.02", "title": "ДПС и ГЕРБ предлагат да се опростят натрупаните данъчни задължения на вероизповеданията"}
{"url": "https://offnews.bg/tenis/vavrinka-kopil-e-gvozdeiat-na-starta-na-sofia-open-balgarite-s-doba-696779.html", "text": "Станислас Вавринка и финалиста от миналата година тук Мариус Копил е гвоздеят на програмата в първия кръг на турнира по тенис Sofia Open 2019. Това отреди тегленият днес жребий.Победителят от този сблъсък пък ще срещне Фернандо Вердаско във втори кръг, така че за швейцареца няма да бъде никак лесно влизането в топ 8 в София.Френската звезда Гаел Монфис пък ще срещне финалиста от 2016 година Виктор Троицки, който получава третият уайлд кард за основната схема.Двамата българи в основната схема Димитър Кузманов и Адриан Андреев избегнаха тежките съперници, но все пак ще имат сложни задачи срещу тенисисти от топ 60.Кузманов ще срещне световния номер 54 Робин Хаасе. При евентуална победа за пловдивчанина, то във втори кръг го очаква №3 в схемата на турнира Даниил Медведев.Адриан Андреев пък ще срещне австралиеца Матю Ебдън, който е 45-и в света. Ако успее да запише успех, българинът ще се изправи след това срещу шампиона от 2016 година Роберто Баутиста Агут.\"София ще бъде столицата на най-големите тенис играчи. Очакваме добър тенис пред пълна зала,\" заяви турнирният директор Горан Джокович.\"Много се радвам, че отново съм тук. Тук е страхотен град и миналата година имах чудесни спомени. Ще дам най-доброто от себе си, това е началото на седмица. Надявам се през седмицата да покажа добър тенис,\" заяви и Стан Вавринка.", "date": "2019.02.02", "title": "Вавринка - Копил е гвоздеят на старта на Sofia Open, българите с добър жребий"}
{"url": "https://offnews.bg/futbol/tcska-si-haresa-islandetc-696758.html", "text": "ЦСКА продължава с опитите да привлече защитник. Армейците са харесали 28-годишния исландец Ейдур Арон Сигурбьорнсон от шампиона Валур Рейкявик, съобщава Тема спорт.Централният бранител бе избран за най-добър защитник на исландското първенство през изминалия сезон.ЦСКА се е прицелил в Сигурбьорнсон, след като по-рано през зимата удари на камък с привличането на шведа Ерик Бьоркандер от Сундсвал.\"Армейците\" ще имат сериозна конкуренция в битката за подписа на исландеца, тъй като интерес към него проявяват ЦСКА Москва и Ростов, където наскоро премина Ивелин Попов.", "date": "2019.02.02", "title": "ЦСКА си хареса исландец"}
{"url": "https://offnews.bg/zimni/nov-goliam-uspeh-za-balgaria-v-zimnite-sportove-696788.html", "text": "21-годишната ни биатлонистка Милена Тодорова завърши на престижното шесто място в спринта на 7.5 км при девойките на световното първенство за младежи, девойки, юноши и девойки старша възраст в Брезно-Осърбле (Словакия).Младата биатлонистка сбърка само веднъж при двете си посещения на рубежа и завърши на 6-та позиция, само на 23 секунди изоставане от победителката. Това дава отлични изходни позиции на Милена за утрешното преследване, информира още bTV.Така тя последва примера на родния скиор Алберт Попов, който постигна невероятни резултати в последните два старта за Световната купа. В Кицбюел той стана 9-ти, а в Шладминг се нареди на 6-а позиция в крайното класиране.Още две българки взеха участие в днешния спринт на 7.5 км. Любомира Пехливанска завъртя две наказателни обиколки и финишира 65-та, а Мария Здравкова е 77-ма с четири грешки в стрелбата.Световната титла в спринта при девойките е за Екатерина Бек от Украйна. Призовата тройка допълниха Камила Жук от Полша и Хана Кебингер от Германия.", "date": "2019.02.02", "title": "Нов голям успех за България в зимните спортове"}
{"url": "https://offnews.bg/politika/pencho-milkov-tcialoto-pravitelstvo-e-oktopod-v-shema-kato-alo-ban-696759.html", "text": "Цялото правителство е в схема, като случая „Ало, Банов съм”. Това е октопод\", каза народният представител от ПГ на „БСП за България” Пенчо Милков пред БНТ. С подаването на една оставка, ситуацията е като изгърмяване на бушон, но октоподът във властта продължава да си работи по същия начин. Нашата работа като политици е да не замълчим, когато получим сигнал, да го предоставим на съдебната система, а тя да издаде присъдата”, каза народният представител от левицата.„В БСП получаваме много сигнали за нередности в държавата. Един човек беше пътувал от Дряново да ми даде такъв. Това е вече ежедневие за хората. Министър Банов не се отрича от думите си в записа, уточни Милков. Народният представител поясни, че аудиозаписът е дълъг 17 минути и на три пъти Банов казва пред различни хора едно и също.„Кой вече ще приеме да е свидетел в тази държава, след като на този от „Суджукгейт”, му запалиха колите, на свидетеля за Ценко Чоков му запалиха фермата, свидетелката за „Агенция за българите в чужбина” я направиха на нищо. За този човек, спряган от управляващите за информатор по случая Банов, чухме какви ли не неща - за сексуалния му живот, къде е работил и пр. Кой би казал тогава истината в България, при това положение?”, попита Милков.„Отвлича се вниманието с въпроса кой е направил записа, а не какво има на самия запис. Това е защитната теза на Банов и неговите апологети”, каза още Пенчо Милков. ", "date": "2019.02.02", "title": "Пенчо Милков: Цялото правителство е октопод в схема, като 'Ало, Банов съм'"}
{"url": "https://offnews.bg/futbol/levski-goni-parva-pobeda-v-kontrolite-696760.html", "text": "Отборът на Левски излиза срещу руския Урал в четвъртата си проверка през тази зима на кипърска земя. Двубоят е от 14:00 часа на стадион \"Г.С.З.\" в Ларнака. \"Сините\" все още нямат победа след първите си три мача. Тимът има две загуби от два мача начело с Георги Дерменджиев - 0:1 от Хенан и 1:2 от Висла Плоцк. Дерменджиев пое отбора преди 10 дни, а през това време беше продадена и голямата звезда Габриел Обертан.Бившият треньор на Лудогорец  ще се опита да залага и наложи титулярен състав в предстоящите контроли, тъй като съвсем скоро ще се подновят битките в родната Първа лига. Най-вероятно Жерсон Кабрал и Антони Белмонт ще пропуснат срещата с отбора на Николай Димитров, след като Кабрал се оплакваше от болка в десния прасец, а французинът от болки в кръста. Това все пак ще стане ясно преди самата среща, когато треньорът на 26-кратните шампиони обяви състава за мача.За Урал се очаква Хичо, който е юноша на \"сините\", се очаква да играе срещу бившия си тим. Той е един от основните играчи на 9-ия в руското първенство. Интересното е, че тимът на Урал има две контроли днес - първо от 14:00 часа с Левски в Ларнака, след което от 17:00 часа в Лимасол със сръбския Чукарички. Най-вероятно \"оранжево-черните\" ще заложат на два различни състава в приятелските срещи, като се очаква титулярите да бъдат срещу \"сините\".", "date": "2019.02.02", "title": "Левски гони първа победа в контролите"}
{"url": "https://offnews.bg/112/mazh-zagina-pri-katastrofa-kolata-mu-nadvisna-nad-skali-696763.html", "text": "Мъж е загинал при катастрофа край село Губислав на пътя за Своге. Автомобилът му е надвиснал над скали, след като е излязъл извън шосето. От ПСС са провели акция по молба на полицията в Лакатник. Екипи на Планинската спасителна служба са извадили тялото, съобщи Фокус. Шофьорът е починал на място в колата. ", "date": "2019.02.02", "title": "Мъж загина при катастрофа, колата му надвисна над скали"}
{"url": "https://offnews.bg/obshtestvo/chakame-po-stolichnite-spirki-ot-1-do-5-minuti-po-malko-696751.html", "text": "С 1 797 000 км повече ще изминат трамваите, тролеите и автобусите в столицата през 2019 г. Времето за чакане по спирките и съответно за придвижване ще се намали средно между 1 и 5 минути. Това става ясно от икономическата рамка на градския транспорт, приета от СОС. Късметлиите, които ще чакат и пътуват по-кратко, са ползващите трамвайни линии 7 и 11, тролеи с номера 2 и 9 и автобуси № 27, 31, 64, 67, 76, 82, 100, 117, 120, 260, 314 и 304.Тролейбусна линия № 7 ще е с нов маршрут, удължен до бул. Гоце Делчев, а автобусна линия 100 до кв. Бенковски ще върви и в почивните дни, уточнява Столица.бг. С приетата икономическа рамка транспортните оператори трябва да изминат повече километри, което означава, че ще пуснат по-голям брои превозни средства. Модернизацията в сектора продължава със закупуването на 83 нови автобуси, 14 електробуси, 13 трамвая, както и с изграждането на метрото. Промяната е във връзка с Общия регламент за защита на данните, известен като Джидипиар. ", "date": "2019.02.02", "title": "Чакаме по столичните спирки от 1 до 5 минути по-малко"}
{"url": "https://offnews.bg/futbol/levski-obmislia-prodazhbata-na-napadatel-696764.html", "text": "Отборът на Левски отново обмисля дали да не продаде нападателя Станислав Костов. Причината е, че с привличането на Валери Божинов сините ще имат четирима играчи на поста централен нападател, тъй като отбора разполага още с Серджиу Буш и младоия Илия Димитров.За румънеца купувач няма, а Димитров може най-много да бъде преотстъпен. Така че няма да е изненада, ако Костов смени клуба, пише \"Тема спорт\". Той вече отхвърли няколко оферти от Турция и Кипър. Благоевградчанинът заяви, че няма нищо против да остане на „Герена\" до лятото, ако не го поиска по-качествен отбор. През есента той реализира 16 гола в 20 шампионатни мача.Левски пък не е в изгодна позиция при преговорите с Галин Иванов. 30-годишният национал ще се раздели със Славия в началото на следващата седмица. Днес той се прибира в София и ще се срещне с изпълнителния директор на сините Павел Колев.От футболистите в Първа лига в от \"Герена\" имат интерес към двама от Берое - защитникът Иван Бандаловски и халфът Мартин Райнов. Мераци от Левски имат и към бранителя на Ботев Пловдив Кристиан Димитров. Той обаче засега не желае да сменя клубната си принадлежност по време на паузата.", "date": "2019.02.02", "title": "Левски обмисля продажбата на нападател"}
{"url": "https://offnews.bg/politika/evgenia-zhivkova-diado-kritikuvashe-bsp-dokato-beshe-zhiv-shteshe-d-696762.html", "text": "Дядо ми критикуваше БСП, докато беше жив, сега също щеше да ги критикува. В БСП винаги ври и кипи, заяви внучката на Тодор Живков Евгения по Нова тв. Тя бе категорична, че не съжалява за политиката, която е напуснала, след като бе депутат в 39-то и 40-то Народно събрание от групата на „Коалиция за България“. Не съм партиен член, политиката изхабява, уточни Живкова. Тя разказа, че всеки ден дядо й се разхождал в двора на резиденцията в Бояна и децата обикаляли с него. Майка ми беше много добра, искаше да помогне на всеки, ако може, и да развива културата и България. Тя много четеше и много пишеше, водеше си записки, аз не съм наследила любовта към писането от нея, призна Живкова пред водещата Ива Софиянска. Жени, царската корона е хубава, но е тежка, са думите, които съм запомнила завинаги от майка ми, сподели Евгения Живкова.Най-големият мит е, че Людмила Живкова се е самоубила, това беше против нейните принципи, подчерта тя. ", "date": "2019.02.02", "title": "Евгения Живкова: Дядо критикуваше БСП, докато беше жив, щеше да ги критикува и сега"}
{"url": "https://offnews.bg/temida/shefat-na-vas-niakoj-ne-e-nanesal-navreme-na-kadastralnata-karta-diun-696765.html", "text": "Докато не отпадне строителната забрана от 2014 г. за плаж Корал, там не може да се строи. Докато проектите не се приведат в съответствие със Закона за биологичното разнообразие и със Закона за опазване на околната среда. Това обясни председателят на Върховния административен съд (ВАС) Георги Чолаков по bTV. Историята със строителството на плаж Корал се развива още от 2006-2007 година, когато са издадени разрешителни за строеж. През 2007 г. тези разрешителни, които са предмет на сегашните производства, са изпратени на РДНСК за проверка. До този момент РДНСК-Бургас не е реагирала и не е приела, че има някакъв проблем при разрешението за строеж, но към 2007 г. са действали и други закони. Не е имало такива изисквания, каквито има в момента Въпросните дюни, за които се твърди, че са налични, са нанесени много по-късно в кадастралната карта. Към момента, когато са издаване разрешенията за строеж, тези територии са били урбанизирани. Някой не е нанесъл тази дюна – кадастъра или местната власт\", посочи председателят на ВАС.Проверяваме дали това разрешение за строеж от 2007 година е било законосъобразно издадено към онзи момент, посочи още Чолаков.Държавата отскоро взе да мисли за тези дюни, отскоро защитава своите природни забележителности. Собственикът, който има дюна, трябва да бъде обезщетен от държавата, тъй като тя е изключителна държавна собственост. Проблемът със застрояването по Черноморието може да се реши с Общ устройствен план, каза кметът на Царево Георги Лапчев. По думите му хората на Царево не желаят да има застрояване на района, защото отлично осъзнават, че това ще го погуби – най-вече от гледна точка на туризма.Според Лапчев на проблема със застрояването трябва да се гледа не обект по обект, а по-глобално: „Преди повече от 15 години управлението на държавата е взело решение, че цялото това Черноморие ще има точно такъв характер, че ще започне да се строи – за цялото море. И тогава се стартирали стотици процедури. Разбира се, настъпват промени, идва ново управление на държавата, обществото става много по-чувствително към екологията, но така или иначе процедурите са стартирали\", коментира кметът.Той беше категоричен, че ", "date": "2019.02.02", "title": "Шефът на ВАС: Някой не е нанесъл навреме на кадастралната карта дюните на Корал"}
{"url": "https://offnews.bg/sviat/gratcki-fermeri-blokiraha-s-traktori-patia-kam-solun-696767.html", "text": "Гръцки фермери блокираха с трактори пътя Серес - Солун, те обявиха безсрочна блокада.  Шофьорите са принудени да използват обходни маршрути. Блокирано е движението към Солун и влизащите през граничен пункт \"Промахон\" трябва да минават по дълъг обиколен маршрут. Нараства и броят на недоволните земеделци на магистралата Солун - Атина до Лариса.Причината за тази реакция на фермерите е присъствието на заместник-председателя на Европейския парламент и лидер на евродепутатите от СИРИЗА Димитрис Пападимулис.Фермерите се опитаха да се срещнат и преговарят с него, но не успяха, информира БНТ. Националният фермерски съюз отказва да преговаря с правителството.", "date": "2019.02.02", "title": "Гръцки фермери блокираха с трактори пътя към Солун"}
{"url": "https://offnews.bg/futbol/tcska-i-ludogoretc-zapisaha-zagubi-v-poslednite-kontroli-696790.html", "text": "ЦСКА и Лудогорец записаха тежки загуби в последните си контроли по време на зимните лагери.Столичани отстъпиха с 0:3 пред Динамо Киев в Испания в първи си мач без Кирил Десподов, който премина с рекорден трансфер в елитния италианския Каляри. Точни за Динамо бяха Циганков (3), Вербич (35) и Андриевски (89).Лудогорец пък претърпя поражение с 1:3 от лидера в сръбското първенство Цървена звезда в последната си зимна контрола в Турция.Разградчани допуснаха доста неточности в отбрана, особено през първото полувреме, заради което логично загубиха за четвърти път в контролите по време на лагера в Турция. Цървена звезда поведе с 2:0 през първото полувреме. Бен откри в 33-ата минута, а Боаки удвои две минути преди почивката. И при двете попадения според официалния сайт на \"орлите\" е имало фаулове срещу играчи на Лудогорец, неотсъдени от турския рефер на двубоя.Шампионите върнаха едно попадение чрез Вандерсон в 54-ата минута, но \"звездашите\" стигнаха до 1:3 в 72-ата минута, когато влезлият като резерва Павков отбеляза.В края на двубоя Лудогорец имаше шанс да намали, но Рафаел Форстър стреля в стената от удобен фаул на линията на наказателното поле.", "date": "2019.02.02", "title": "ЦСКА и Лудогорец записаха загуби в последните контроли"}
{"url": "https://offnews.bg/temida/retcidivist-otkradnal-apolon-medikus-ot-tcentralna-mineralna-bania-za-696768.html", "text": "37-годишен е задържан за  на статуята \"Аполон Медикус\" от чешмите до Централна минерална баня. Мъжът е от Козлодуй, задържан е за 72 часа. Той е рецидивист и е признал за кражбата на статуята. Прокуратурата ще иска постоянното му задържане, съобщи бТВ. Творбата на скулптура Георги Чапкънов изчезна на 14 декември. Две седмици по-късно статуята беше  вдвор близо до местопрестъплението. Тогава стана ясно, че камери са снимали крадеца, опитал да се прикрие с качулка. ", "date": "2019.02.02", "title": "Рецидивист откраднал Аполон Медикус от Централна минерална баня, задържан е"}
{"url": "https://offnews.bg/temida/gdbop-razsledva-obshtinski-savetnik-v-lovech-za-nepravomeren-dostap-do-696787.html", "text": "ГДБОП и \"Икономическа полиция\" в Ловеч са започнали разследване за неправомерен достъп до деловодната система на община Ловеч, съхраняваща лични данни на граждани, предаде БНР.Той е бил осъществен от общинския съветник в Ловеч Данчо Заверджиев по време на заседанието на общинския съвет в четвъртък. Според кмета на Ловеч Корнелия Маринова, достъпът до деловодната система, в която се съхраняват и лични данни на граждани, е осигурен на Заверджиев от общински служител.\"Това се доказва и от предварителните документи, които излизат, проверки от информационни системи\", каза тя.Маринова успокои, че системата е спряна, а достъпът до нея – блокиран.\"Не може към момента да има някакво притеснение, каквото и да било то, по отношение на сигурността на личните данни\", обясни кметът на Ловеч.За случая е уведомена и прокуратурата.", "date": "2019.02.02", "title": "ГДБОП разследва общински съветник в Ловеч за неправомерен достъп до деловодната система на общината"}
{"url": "https://offnews.bg/futbol/despodov-se-obiasni-v-liubov-kam-tcska-696784.html", "text": "Вече бившият нападател на ЦСКА Кирил Десподов сподели специално видео с паметни моменти от престоя му на \"Армията\" в официалната си Фейсбук страница и изрази своята благодарност към феновете на клуба.Десподов бе продаден на елитния италиански Каляри за 4,2 милиона евро, което е рекорд за български футболист от родното първенство, както обявиха от ЦСКА.\"От първия момент, в който облякох фланелката на ЦСКА усетих, че това е нещо специално. Всички знаят каква чест и отговорност е да защитаваш цветовете на най-великия български клуб, но заедно с това аз получих безкрайна любов и подкрепа от всички Вас във всеки един момент.Никога няма да забравя тези три години от живота си, никога няма да забравя Сектор Г и песните му. Дори и на другия край на света, моето сърце остава с вас на \"Армията\". Винаги верен! Завинаги един от Вас! Благодаря ви!\", написа футболист №1 на България за 2018 година.", "date": "2019.02.02", "title": "Десподов се обясни в любов към ЦСКА"}
{"url": "https://offnews.bg/nashite-avtori/res-lv-what-the-fuck-right-now-696755.html", "text": "Да започнем с един колеблив лъч светлина, защото понякога – само понякога - има и място за лайбницов оптимизъм: след като достигне прага на отрицателна селекция, всяка държавно-мафиотска пирамида става жертва на вътрешновидово самоизяждане. Поне според колегата Хофстеде, а той ги разбира тия работи, за разлика от наште провинциални „социокултурни“ анализатори.***Защо ГЕРБ не удържат властта? Защото онези, които ги крепят де факто – мафиите-гилдии, енергийната, строителната etc., - стават все по-алчни. Все по-трудно се разбират за поръчките. Онези милиард и половина на Буци за “Хемус” са опит да ги умилостиви, да тушира напрежението и да избута мандата.***Защо му е важно да избута мандата до 2020, освен очевидния отговор (и защо този път не му излиза андрешковският пасианс да си подаде оставката)? Много просто – защото е зависим и се задъхва между всичките интереси, които го притискат. В този краткосрочен период му предстои разпределение на големи проекти, с огромно значение за идущото десетилетие – Струма, Хемус, НКЖИ, концесията на летището etc.***Ма наистина е просто: Буци държи патриотчетата (какво хубаво название!) с най-различни компромати. Прибавете и ЕНП-корумпетата, които крепят Буцевския режим, щот и те получават. Ерго, рязка промяна не се очертава.***А големи части от БСП са купени от Шиши (или от Орлинчо, на строго софийско ниво) – и нямат почти никакъв ход, освен да имитират опозиционна дейност, най-вече чрез Елена Йончева (която гербаджийският тролетариат сполучливо прекръсти на “Милиончева”). Елена е (беше?) чудесен журналист, и тежненията й са напълно разбираеми; въпросът, както неведнъж съм настоявал кантиански, е в моралния императив, който при нея – меко казано – избледнява. За сметка на амбицията.***Буци е в цуг-цванг и няма добри ходове – просто гледа къде има проблеми и веднага “запушва дупки”.***Докъм 2013 Безкнижния пращаше всички при Мустака за пари – от артистите до мафиите. И трябва да си даваме сметка, че КТБ се заграби не само от Шиши, но и от Буци – чрез разните там “котараци”. А най-забавното е, че и БСП са в кюпа, тези уж претеристи. И сега не могат да вдигнат “висока топка”, щот и те закусиха чудесно от КТБ, особено по времето на Орешарски.***Президентът. Съчувствам искрено на колегата, приятел и fellow intellectual Иво Христов, комуто се наложи в зряла възраст да си играе с кукли. Неговата кукличка никога не е искала реално да бъде президент, смята го за проста стъпка към това да стане – евентуално - следващия Борисов. Т.е. в момента просто вика “мама”, дори без да я натискаш по корема. The horror, the horror.***А трагичната истина е следната: нямаме квалифицирана работна сила, и българският бизнес прави “бизнес” предимно чрез властта, сякаш сме някаква полуизточна сатрапия. Вместо да развиваме конкурентни производства (като Чехия, Полша и дори Румъния), единствено “усвояваме” еврофондове. Т.е. крадем и се надяваме, че ще ни се размине. Но сметката се задава като буреносен облак.***So it goes.***Разбира се, проблемът е в липсата на прословутите checks and balances – няма механизъм за контрол. Нито граждански, нито – уви – прокурорски.***Хората на ГЕРБ, чието средно IQ е двуцифрено, още не могат да измислят как да крадат от програмата “Наука и образование за интелигентен растеж” – щот не е асфалт, бетон или воден цикъл. Затова и въпросната програма е “на трупчета”.***Буци е в състояние на “total turmoil”, дет вика Джоузеф Камбъл. Пожертва дори любимия си “син” Московски, който – извън личната му трагедия и де факто престъпление, - беше основната “калинка” за кражби.***Хайде да обобщим: огромният късмет на ГЕРБ в последните десетина години се дължи на нещо много просто: Европа беше в растеж. И да си дадем сметка, че тихото им съглашение с БСП и особено ДПС не създаде нищо, никакво икономическо развитие на тази страна.***Не просто “краднеха”, дет викаше покойната ми шопска баба; неусетно (ви) откраднАха самото бъдеще.***Понякога, само понякога, ми се струва, че имаме още само един шанс: защото и „богоборците“-либерали, и прясно излюпените „консерватисти“ (които обичат да си служат предимно с фактоиди), са вид асимптота.***So it goes.***Сегашната власт се държи като епифеномен на себе си: тя хем е първична по същността си (след близо десетилетие простотии), хем е by-product на самата себе си. Шизофренно на пръв поглед, но всъщност – след всички поклони на Безкнижния към искащите, – съвсем (по стагиритски) логична.***Като казахме “Безкнижния”: наскоро той проболта, че агенция “Рога и копита” давала, че ГЕП водела с 20% пред (огледалния си образ) БСП. Да не би да е прочел втора книга?! (оцъклено човече)***Тайлър, Дъ Криейтър като че задава въпроса на въпросите, подходящ и за нас през 2019: what the fuck right now? И още: дали е по-достойно да понясаш дъжда от камъни и от стрели на злобната българска съдба в последните десетилетия, или, въстанал с меч в ръка срещу море от мъки, да сложиш край на всички тях, поне в собствения си FB-профил? (усмихнато човече, усмихнато човече)***Относно ГЕРБ и техните мандати, да бъдем оптимисти и да се облегнем в някакъв метасмисъл на прословутата three-hit theory в маркетинга – която настоява, че оптималният брой виждания на дадена реклама (за да може клетият облъчен да се „научи“ на даден бранд) е три пъти: първият път цели облъченият да разбере за кво става дума, вторият – да покаже предимствата на продукта, а третият – да внуши ползите от него. Да се надяваме (against hope), че четвърти път няма да има.***Защото абсурдът вече става мъчителен и достига неназоваеми висоти. Вземете само „проекта“ за кандидатура за световно по футбол на Балканите – Кралев (в случая) по нещо прилича на Остап във Васюки. С тази разлика, че видимо е прехранен. (И за надебеляването му, буквално и преносно, може да се напише цял Билдунгсроман.)***“В момента най-корумпираните говорят за корупция”, каза главатарят Буци пред гербаджийското племенно сборище, като не си даде сметка, че точно в този момент той говори за корупция. Freudian slip, anyone?***Само постструктуралистите Цецо и Валери Божинов го надминават в дискурса.***So it goes.***А той, Безкнижния, без да знае, всъщност ви предлага всеки следващ ден от това управление да е AF.***Варна – Ню Васюки?***Гледам, че всички там нещо стават консерватори. Но (почти) всеки от тях е по-скоро berk, а не Burke, ако ме разбирате. Особено дебютиращите, млади, отчайващи berks.***Белата Златка (има ли по-долно нещо от Сидеров в българската политика, ако не броим Бареков, и разбира се, Борисов?) не харесва ЕС и, ако съм проследил правилно меандрите му, ни иска в Евразия. Тогава защо ще се кандидатира за евродепутат на изборите? И не е ли време почистването да почне от архибоклука? Porco Dio.***Пардон, има и истинско дъно: БСП. Те също ненавиждат Европейския съюз (до степен, в която се раздалечиха от своя втори най-голям провал - Станишев), но ще участват на евроизборите. Porca Madonna, ако ме разбирате.***(Златката, впрочем, разсмива нас, музикантите, с несъщото си тропане на drumkit, и никой не разбира, че това е сякаш детенце да почуква на барабанчета. И това в светлината на друг българин - Юрий Коцев, барабанистът на „Ахат“, за когото продуцентът на „Дийп Пърпъл“ в САЩ каза, че е единственият, който не се отклонява и на йота от компютърния клик. Включително Иън Пейс и покойния Коузи Пауъл. Anyways.)***БСП: ако бях по-лабилен, щях да кажа, че тази долна паплач и мръсна пяна трябва да бъде изметена и да се появи млада, съвременна и перспективна левица, която не е безсрамен наследник на едни от най-големите престъпници в най-новата ни история. Но не съм.***Хайде пак за тъпите и умните държави: първите следват събитията на принципа на втория акъл, а вторите ги предвиждат, доколкото е възможно.***So it goes.***Retaliation in advance, дет вика пластмасовият герой Джак Рийчър: но няма, няма кой.***Моят приятел Стефан Цанев казва: „Преди чрез държавата владееха парите, а сега, чрез парите, владеят държавата“. Помислете.***Според Фандъкова – този самоковски гербаджийски „демуирг“, който превърна нашия град в перманентна ремонтна кочина, - „всеки човек имал различен вкус“. Не, г-жа тъпо копеле, вкусът се възпитава. Но не и чрез „аз съм прост и вие сте прости“.***Нашият светец не е Иван Рилски. Нашият трябва да е Jude The Apostle, patron saint of lost causes.***Борисов Безкнижния, този чеховски сватбен генерал в българската политика.***Много е просто: трябва да има обществен договор, който обаче да действа. Щот иначе сме онази lawless state в „Левиатан“ на Хобс. А Хобс всъщност ни говори за политически ред на гражданско общество; оттам и „обществения договор“, т.е. ние всички да се съгласим, че отдаваме изконните си права на властта, която ни дължи спазването на закона. И ако общественият договор донякъде ни ограничава свободата, то е защото трябва да ни пази от онова, което Хобс нарича ”the evils of lawlessness”. В този смисъл Хобс трябва да е консерватист, защото предписва властта да бъде дадена на един човек; дори тиранът е за предпочитане пред “chaotic society”. Но дали е така?***Разбира се, Лок и донякъде Русо искат далеч по-егалитарна система; те мечтаят за свят, в който тираничното и неефективно управление може да бъде сменяно от/чрез плебса. (The consent of the governed to protect natural freedoms, giving them civil rights, including the right to remove tyrannical or ineffective government).***Ако не друго, ГЕРБ направиха така, че плебсът (бившият пролетариат от всички страни, съединявайте се) се обедини в „правото“ си да налага масовия вкус като мерило.***So it goes.***И да наложи, без да иска, древногръцката политическа „аблепсИя“ – простичко казано, да не можем като общество (или полис, „товачевсичкисавСофия“) да видим по далеч от носа си. Трент Резнър, не само музикант, но и мислител, ни предупреждава за същото още в “The Downward Spiral” още през 1994 (когато все още властваше разбирането на Фукуяма, че либералната демокрация, най-общо, слага “край на историята”). Този албум на NIN ни е важен, по-важен дори от Куийн: той е, ако позволите, cohesive, willful and overpowering meditation, married to industrial corrosiveness, и в същото време подчинен донякъде на влиянието на Брайън Ино и Боуи в “Low”.***Но за Куийн следващия път, когато ще ви оправя горчивия вкус в устата от тази търговска глупост, наречена “Bohemian Rhapsody”, санкционирана от жадните за печалба Мей и Тейлър. Фред, вероятно, се върти в гроба.***Ако Замятин е прав за онова „благотворно робство на разума“, то сглобката ГЕРБ-БСП-ДПС са изключителни либертини. Не мислите за бъдещето на децата си, като ги преизбирате. Гласувате с гъза си, с извинение – ако изобщо гласувате. Родее се с „престъпна небрежност“.***А „Демократична България“, бързам да кажа, са като Татяна и Онегин; бърз поглед към това обединение в момента подсказва, че няма дори проста онтогенеза.***Фейсбук-демокрация, в която the pitchfork FB mob генерира теми.***AF е “Anal Friday”, за не-милениалите тук.***Гербаджийската власт в момента де факто въвежда презумпция за виновност – и никой, включително споменатата и объркана Демократична България, не протестира жарко. А това ни превръща, in a way, в Йозеф К.***Просташкият атлас на българската политическа мисъл пак е изправил рамене. A casebook study in cognitive disonance.***Този политически абсурд се дължи на вас. Вие гласувате за ГЕП. (Пардоне моа, ГЕРБ.) Помислете.***Помислете и над онова на Хайтов: „Ако е за трошене на тикви, сине майчин, хайде да ги трошим!“***Аз, като post-human, се противя истински на културата на скъсяване и краткост, част от културата на лесното.***Еклесиаст: „Горко ти, земьо, кога царят ти е дете“ (10:16). Вие сте бедният, стар, трагично нелеп и безпомощен Едгар Дарби, и ще бъдете разстреляни в края, без значение, че някога съм предупреждавал.***So it goes.***Hors du temps, кво да се прави. Поредните там conneries, но всички са в будна кома. Колкото и да го заливам с витуперации, резултатът е един: всеки път, когато се сблъскаш с политиката в България, компулсивно ти се иска да се изкъпеш.***Политкартелът, политкартелът. Ще ми позволите следното питагорово наблюдение: Борисов ви шиба отзад без лубрикант (не правите връзка между политкартела и отнетите възможности за приличен живот), но вие все така си го избирате.***Но да бъдем контекстуалисти: ако Флоренция е люлката на Ренесанса, трябва да признаем и друго - че е една от първите италиански републики, и че е люлка и на първите политически шикалкавения. Тъкмо затова там изгрява и първият светски политически философ – Макиавели, който в свойта „Il Principe“ дава нелоши съвети как да се управлява. Според него, припомням, понякога трябва да се постъпва неморално, дори да се прибягва към насилие и измама – с цел да се постигат резултати без оглед на средствата. Макиавели, разбира се, е сякаш първият републиканец, а неговият „Владетел“ е просто сатиризация на онова на Франсис Бейкън – „what men do, not what they ought to do“.***Оттам и онова за целта и средствата, плод на политическия реализъм на Макиавели. Това е и първото модернистко разбиране за политическото лице. Макиавели е важен с това, че пръв отрича религиозния надзор над морално приемливото поведение, и че за пръв път идеите за добро и зло не са предмет на християнска доктрина, а на свободен избор.***Съответно, според Макиавели, политическата философия няма нужда да се основава на някаква религиозна, идеализирана структура на обществото. Така той стига до „консеквенциализма“ (разбирането, че резултатите са единствено валидни, а поведението в обществена среда, или “rightness of conduct” на Хюм, ще стане ясно по-късно). Така старият Николо става централен за моралната философия в прехода от Ренесанс към Просвещение; той решително повлиява и на утилитаризма в края на 18-ти и началото на 19-ти век, дори на Realpolitik (след Виенския конгрес). Без Макиавели, този ситуационен глупак, трябва да четем Кант – за да ни предложи деонтологичната система за морална философия и да ни съобщи, най-общо, че най-важни в морално отношение са нашите мотиви и намерения (за да можем изобщо да бъдем морални), а не последиците от нашите действия.***Оттам и проблемът за морала по принцип: judging the rightness of an action by either its consequences or the motives behind it. Обстоятелствата извън нашия контрол влияят на нашите действия, особено на онези, предприети с най-добри намерения; номерът е там, че моралната преценка е много по-сложна от простата оценка на обкръжаващите обстоятелства, и още по-малко от възприетите мотиви за действие. Всичко това допълнително се усложнява от въпроса “what part chance plays in determining if an action is good or bad”. И още, is it bad to be unlucky, or even unlucky to be bad? Помислете.***Jesus wept, will you please look at our fucking mess?! Премиер с двуцифрено IQ, от квотата на СИК??? Или си обичате кръчмарското ниво на Фейсбук и форумите?***Total schade.***Докато Безкнижния („диверсификация“ е първата по-сложна дума, която е научил), прави само едно: Schadensbegrenzung. А всичко е в състояние на paillardise.***So it goes.***Циганите, пардон, „ромеите“: след 50 години пак ще сме „базилейа ромайон“, както през 11-ти и 12-ти в. Ако приемете тази горчива шега.***И нашият двулик Янус (изкушавам се да го нарека двулик Анус), все така шикалкави, за да остане на власт. Нашият днешен порфирогенит. Ooo, батко, батко, батко.***И, както гласи древният соц-лаф, Борисов ви показва комбинация от три пръста с доминантен среден. На първо място обезчепава вземанията на Русия, и чак след това лапа от ЕС. А парламентът се държи като негов нотаруис – узаконява вариантите за кражби. Помислете пак.***Защо липсват истински управленски стратегии? Много просто – защото при тях би трябвало да има обективни критерии за успех, които са лесно проверими. И тук въпросът е към Томислав Дончев, единственият що-годе мислещ в мафиотската структура: колега, дали направо да не гепите кинтите и да не пипате нищо, т.е. да не ебавате майката на цялата държава, без извинение? В тихо съглашение с БСП и най-вече ДПС? И втори въпрос: защо и как официално гепихте излишъка? И трето: защо и ти си част от тези „пълни пумяри“, както се пише на Newspell, езикът на неграмотните?***Премиер хонорис кауза, пердута. Който казва, че България, иначе забита на дъното на ЕС по всички показатели, е “най-доброто място за живеене” в съюза, докато всъщност е обвита “в на живота сивата мъгла” (с извинение към Смирненски). То бива ГЕП-орторексия, но подобна наглост минава всякакви граници.***Аре да почвате да бегате, Баце. Че иначе нема евдемония, сешш се. We’re not thankful of small mercies.***#мислетебе.Oще на NB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2019.02.02", "title": "Res LV: What the fuck right now?!?"}
{"url": "https://offnews.bg/sviat/putin-v-otgovor-na-sasht-i-rusia-prekratiava-uchastieto-si-v-dogovora-696770.html", "text": "Русия прекратява участието си в Договора за ликвидиране на ракетите със среден и малък обсег, съобщи ТАСС. Изявлението е в  на САЩ от документа.Ще постъпим по следния начин. Нашият отговор ще бъде огледален. Американските партньори обявиха, че прекратяват участието си в договора, и ние го прекратяваме, каза Путин на среща с министрите на отбраната Сергей Шойгу и на външните работи Сергей Лавров, уточнява БТА. Русия е започнала работа по създаване на нови оръжия заради аналогични действия на САЩ. Ще бъде започната разработка на хиперзвукова ракета със среден обсег и наземно базиране.\"Съгласен съм с предложенията на министерството на отбраната за започване на работа по \"приземяване\" на ракетите \"Калибър\" и откриване на ново направление - създаване на хиперзвукова ракета с наземно базиране със среден обсег\", казва още Путин. Той е наредил да спрат опитите за иницииране на преговори за Договора за ликвидиране на ракетите със среден и малък обсег. Москва ще изчака, докато международните партньори са готови да водят с нея съдържателен диалог от позиция на равенство. Темата е важна и за нас, и за нашите партньори, и за целия свят, подчерта Путин.Руските ракети със среден и малък обсег няма да бъдат разполагани нито в Европа, нито в друг регион от света, преди САЩ да разположат там аналогични оръжия, подчертава Путин на срещата с министрите. Руският държавен глава добавя, че е приключил ключов етап от изпитанията на стратегическия безпилотен многоцелеви подводен апарат \"Посейдон\". Според Путин Москва няма да се включи в надпревара във въоръжаването. ", "date": "2019.02.02", "title": "Путин в отговор на САЩ: И Русия прекратява участието си в договора за ядрените ракети"}
{"url": "https://offnews.bg/obshtestvo/restorantat-otvaria-za-vtori-sezon-po-epic-drama-ot-3-fevruari-696510.html", "text": "Първият сезон на \"Ресторантът\" взе две награди \"Кристален\" от най-известната церемония за телевизионни награди в Швеция. Хеда Стирнстед спечели наградата за \"Най-добра актриса\", а създаделят на шоуто грабна наградата за \"Най-добра телевизионна драма\".Вторият сезон, който започва на 3-ти февруари по , на поредицата започва през 1955 г. Процъфтяват любовни истории, задействани са рисковани планове и се разкриват мрачни тайни. Семейство Льовандер управлява елитен ресторант в Стокхолм от десетилетия. Хелга е матриархално настроена жена, която иска да контролира живота на двамата си сина Густав и Петер и на дъщеря си Нина.След разпадането на брака ѝ, Нина гради новия си живот и влага цялата си енергия в успеха на джаз клуба и на възстановяването на взаимоотношенията с дъщеря си. Любовта на Нина към Кале е все така силна, а неговите готварски умения биват възнаградени с повишение. Други неща, които се случват в живота им, им пречат да осъзнаят любовта помежду си. Въпреки че Петер вече не работи в ресторанта, неприязънта му към брат му расте. Извън кухнята сервитьорката Маган лобира за по-голямо женско участие в профсъюза, което задава контекста за промяна на Швеция от класова система към социалната държава, която познаваме днес.- Хеда, как би описала героинята си в сериала? Ти самата олицетворяваш ли се с Нина?- В някои отношения – да. И двете сме упорити, пламенни и жадни за живот. Но Нина е малко по-готина, отколкото аз бях на тази възраст, и също така много по-привилегирована.- С какво би сравнила „Ресторантът“, дали е подобен на друг сериал, който си гледала?- Лесно е да сравним подобни сериали, но мисля, че „Ресторантът“ разказва уникална история. По-скоро ми прилича на филми за вечната любов като „Титаник“ или „Тетрадката“, отколкото на други сериали.- С какво този сериал е по-различен от другите? Защо би го препоръчала?- Мисля, че всички могат да се влюбят в поне един герой, в историите за вечната любов, войната и политиката – все теми, които отдавна не са били представяни в телевизионен сериал.- Сподели ни някоя тайна от снимачната площадка.- Всички актьори се опознахме много добре и аз и Чарли, който играе Кале, започнахме много да се шегуваме един с друг. В студиото имаше много кучета, защото членовете на екипа водеха домашните си любимци на работа. И понякога скривах някое от големите кучета в неговата гримьорна, за да го дразня.- Имаш ли си любима сцена от „Ресторанътът“. И ако да, защо?- Обичам епизода на архипелага по време на шведския фестивал на рака. Наистина красив и напрегнат епизод, заснет на прекрасно място.", "date": "2019.02.02", "title": "Ресторантът отваря за втори сезон по Epic Drama от 3 февруари"}
{"url": "https://offnews.bg/obshtestvo/prolet-i-do-16-gradusa-dnes-zahlazhdane-i-valezhi-ot-sriada-696746.html", "text": "Пролетното време през февруари продължава. Тази сутрин на места в котловините и низините ще има мъгли, но южен вятър ще ги разнесе и ще донесе топъл въздух. Максималните температури ще са между 11 и 16 градуса, според прогнозата на НИМХ. Край морето ще е предимно слънчево, ще духа югозападен вятър. През деня термометрите ще се качат до 10 градуса в северните райони и до 16 в южните. Сред вълните от 2-3 бала ще е 6-7 градуса.Повече облаци ще има в планините, там вятърът ще е умерен, на места и силен. Максималната температура на 1200 метра ще е около 8, на 2000 метра – около 3 градуса.Утре ще се стопли още - температурите ще стигнат до 20 градуса в части от страната. От вторник започва захлаждане, а в средата на следващата седмица синоптиците прогнозират дъжд и сняг.  ", "date": "2019.02.02", "title": "Пролет и до 16 градуса днес, захлаждане и валежи от сряда"}
{"url": "https://offnews.bg/nashite-avtori/shokolad-razkaz-s-prodalzhenie-ot-zdravka-evtimova-696555.html", "text": "- Дядо, разкажи ми как тате изял бонбоните, дето ти си купил за приятелите ти – момичето държеше за ръка високия мъж с прошарена коса. То се усмихна, макар че на февруари току-що му бе хрумнало да посее още сняг в Радомир, за да могат да поникнат преспи и през следващата зима. - Дядо, ти на мене приятел ли си ми? – попита детето.- Да, Дамянке, приятел съм ти.Хлапето се усмихна, но нищо повече не каза.- Сигурно искаш да се почерпим с малко шоколад – попита мъжът, който беше толкова красив, че небето се обърна да го види и за малко спря да мята сняг над Радомир, а две жени, които си шушукаха и наблюдаваха човека, без да се прикриват, поздравиха:- Дамяне, още по-хубав си станал. Малкото твоята боя е вземало и много по-добре, че не се е хвърлило към боята на баба си.Дамян им каза: „Здравейте” и тъкмо се насочи към сладкарница „Зоя”, малката го дръпна за ръка.- Баба Елена каза, че не трябва да ядем шоколад. Вредно е за зъбите, за жлъчката, за сърцето и кръвоносните съдове.- Стига бе, ти и за кръвоносните ли съдове знаеш – удиви се мъжът. – Като не гледа баба ти, шоколадът за нищо не е вреден.- Не трябва да лъжем – каза сериозно хлапето.- Няма да лъжем, само ще го изядем – предложи дядо ѝ.Момиченцето се успокои и грейна.– Искаш ли да направим един мач? – попита то.Дядото не искаше, защото целият площад беше покрит с едър лепкав сняг.- Защо не отидеш да си играеш с децата? – попита той.- Те не искат да играят с мене – каза детето и на улицата стана тъмно като през нощта.- Ами като беше малка, и баба ти Елена ходеше все сама, затова хич и не се ядосвай. Виж я сега. Целият град идва при нея. И хора от Перник, от София, от Стара Загора дори. Човек като ходи сам, мисли разни работи и измисля още по-разни работи, разбираш ли.- И аз съм така – призна детето. – Но като си сам, някоя вещица може да те грабне.- Друг път. Такъв шамар ще ѝ завъртя, че ще ѝ се вие свят три дни и три нощи. Виж какъв мускул имам! – Дядото сви юмрук да си покаже силата. Детето също сви юмрук да си покаже силата, после двамата се заляха от смях.- Баба ти Елена беше страхотно дете. Високо дете. Като малка беше по-висока от мене и аз само си мечтаех да порасна една глава над нея, да хвърлям камъни по-далече от нея, да плувам по-бързо от нея. Не обичаха децата баба ти, Дамянке. В училище беше по-умна. Ако не можеше да реши някоя задача, залепваше се на чина и не помръдваше. Ние си отивахме, тя седеше и решаваше. Подигравахме ѝ се, че е толкоз тъпа, но тя не ни и поглеждаше. В един клас бяхме с нея. Тя седеше на последния чин, защото беше най-високата, а аз на първия. Бях най-ниският. До рамото ѝ стигах. И аз не знам защо все се въртях около нея. Давах ѝ от моята филия с масло.Тя почти никога не приемаше, но като ходех да ѝ набера киселец от ливадата – знаеш, сега там направиха хлебарница - тя го вземаше и ми се усмихваше, както ти ми се усмихваш сега. Пасеше киселец като шиле. Берях ѝ дренки. „Ти ѝ се подмазваш, за да ти решава задачите и да ти дава да преписваш домашното по български” – разправяха ми децата. Така си беше, но покрай домашните взех да забелязвам колко бързо тича, как познава треволяците, също като дядо си. И аз ѝ носех треволяци, повечето тя изхвърляше, почти нищо не вземаше.Бях ѝ до рамото и ми се подиграваха, че съм дребен като шише слаба ракия.- Кажи ми, Еленке, какво да ям, че да стана по-висок от тебе.- Защо искаш да станеш по-висок от мене? – попита ме тя.- Щото искам да те поканя на среща – казах ѝ аз и това си беше истината.- Ми можеш да ме поканиш и като си нисък – рече баба ти Елена. - Не вярвам да пораснеш по-висок от мене, често ти казвам, Дамяне.- Тогава няма да те каня – заявих ѝ аз. Ах какъв глупак, какъв глупак. И това високо момиче, както си стоеше и стискаше в ръка киселеца, дето ѝ бях набрал, изведнъж се разплака. Не бях виждал момиче да реве така – не издава звук. Ще речеш, че се е задавила с листо киселец или се е задушила, а сълзите се леят. Направо намокриха фланелата ѝ. Още си спомням каква фланела имаше - бледолилава, дебела колкото три мои.- Не можа ли да ѝ набереш още киселец? – обади се малкото хлапе, което още по-силно стисна ръката на дядо си. – Защо не каза, че ще я поканиш на среща. Виж колко глупав си бил, дядо.- Не ми дойде на ума – призна прошареният и се усмихна, но някак навътре в себе си се усмихна. Лицето му се затвори, както хората затварят прозорците през февруари. – Но на мене ми дойде едно нещо – съвсем друго - на ума. Нали и ти знаеш приказката, която ние си имаме в Радомир - за Господ, който седял все сам и дори слънцето, дето е толкоз светло, не можело да го развесели.За да не се мъчат хората, които не могат да стигнат до небето и да си приказват със слънцето и звездите, с облаците и луната, Господ направил на всеки човек - и мъж, и жена - по едно другарче. Най-истинското. Само то можело да превърне самотата в река с топли вирове, в деца, които пищят у дома и искат да излапат шоколадовите бонбони, в топла супа от киселец и чиста къща.- Ми ние си имаме чиста къща и бонбони – подчерта детето.- Имаме си, защото аз намерих моето другарче – обясни дядото.- Баба ли? Как я намери? – попита нетърпеливо хлапето и за миг забрави предложението си да изиграят един страхотен мач в дебелия, влажен сняг на площада.- Спомни си приказката за Господ и самотата, която си разправяме в Радомир.- Тая приказка е измама на търкалета и лъже открай докрай – възрази детето.Отново валеше, на едри парцали. Сигурно Господ режеше облаците на късчета. И за да привлече баба Марта да му бъде най-доброто другарче, хващаше парчетата от белите облаци и ги разхвърляше над Радомир. Така земята щеше да си помисли, че се е превърнала в небе, защото е покрита с облаци, а облаците щяха да си мислят, че най-после са успели да целунат земята. Защото за какво мечтае един облак, освен да се разходи бос по улиците, по поляните и върху покривите на Радомир?- Може и да лъже тая приказка, но тя е приятел на човека. Тогава защо ще го мами? Щом цял град я разправя от дядо на внуче, значи приказката е честна и правилна.- Какво? – попита детето и изплези език да изяде няколко снежинки. То знаеше, че на света има само едно нещо, което е по-вкусно от снежинките. Това са ледените висулки. Но човек не бива да прекалява, защото гърлото само това чака – да изядеш висулка и да се зачерви. Глупавото гърло си мисли, че е по-красиво, ако стане алено. Така висулката ще го харесва много повече, но това, разбира се, е вятър и мъгла. Гърлото се заблуждава и за да му дойде умът в главата, му дават да пие антибиотик. Баба Елена беше казвала на хлапето, че антибиотикът е вреден, но гърлото хич и не разбираше медицина.- Докато си седял на небето сам и тъжен, дядо Господ измислил. Да речем – човек тъжи и плаче. Но ако изпиеш сълзите на разплакания човек, той ще стане твоето най-добро другарче. И най-доброто ти другарче веднага превръща самотата в шоколад! – каза дядото с прошарената коса. – А ние с тебе, Дамянке, знаем какво означава шоколадът!- Така е – съгласи се детето и усмивката му изведнъж порасна.- Аз казах на баба ти Елена, която тогава беше с цяла глава по-висока от мене, че въобще няма да я каня на среща, щом съм толкоз дребен, като две стотинки, а тя е едра и висока, направо десет лева.И тя заплака. Не казваше думи да разбера какво трябва да правя, нито един звук не издаде, че да се покатеря на някой камък, да я гушна и да я успокоя. Само сълзи, големи като лешници. Тогава въобще не бях умен, изкарвах тройки и четворки, най-много петица веднъж по български, когато написах приказката за самотата на Господ. Но толкова запетайки бях пропуснал, че учителката ни бе одраскала в червено цялото ми съчинение. Да се чуди човек защо ми беше писала петица.- Радвай се, че не ти е лепнала двойка – прекъсна го момичето. – Остави учителката. Какво направи ти после?- Аз протегнах ръка. После се сетих, че не си бях изрязал ноктите и ако баба ти Елена видеше пръстите ми, или щеше да избяга, или щеше да ме зашлеви. Но тя не видя, че не съм ги изрязал.- Добре де, остави ноктите. И? И? Какво направи ти?- Аз протегнах ръка към сълзите ѝ. Сълзите ѝ оставиха нейната буза и дойдоха при моите пръсти, дори на неизрязаните ми нокти се спряха сълзите на баба ти Елена. И аз ...аз изпих сълзите ѝ. Всичките, които бяха прескочили на палеца ми. Бяха солени и въобще не приличаха на лешници. Пак протегнах ръка, пак ги изпих и пак, и пак, и пак, докато баба ти Елена – едно момиче с цяла глава по-високо от мене, но много по-хилаво, сигурен бях, че съм по-силен от нея точно тогава – баба ти Елена спря да плаче. Усмихна се – ти виждала ли си, Дамянке, усмивка през сълзи? Ми то е като онзи ден, когато беше минус петнайсет градуса.Кожата иска да се отлепи от лицето ти и да стане ледена кора. Точно като да се отлепи, грейва слънце. И кожата си казва – „Защо да ставам кора? Я да си остана на това лице. И очи си имам, и нос, и уста, кой като мен! Ей това е усмивка през сълзи – разбираш, че си имаш очи, за да видиш колко е хубаво това високо момиче и как усмивката ѝ е цял камион с шоколад! А ние с тебе, Дамянке, знаем какво е шоколадът.- Щастие е! – извика детето. – Знам. А баба Елена какво? Стана ли тя твоето най-добро другарче, което може да превръща – само то – самотата в река с вир, като онзи на Струма, в който се хвърлих десет пъти с главата надолу?Дядото – който беше висок и тънък, с толкова красиво лице, че едни лелички му махнаха от другата страна на улицата и му подвикнаха: – „Ей, Дамяне, не старееш ти, бе човек!” – нещо съвсем нормално и дядо ѝ въобще не му обърна внимание – само се наведе, дръпна шапката на внучката си надолу, защото едното ѝ ухо се беше измъкнало навън, при февруари и снежинките. Те всъщност бяха малки трохи облаци, които най-сетне бяха успели да се доберат до улиците, покривите и градинките, и с дългите си пръсти събираха сълзите им и ги пиеха.Защото дори облаците, които в никакъв случай не са хора, не желаят да бъдат самотни и си търсят най-доброто другарче на света. То е ясно защо – защото само то можеше да превръща небето в Радомир. В този град дори най-дребните хлапета, такива като Дамяна, знаеха, че звездите са рибите на небесните вирове.-И? И? – подкани хлапето дядо си и той, след като поздрави жените от отсрещната страна на улицата, призна:- Да, баба ти стана моето най-добро другарче.- Но нали беше по-нисък с цяла глава от нея?- Ами заради нея пораснах. Мъчих се, изпъвах се, ядох много сладолед и след пет години станах с една глава по-висок от нея. И сега съм по-висок, нали виждаш?Детето се усмихна оттук, от Радомир, до началото на света, после и до края на света. Февруари разбираше от такива усмивки и снегът престана на вали. В самото ъгълче на небето се подаде слънце, голямо колкото пакетче бонбони – лешници, обвити с шоколад.- Дядо, хайде да играем на мач – каза детето и красивият прошарен мъж нямаше накъде да го усуква повече. Измъкна от сака, който носеше на гръб, една топка – почти съвсем нова, защото кой ли пък имаше време да я рита и да я мята в обръчите за баскетбол в двора на училището? Дядото отупа с ръка топката и веднага след това я хвърли в тежкия влажен сняг на площада.Мачът започна.", "date": "2019.02.02", "title": "Шоколад - разказ с продължение от Здравка Евтимова"}
{"url": "https://offnews.bg/zimni/kristina-grigorova-e-pobeditelka-v-kratkata-programa-na-darzhavnoto-pa-696769.html", "text": "Кристина Григорова от клуб \"Танци на лед Денкова-Стависки\" спечели кратката програма при жените на държавното първенство по фигурно пързаляне за наградите на БФКънки. Надпреварата от първия ден завърши след 22.00 часа на Зимния дворец в София в петък. Григорова получи за изпълнението си оценка от 47.82 точки. На второ място е Светослава Рядкова oот клуб \"Ледени искри\" с 31.55 точки.Най-добрата състезателка Александра Фейгин, която също е част от \"Танци на лед Денкова-Стависки\", не участва в шампионата. Тя получи кратка почивка след европейското първенство за мъже и жени, където зае историческото за България 11-о място. Държавното първенство пропускат и съотборничките ѝ Мария Левушкина и Елиза Панчева.При мъжете също няма участници, след като Ники-Лео Обрейков от \"Танци на лед Денкова-Стависки\" се оттегли в последния момент. Всички те ще вземат участие на стартиращото следващата седмица международен турнир \"София трофи\".При девойките кратката програма спечели Ивелина Байчева (\"Танци на лед Денкова-Стависки\") с 50.12 точки, а при юношите лидер след първото изпълнение е Радослав Маринов (Айс пик) с 51.92 точки.В трети клас при момичетата победителка в кратката програма стана Мария Манова (\"Танци на лед Денкова-Стависки\") с 35.80 точки, а при момчетата първи е Росен Пеев (Славия) с 14.49 точки.В четвърти клас шампиони са Филип Каймакчиев (Елит) при момчетата с 40.49 точки и Киара Христова (\"Танци на лед Денкова-Стависки\") при момичетата с 44.66 точки.Държавното първенство по фигурно пързаляне продължава в събота и неделя в Зимния дворец.", "date": "2019.02.02", "title": "Кристина Григорова е победителка в кратката програма на държавното първенство по фигурно пързаляне"}
{"url": "https://offnews.bg/futbol/dimitar-berbatov-otnovo-shte-igrae-v-parva-liga-696757.html", "text": "Димитър Бербатов се завръща в родния шампионат. Той се присъединява към отбора на Берое, но със по-специален статут, информира „Труд”. Очаква се бившият таран на Манчестър Юнайтед и Фулъм да бъде официално назначен като помощник треньор на Александър Томаш.В Стара Загора благоевградчанинът ще е и картотекиран за срещите на тима за пролетния полусезон в Първа лига.38-годишният футболист, който за последно игра в индийския Керала Бластърс, проведе цялата подготовка с Берое в турския курорт Белек.„Бербатов се готви с нас и изцяло ще бъде негово решение дали ще играе за тима. Надежда всеки има. Всеки един отбор би го искал. Ние като клуб сме направили всичко възможно. Решението ще бъде изцяло негово”, каза треньорът Александър Томаш. ", "date": "2019.02.02", "title": "Димитър Бербатов отново ще играе в Първа лига"}
{"url": "https://offnews.bg/obshtestvo/sofijska-voda-gradi-dva-novi-kanala-promeni-v-dvizhenieto-696742.html", "text": "\"Софийска вода\" продължава изграждането на два отливни канала в индустриална зона „Хладилника – Витоша“ в район „Лозенец“, съобщиха от дружеството. Инвестиционният проект на „Софийска вода“ е с прогнозна стойност 1 835 000 лева. С реализирането му ще се подобри качеството на канализацията за живеещите в кв. „Кръстова вада – изток“, както и за имотите, прилежащи към бул. „Черни връх“. Осъществяването му ще осигури и отвеждането на дъждовните води от района, като по този начин ще бъде предотвратен рискът от наводнения на имоти.Проектът предвижда строителство на отливни канали по ул. „Филип Кутев“ в участъка от бул. „Черно връх“ до ул. „Атанас Дуков“ и по ул. „Хижите“, от ул. „Атанас Дуков“ до Драгалевска река. Новите канали се изграждат от стъклопластови тръби с диаметър 1800 мм и 14000 мм, като общата им дължина е 517 м., уточняват от \"Софийска вода\". Реализацията на двата отливни канала ще подобри функционирането на канализационната система по бул. „Черни връх“ и на кв. „Кръстова вада – изток“, като осигури отвеждане на дъждовните води към р. Драгалевска. Във връзка с ремонтната дейност е създадена временна организация на движението oт 5 до 22 февруари, 2019 г. в рамките на кръстовището бул. „Черни връх“ и ул. „Филип Кутев“. По посока Център, в кръстовището, движението е ограничено в една лента.  ", "date": "2019.02.02", "title": "'Софийска вода' гради два нови канала, промени в движението"}
{"url": "https://offnews.bg/politika/prof-radoslav-gajdarski-stanishev-ne-elena-joncheva-triabva-da-vod-696772.html", "text": "Сергей Станишев трябва да бъде водач на листата на БСП за евроизборите. Не е редно Елена Йончева да води, той е председател на ПЕС. Но това не мога да го кажа аз. При нас има гласуване, ако голямата част от членовете подкрепят Сергей Станишев, Нинова ли ще каже не. Това заяви проф. Радослав Гайдарски, член на ИБ на БСП и бивш министър на здравеопазването, по телевизия Европа. Няма опозиция в БСП, има пълна демокрация, всеки може да се изправи срещу Корнелия Нинова и да си говори с нея, да се скарат даже, каза още Гайдарски. На конгреса Нинова и соченият за главен опозиционер Георги Гергов се прегърнаха и даже май се целунаха, допълни той. Сергей Станишев трябва да е водач на листата на БСП за евроизборите, заяви снощи по БНТ и евродепутатът Георги ПиринскиНикой не е хвърлил Елена Йончева на кучетата, тя си е разследващ журналист, представи разследването си за Боил Банов на Изпълнителното бюро. Има нещо мътно в ГЕРБ, за да се хвърлят с такова настървение да се бранят от едно разследване. Можеше да се докаже дали има или няма нещо, тя не споменава името на Ангел Ангелов, ако не е той източник, както твърдят Боил Банов и ГЕРБ, какво ще стане. Ще станат за резил ГЕРБ, смята проф. Гайдарски. ", "date": "2019.02.02", "title": "Проф. Радослав Гайдарски: Станишев, не Елена Йончева, трябва да води евролистата на БСП"}
{"url": "https://offnews.bg/razsledvane/zashto-saniraneto-stana-dvojno-po-skapo-696679.html", "text": "Програмата за „безплатно саниране“ продължава, а Благоевград продължава да е национален първенец. Цените обаче се повишиха двойно за няколко години, което веднъж ощетява всички данъкоплатци, а втори път ощетява тези граждани, които искат да санират домовете си със собствени средства.Програмата за енергийна ефективност е към края си. В историята няма „ако“, но какво би станало, ако цените не бяха толкова високи, ако не бяха договорени много повече сгради от капацитета на програмата, ако имаше ефективен контрол… Може би при по-внимателно харчене на парите на данъкоплатците, с тези 2 млрд. лева щяха да бъдат санирани не 2 хиляди, а много повече сгради.Цените и през 2018 г. остават като тези през 2017 г. – значително по-високи от цените по време на проекта „Енергийно обновяване на българските домове 2012–2015“, когато средните разходи бяха около 115 лв./кв.м.Днес цените са почти двойно по-високи. Благоевград отново е областният център, който предоставя подобни примери в изобилие. И отново оттук идват данни за връзки между представители на администрацията и строителните фирми, изпълняващи проекти по програмата. Тези връзки не могат изцяло да обяснят високите цени, но вероятно са едно от обясненията.ПРИМЕРИТЕ ОТ БЛАГОЕВГРАДФирмата СТИЛСТРОЙ-М ООД е собственост Михаил Камбитов и Даниела Джукова, регистрирана е в Благоевград. Дружеството често печели поръчки, които имат разнообразен характер – от ремонт на асфалтови настилки, през благоустрояване на улици, аварийни реконструкции на водопровод, зимно снегопочистване, саниране по Програмата за енергийна ефективост до реконструкцията на площади, фонтани и улично осветление.Сред последните проекти на фирмата е една от 10-те обособени позиции в поръчката „Изпълнение на Инженеринг – проектиране и изпълнение на СМР… във връзка с реализацията на Националната програма за енергийна ефективност“. СТИЛСТРОЙ-М ООД санира блок в жк „Запад“ за сумата от 444 365.23 лв., или около 270 лв./кв.м – повече от два пъти по-висока цена от средната за първия етап на програмата за саниране. Друга позиция е спечелена от фирма МИЛЕ ИНЖЕНЕРИНГ ЕООД за цена 423 977.16 лв., или около 180 лв./кв. м.Какво общо имат тези два случая ли? Общото е едно име – инж. Емилия Тунева, която е заместник-кмет на Община Благоевград по териториално и селищно устройство (ТСУ). В офертата на „Стилстрой М“ ООД инж. Тунева е вписана като „проектант по част ПБЗ“ (план за безопасност и здраве – б.а.), а в тази на „Миле инженеринг“ ЕООД като „конструктор“. Договорите на общината с двете фирми са сключени на 8 август 2017 година, като инж. Тунева е имала ангажимент и към двете фирми по едно и също време. Срокът на договорите е 65 дни (20 дни за проектиране и 45 дни за изпълнение), което означава, че дейностите са били извършвани поне до средата на месец октомври 2017 година. Инж. Тулева обаче е назначена на длъжността зам.-кмет още от началото на октомври 2017 година – т.е. по времето, когато тя е работила с двете фирми, които изпълняват поръчки в същата община.Но тези два случая не са изключение. Зам.-кметът на Благоевград е работила и с други фирми, които печелят поръчки в общината. „Ай би си-консулт“ ЕООД сключва на 27 ноември 2017 година договор за „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ – Благоевград“. Този път инж. Тунева е вписана в офертата като „Проектант – част Конструкции“.ИМА ЛИ КОНФЛИКТ НА ИНТЕРЕСИ?Тези факти пораждат сериозни опасения за конфликт на интереси, тъй като на практика заместник-кмет на една община е част от екипа на изпълнител по обществена поръчка в същата община. Нещо повече, поръчката попада в ресора и под контрола именно на инж. Тунева.Тя обаче е попълнила декларация по Закона за предотвратяване и установяване на конфликт на интереси и е заявила, че „няма сключени договори с лица, които извършват дейност в области, свързани с вземаните в кръга на правомощията и задълженията ми по служебни решения“.На изпратен въпрос по темата инж. Тунева отговори: „От 02 октомври 2017 година заемам длъжността заместник-кмет по строителство и сигурност на община Благоевград. Преди да бъда назначена на този пост, съм работила на свободна практика в различни фирми като проектант и инженер. При встъпването ми като заместник-кмет съм прехвърлила авторските си права на правоспособни проектанти.До 02 октомври 2017 година съм участвала в търгове за инженеринг по много процедури, но не съм сключвала договорни правоотношения. Договорите, които съм подписвала с фирми, са били за извършване на услуга“, пише тя.Този отговор може да бъде тълкуван по различен начин, но не отрича отношенията на инж. Тулева с фирми, които изпълняват обществени поръчки, и то по време, когато тя упражнява пряк контрол над тях. Тези връзки са видни и от документите, получени по Закона за достъп до об- ществена информация (ЗДОИ).И ОЩЕ ПРОБЛЕМИПрез март 2018 г. Антикорупционният фонд (АКФ) сезира прокуратурата и АДФИ относно обосновано предположение за фалшифициране на данни в документацията на победителя от обществена поръчка за саниране на блок No38 в жк „Ален мак“ в Благоевград. Малко по-късно Районна прокуратура Благоевград потвърждава съмненията на АКФ, че в офертата на победителя – „Менкаура“ ЕООД, има данни за съставяне на официален документ, в който са удостоверени неверни обстоятелства с цел да бъде използван като доказателство за тях. Според Наказателния кодекс извършителят на това престъпление се наказва с лишаване от свобода до пет години. На практика управител е фалшифицирал „биографията“ на фирмата си, за да спечели обществена поръчка.В „Черна книга на правителственото разхищение 2017“ описахме как част от проектите се печелят от фирми, свързани с лица от управлението на Благоевград. Очевидно тази практика продължава. В комбинация със завишени цени това води до по-малко санирани сгради и по-слаб контрол върху качеството, за което също писахме преди година. Но има и още един ефект.ЕФЕКТЪТ ЗА ДРУГИТЕВъпреки няколкото опита за намаляване на референтните стойности, „държавното“ саниране продължава да се извършва на по-високи цени от „частното“, което повлече нагоре и цените на свободния пазар. Докато преди година външна изолация с шпакловка и боя струваше около 20–35 лв./кв.м, към днешна дата цените вече твърдо вървят нагоре и варират между 45–65 лв./кв.м, показват справки от няколко строителни фирми. Така програмата повиши цените и затрудни хората, които искат сами да санират домовете си, тъй като цените вече са непосилни за някои домакинства.„Преди година потърсихме оферта от фирма за топлоизолация на апартамента ни, който е на втори жилищен етаж. Тогава ни дадоха цена от около 8000 лв., само преди месец същата фирма ни даде цена 11 000 лв. Разликата е драстична и сме сигурни, че се случи след така нареченото „безплатно саниране“, споделя Десислава Х. от благоевградския квартал „Струмско“.Проверка на цените на строителните материали показва, че там увеличение почти няма. Т.е. причината за поскъпването не може да бъде търсена там. Крайният резултат е, че всички данъкоплатци веднъж платиха санирането на ограничен брой сгради, а втори път плащат по-скъпо и когато решат сами да санират жилищата си.ИЗТОЧНИЦИБ. ред. - Този текст е от \"Черна книга на правителственото разхищение в България 2018\", която се издава от Фондация за свободата \"Фридрих Науман\". Всички публикации в книгата са напълно свободни за препубликуване като идеята е да достигнат до възможно най-широк кръг читатели.", "date": "2019.02.02", "title": "Защо санирането стана двойно по-скъпо?"}
{"url": "https://offnews.bg/kultura/stoianka-mutafova-na-97-g-praznuva-70-godini-na-stcena-v-ndk-696756.html", "text": "Стоянка Мутафова навършва 97 г. днес и ще празнува със спектакъла “Стоянка Мутафова - 70 години на сцена” в зала 1 на НДК. Специално участие в юбилейния спектакъл, който ще водят Аня Пенчева и Кирил Ефремов, ще вземат Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, “Тоника Домини”, и още от най-големите звезди на родната театрална и музикална сцена, а няма да липсват и изненади.С изключителна енергия, винаги с усмивка на лице и страхотно чувство за хумор, Стоянка Мутафова продължава да е на сцена и до днес. \"Кралицата на българската комедия\", както я описва Ройтерс, има в актива си изключително богата палитра от роли.Първата й е още от 1945 г., когато играе прислужница в пиеса на Молиер. Завършва класическа филология в Софийския университет “Св. Климент Охридски” и Държавна театрална школа в София. От 1946 г. до 1949 г. работи в театър в Прага, а от 1949 до 1956 г. е в Народния театър. Тя е един от основателите на Държавния сатиричен театър “Алеко Константинов”, където работи от 1956 г.Магнетична и безкрайно талантлива тя приковава вниманието на публиката “на мига” щом стъпи на сцената и напълно заслужено печели любовта й, както в театъра така и на екрана. Стоянка Мутафова участва в много от емблематичните български филми като: “Специалист по всичко”, “Любимец 13”, “Топло”, “Бялата стая”, “Кит”, “Езоп” и други. Уважавана и обичана, тя успява да вдъхнови поколения български артисти да тръгнат по пътя на театъра и киното. OFFNews честити празника на великата актриса Стоянка Мутафова!", "date": "2019.02.02", "title": "Стоянка Мутафова на 97 г., празнува 70 години на сцена в НДК"}
{"url": "https://offnews.bg/obshtestvo/shefat-na-nzok-po-50-stotinki-ot-kutia-tcigari-vav-fond-za-da-ima-os-696771.html", "text": "Част от цената на кутия цигари да постъпва в обществен фонд. Ако в България се пушат по около 3 млн. кутии цигари на ден, само по 50 стотинки да се отделят от тях, това са 1.5 млн. лв. на ден допълнителни средства за здравеопазване. Това прави по 500 млн. лв. на година. Това предложи шефът на Здравната каса д-р Дечо Дечев по Дарик радио. За 11 години средствата за държавни и общински болници са увеличени с 59 на сто, а за частните – с 803%., заяви той. И посочи, че водещата причина, за да се създаде едно частно лечебно заведение, е то да печели. „Няма инвеститор, който да инвестира милиони в дейност, от която ще губи. Ако някой си направи труда да види финансовите отчети на частните болници, ще види, че оборотът им е не повече от 50% от НЗОК и 50% от кешови плащания. А във финансовия отчет на общинската болница кешово плащане, ако има, то в никакъв случай не е повече от 5% от общия обем на дейност. Т.е. оттук още има разделение“, посочи той. Д-р Дечев заяви, че в България има над 3 млн. души, в които влизат хора с пенсии под 350 лв. на месец, безработни и определен етнос, които не могат да плащат допълнително. „На практика за тези хора трябва да съществуват болници, където те да могат да се лекуват. И тези хора не са контингентът на частните болници. И от там идва разликата – цялата социална функция се поема от един вид болници, а групата от пациенти, които могат да си доплащат, отиват в друг вид болници“, обясни д-р Дечев. Управителят на НЗОК коментира още, че частната болница може да избира дейности, по които да работи, а държавните и общинските работят по пакет от дейности. По думите му частните си избират печеливши клинични пътеки. Според Дечев българското общество не е готово да дава повече пари за здравеопазване. \"Обществото няма против да дава милиарди за лотарийни билети например, но не иска да дава за здраве по някаква причина\", каза още той. И обяви, че е съгласен с констатациите на Международния валутен фонд (МВФ), че здравеопазването в България е скъпоструващо, неефективно и с високи доплащания. \"Българинът в никакъв случай не боледува повече, отколкото боледуват други. Но голямата разлика е, че българинът не се лекува така, както трябва, за разлика от другите в Европейския съюз\", заяви Дечев.", "date": "2019.02.02", "title": "Шефът на НЗОК: По 50 стотинки от кутия цигари във фонд, за да има още 500 млн. за здраве"}
{"url": "https://offnews.bg/politika/pargov-s-idvaneto-na-gerb-na-vlast-se-otvori-kutiata-na-pandora-696774.html", "text": "Елена Йончева ясно показа какво се случва в държавата, а това е един от десетките примери как се харчи публичният ресурс - национален и европейски. Това каза председателят на БСП - София Калоян Паргов. Той добави, че \"Ларгото\" е бил обект, широко популяризиран като голямо достижение, което очевидно се е оказало доста скъпо. \"След 2009 г. отворихме една \"кутия на Пандора\" с идването на ГЕРБ на власт и политическата конфронтация, която създадоха\", каза още Паргов. Социалистът добави, че управляващите имат претенции за безпогрешност, а вече и чувство за безнаказаност, което личи от поведението им и истерията, до която са довели политическия живот у нас. На въпрос кой ще води евролистата на левицата, Калоян Паргов обясни, че номинациите за кандидати за евродепутати вече са започнали и всяка партийна организация ще даде своите предложения. Той добави, че всички те ще бъдат обсъдени на общински и районни конференции през март и след това предоставени на Националния съвет на партията. \"Ще търсим оптималния вариант, за да съставим печеливша листа\", добави още Паргов.  Философията на столичния бюджет е продължение на модела Софиянски. Той се е превърнал в една счетоводна сметка, която се прави от едни същи хора, през всички тези години. За съжаление, това хвърли петно върху Столична община, като институция\", коментира Калоян Паргов. Той добави, че затова е необходимо в Столична община да се въведе програмното бюджетиране. Паргов обясни, че плах опит за такова има само в общинското здравеопазване. \"Вече 10 години моля и повтарям да реорганизираме изцяло транспортната схема в София, за да бъде пътникът на първо място, а транспортът бърз и удобен. Смисълът на програмното бюджетиране е не да харчим, колкото имаме, защото пари има, а въпросът е как се харчат\", коментира още председателят на ГС на БСП.Той каза още, че това, което може да отличи като единственото положително в бюджета на София са средствата за доизграждането на метрото .", "date": "2019.02.02", "title": "Паргов: С идването на ГЕРБ на власт се отвори кутията на Пандора"}
{"url": "https://offnews.bg/horoskop/horoskop-za-2-8-fevruari-ot-antonia-mechkova-696152.html", "text": "Тези ще ви се видят тегави, не припирайте с начинания, просто си позволете малка пауза за отдих и анализи. Вярно, Овните имат чудни делови проекти и са готови за кариера и приходи, но от друга страна, разногласията с близки и партньори не бива да се крият, а бавно и мъдро да се търсят компромиси. Още от началото на Годината на Свинята не допускайте да ви се месят околни, има бол задачи. Във вторник избирате печеливша стратегия, в сряда-четвъртък прокарвайте идеи с такт, до петък и от обичани не искайте да менят поведение.Късметът не ви е загърбил тази седмица, но действайте по-бдително, а и по-тактично. Доста Телци упорстват по задачи, от уикенда обмислят уреждане на административни и финансови неща, в понеделник ще има кой да им помогне. Във вторник побързайте с изостанали задължения, за да не си навлечете щети, минуси в имиджа. От сряда до петък избягвайте спорове, някои са склонни да си затварят очите за дребни пропуски, така те се трупат лавинообразно. Други трябва да насочат търпението си към своя избраник, проблемите са в любовта.Търсите шансове за изява и печалби, те не липсват, но изискват да понамалите амбициите и да се заемете с колективни проекти. Група Близнаци предпочитат личната изява, нека да не избързват, в понеделник да приключат позанемарени неща. И то без да хитруват на чужд гръб, околните ги наблюдават дискретно, ситуацията се мени. От вторник отделяйте малко повече време за тонизиране, за укрепване на отношения в екипа, носи дивиденти. Сега необвързаните да не предприемат важни стъпки, тепърва им предстоят срещи с истинската любов...През уикенда вие трябва да обмислите най-внимателно деловите си планове, от понеделник до четвъртък има доста изкушения да се върнете към по-старите уговорки и проекти. Идва Годината на Свинята, сега мнозина се изправят пред трудности, но са преодолими, няма да накърнят нито принципните им позиции по бизнес въпроси, нито амбициите за по-творческа изява. До петък Раците не са съвсем наясно с някои условия, да не изострят отношения с партньорите, с близки. Не създавайте поводи за спор, чакате от друг неща, за които няма опит.Сега сте готови да поемате повече ангажименти, за да се изявите и спечелите, това не е единственият начин. Едни Лъвове нека потърсят партньори между колеги и познати, други да анализират настоящите си съюзи, май се мъчат да напредват зад чужди гърбове. Вторник изисква подчертана бдителност при нови познанства и обединения, както и с финансите. В сряда прокарвайте идеи с голяма гъвкавост, в петък идват още шансове и трябва да сте ги предвидили, не да се хвърляте през глава. Някои гледат към по-подходящи любовни връзки.Това 7-дневие обещава добър развой на дела, но се мобилизирайте за работа от ранно утро до късна вечер. За някои начинания Девите май трябва да потърпят, но за по-голямата част от плана им успехите са очевидни, намират и влиятелна подкрепа, нови съюзници от понеделник. Хубаво е, че и тогава, и в следващите дни ще вървят и домашни неща, не само професионалните. Мнозина чувстват опора в най-близките, четвъртък ще подскаже да ги подбирате внимателно и занапред. Петък носи удовлетворение, отношенията ви укрепват и ви радват.Започващата седмица ви носи шансове, за които се готвите от доста време, така че не се разпилявайте в купони, дребнотемие, иначе в сряда ще сте доста уморени. Част от Везните имат за приключване някакви задачи, ще изчистят проблемите до петък, но колкото по-малко спорове, толкова по-хубаво. Ако ви е нужна подкрепа на влиятелни хора, сигурно ще получите, оценяват точно влиянието, което имате върху колеги, познати, благоразумието ви. Може да ви възложат по-високи служебни отговорности. Положителен прелом в любовта.Този период предполага подчертана сдържаност независимо дали делата ви вървят леко, или се натъквате на трудности. Скорпионите няма защо да бързат с нови проекти и инициативи, още през уикенда поемат куп ангажименти към околните. Понеделник е уморителен, до вторник всичко започнато иска голяма съсредоточеност, точност. От сряда сте по-общителни, но не се месете в чужди дела и не позволявайте на вас да ви се бъркат. Важи особено за финанси. То и лични грижи и проблеми по-лесно ще се разнесат, ако не насилвате събитията.Периодът е динамичен и ще ви се види по-напрегнат, действайте предпазливо и гледайте да помагате на близки в трудни мигове. Сега група Стрелци ще се дистанцират от хора в кръга си заради интриги, неразбиране, други ядове. Ще вземете правилни решения, но е редно да изчакате и околните да си изяснят ситуацията, така че предприетите стъпки да не накърняват никого. Започвате Годината на Свинята с изграждане на нова делова стратегия, във вторник и сряда разчиствате изостанала работа, после ще укрепвате новите отношения.На Сретение Господне влизате в труден период, ще дадете всичко от себе си да осъществите плановете си, дано останете доволни от резултата. Козирозите са доста самовзискателни, в понеделник ще бъдат критични към близките, във вторник са готови да поемат свръхнатоварване в името на печалби и кариера. Обяснимо е, но бъдете много бдителни за качеството на работата, не можете да очаквате други да наваксат ваши пропуски. Намирате си силни закрилници, ще продължите смело напред. С любимия търпеливо, по-бавно приема идеите ви.Сега плановете ви зависят от околните и е редно да се съобразите с тях, а и да не разширявате излишно кръга си на общуване. Водолеите няма да загубят, ако са по-търпеливи в желания, професионални амбиции, с куп задачи трябва да се справят без шефски услуги или съвет. В понеделник най-внимателно влизайте в нови съюзи, във вторник поддържайте равномерно темпо на работа, в сряда променяйте гъвкаво идеите си за изява, за да ви следват и колеги, партньори. В четвъртък гарантирате делови и финансови основи за трайно семейно щастие.Този уикенд ви подтиква да планирате самостоятелни делови изяви, изпада ви шанс за кариера, печалби. Рибите да бъдат по-търпеливи, влизането в Годината на Свинята може да им отвори пътища, да стигнат до нови информационни източници. До петък изяснявате детайли във взаимоотношенията. Привличате интереса на още колеги и познати, подбирайте точни хора за екип, иначе ще пропилеете време и средства. От сряда бъдете и подчертано търпеливи и мили с най-близките, вместо да се подвеждате по изкушения и множество ухажори.", "date": "2019.02.02", "title": "Хороскоп за 2 - 8 февруари от Антония Мечкова"}
{"url": "https://offnews.bg/obshtestvo/promeni-v-sofia-kraj-na-parvolakat-e-v-edno-uchilishte-batko-mu-v-d-696701.html", "text": "Децата с братя или сестри в столично училище, в което кандидатстват за първолаци, ще бъдат приемани автоматично, ако батковците и каките им са до 12 години. Малките ще попадат в първа група при класиране, независимо от адреса си. Това предвиждат промени в проектонаредба на Столична община, която е пусната за обществено обсъждане до 20 февруари. Според основните критерии за прием на първолаци досега първо се приемат децата с адрес в района на училището над 3 г.(първа група), след това тези с регистрация от 1 до 3 години (втора група), после тези с регистрация от под 1 година (трета група) и най-накрая тези от останалата част на града (четвърта група). Ако във всяка от групите има повече желаещи, отколкото места, влизат в употреба допълнителните критерии.Именно чрез даване на 22 точки в допълнителните критерии за по-големи брат и сестра в същото училище, общината се опита да реши проблема с вторите деца. Целта да се улеснят родителите, за да не обикалят сутрин различните школа обаче не бе постигната. Затова с промените първолаците с братя и сестри до 12 г. влизат в първа група без изискване за уседналост. Тези, чиито батковци и каки са над тази възраст, получават бонус от 11 точки в допълнителните критерии.  гласи нова точка в проектонаредбата. ", "date": "2019.02.02", "title": "Промени в София: Край на 'първолакът е в едно училище, батко му в друго'"}
{"url": "https://offnews.bg/zimni/sniag-otlozhi-spuskaneto-v-garmish-partenkirhen-696777.html", "text": "Обилен снеговалеж принуди организаторите да отложат спускането за мъже от Световната купа по ски алпийски дисциплини в германския курорт Гармиш-Партенкирхен.Заради многото натрупан сняг първоначално бе решено стартовата къщичка да бъде свалена надолу по пистата Кандахар, но 45 минути преди старта бе взето окончателното решение състезанието да не се състои.Това е първото отменено спускане от началото на сезона. Тепърва ще се преценява за кога да бъде насрочен стартът. Възможностите са българският курорт Банско да приеме още един старт, след като между 22 и 24 февруари там ще има комбинация, Супер-Г и гигантски слалом.До момента обаче никой курорт не приема четири старта в рамките на един уикенд. Втората възможност е норвежкият център Квитфил, където на 2 и 3 март ще има спускане и супер-Г. Засега гигантският слалом в неделя в Гармиш-Партенкирхен остава по програма.", "date": "2019.02.02", "title": "Сняг отложи спускането в Гармиш-Партенкирхен"}
{"url": "https://offnews.bg/obshtestvo/petliovden-e-praznikat-na-sinovete-e-na-zimna-bogoroditca-696661.html", "text": "Църквата чества днес Сретение Господне, народът ни празнува Петльовден. За имен ден черпят Радост, Радостина, Драго, Драгомир, Ралин, Ванеса, Радина, Радослава и Радослав. Сретение Господне е един от четирите празника, посветени на Божията майка. 40 дни след раждането на Исус Христос света Дева Мария занесла своя Младенец в Йерусалимския храм според Мойсеевия закон, който заповядвал всяко първородно от мъжки пол да бъде посвещавано или представяно пред Бога.Старите българи наричат празника и Зимна Богородица.На 2 февруари народът ни чества Петльовден. Денят почита мъжката сила, майките на момчета слагат на масата петел.Според разказите по време на турското иго еничарите минавали на този ден и отвеждали най-хубавите и най-здравите момчета. От която къща вземали дете, турците поставяли кървав знак на портата. Тази жестока традиция е наречена кръвен данък. Намерили се обаче умни жени, които откъсвали главите на петли и с кръвта рисували по вратниците зловещия знак. Еничарите, като го видели, си отивали с убеждението, че други преди тях са минали и са взели живия данък.Традицията повелява от жертвената птица, сготвена със зеле или ориз, да се раздава на съседи за здравето на момчетата. За големия Господски празник Сретение Господне днес от 9.30 ч. в патриаршеската катедрала \"Св. Александър Невски\" ще бъде отслужена архиерейска Света литургия от Мелнишкия епископ Герасим. ", "date": "2019.02.02", "title": "Петльовден е, празникът на синовете е на Зимна Богородица"}
