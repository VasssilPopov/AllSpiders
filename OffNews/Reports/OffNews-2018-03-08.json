{"url": "https://offnews.bg/politika/prezidentstvoto-razgovorite-s-patriarh-kiril-ne-sa-zasekreteni-steno-676338.html", "text": "Разговорите на държавния глава с Негово светейшество патриарх Кирил и водената от него делегация не са били засекретявани, нито е водена стенограма, съобщават от прессекретариатът на президента, цитиран от БНР.Българските национални интереси се отстояват твърдо и отговорно на всяка международна среща на президента Румен Радев, добавят оттам.По-рано днес ГЕРБ  президента Радев да разсекрети стенограмата от срещата му с руския патриарх. От партията на Борисов обясниха, че целта е да се види дали двете институции - президент и премиер, са защитили една и съща позиция по време на разговорите.След посещението на руския патриарх Кирил по повод Националния празник 3 март в интернет беше разпространено , в което се вижда как главата на Руската православна църква изразява своето възмущение пред президента Румен Радев, че българските власти приписват заслуги наравно с Русия и на други националности за освобождението ни.", "date": "2018.03.08", "title": "Президентството: Разговорите с патриарх Кирил не са засекретени, стенограма няма"}
{"url": "https://offnews.bg/futbol/tcska-s-vtora-poredna-pobeda-676350.html", "text": "ЦСКА победи Етър с 2:1 в последен мач от 24-ия кръг на Първа лига, игран на стадион \"Българска армия\".Гостите от Велико Търново се държаха достойно срещу претендента за титлата, като бяха близо до това да си тръгнат с точка от столицата, но бяха попарени от късен гол на резервата Рафаел Енрике.Голмайсторът на ЦСКА Фернандо Каранга откри резултата в 23-та минута с дежурния си гол, но три минути преди почивката Аласана Мане изравни. В 87-та минута Енрике вкара победния гол за домакините.По този начин ЦСКА спечели с 2:1 и скъси дистанцията до лидера на три точки, докато Етър остава на предпоследната позиция в класирането с актив от 20 точки.В другия мач от кръга днес Славия претърпя домакинско поражение от Верея с 0:1. Единственият гол на стадиона в \"Овча купел\" отбеляза Антон Огнянов в 79-ата минута.Славия остава на десето място с 26 точки, а Верея с 35 е на шеста позиция. В следващия кръг Верея посреща Ботев Пловдив в понеделник, а Славия гостува на Дунав във вторник.", "date": "2018.03.08", "title": "ЦСКА с втора поредна победа"}
{"url": "https://offnews.bg/politika/siderov-koalitciata-mozhe-da-prodalzhi-i-bez-simeonov-da-e-vitcepremi-676346.html", "text": "Коалицията с ГЕРБ не зависи от Валери Симеонов. Защо смятате, че светът се върти около него? Тази коалиция може да продължи и без той да е вицепремиер, заяви лидерът на \"Атака\" Волен Сидеров пред bTV.Сидеров отказа да коментира дали ще поиска оставката на вицепремиера, ако той не се извини.Според Волен Сидеров недопустимо е към главата на най-голямата православна църква в света да се отправят обиди:На въпрос дали не смята, че тонът на руския патриарх все пак е бил гневен и осъдителен, Сидеров отговори, че православната църква не е държавна, а православието е единно. Той добави, че църквата е един \"богочовешки организъм\", чиято глава е Иисус Христос, а всички ние, вярващите, сме част от тялото на тази църква.Волен Сидеров твърди, че \"под влиянието на соросоидски организации ние неглижираме ролята на Русия в българското Възраждане\".Според председателя на \"Атака\", в българското общество има двойни стандарти, тъй като с православието и с Русия можеш да се \"гъбаркаш\", а не казваме нищо за посланиците на САЩ и Франция.Волен Сидеров коментира и сделката с продажбата на българските активи на ЧЕЗ:", "date": "2018.03.08", "title": "Сидеров: Коалицията може да продължи и без Симеонов да е вицепремиер"}
{"url": "https://offnews.bg/tenis/stana-iasna-shampionkata-ni-po-tenis-676349.html", "text": "Националката на България за \"Фед Къп\" Петя Аршинкова спечели първа титла на България по тенис в зала. Поставената под номер 2 Аршинкова победи шампионката от 2014 година и трета в схемата Хюлия Велиева с 6:3, 6:7 (4), 6:3 на финала на Държавното първенство на закрито на твърдите кортове в зала \"София\".При 3:3 в първия сет поставената под №2 Петя Аршинкова спечели три поредни гейма за 6:3. Във втората част Петя поведе с 4:1, но пропусна да затвори мача. Аршинкова изпусна и сетбол при 5:4 и сервис на Велиева. Така се стигна до тайбрек, в който Велиева се наложи със 7:4 точки. В третата решителна част Аршинкова стигна до пробив за 4:3. Петя спечели следващите два гейма и победи с 6:3.Виктория Очева и Александра Караманолева спечелиха титлата на двойки. 22-годишната Очева и 21-годишната Караманолева победиха в мача за трофея четирикратните шампионки и поставени под номер 2 Хюлия Велиева и Лютфия Велиева със 7:6(4), 4:0 и отказване на съперничките им, тъй като Хюлия игра с болки в крака.Така сестри Велиеви, победителки от надпреварата през 2008, 2013, 2014 и 2016 година, загубиха финала при дуетите за втора поредна година. Очева и Караманолева заслужено стигнаха до титлата, след като в първия кръг детронираха и миналогодишните шампионки и водачки в схемата Габриела Михайлова и Михаела Кафтанова с 1:6, 6:1, 12-10.", "date": "2018.03.08", "title": "Стана ясна шампионката ни по тенис"}
{"url": "https://offnews.bg/kultura/apocalyptica-idvat-za-varna-mega-rock-shte-sviriat-v-denia-na-nightwi-676345.html", "text": "Apocalyptica е новата голяма банда, която ще излезе на сцената на Varna Mega Rock. Това обяви днес кметълът Цонко Цонев, който е организатор на събитието.Apocalyptica ще свирят на феста в деня, когато и Nightwish ще се качат на сцената - 19 август. Varna Mega Rock ще се проведе в дните 18-ти и 19-ти август на Морската гара в града и ще е първото по рода си събитие.Четиримата музиканти от Apocalyptica са добре познати на българската публика - това ще бъде седмо гостуване за бандата у нас. До момента те са имали по два концерта в София (1999, 2006), Пловдив (1999, 2015) и Каварна (2006, 2008).Очаква се за събитието да бъде обявена още една чужда банда, която Цонко Цонев определи като \"рицарска\", пише .Другите участници са Glenn Hughes с Б.Т.Р., КИКИМОРА, КОНКУРЕНТ, KROSSFIRE и BENDIDA.Билетите за фестивала са в продажба в мрежата на \"\". В момента струват 90 лв. за двата дни, като купените на тази цена \"ценни хартийки\" ще участват в томбола с предметна награда, която предстои да бъде уточнена. Един от притежателите на някой от 3000 хиляди първоначални промо билета ще спечели мотоциклет \"Harley-Davidson\".", "date": "2018.03.08", "title": "Apocalyptica идват за Varna Mega Rock, ще свирят в деня на Nightwish"}
{"url": "https://offnews.bg/ikonomika/balgaria-er-iznenada-damite-za-8-mart-s-bezplatni-poleti-v-biznes-klas-676341.html", "text": "Националният превозвач България Ер изненада дамите на борда на самолетите си за 8 март, като направи полетът им по-специален, комфортен и вкусен. По случай Международния ден на жената много представителки на нежния пол получиха възможност да пътуват в по-удобната и просторна бизнес класа безплатно. Минути след настаняването на пасажерите удобно по местата им, стюардите и стюардесите по всички полети на авиокомпанията имаха удоволствието да разкрият, че предстои изненада. На всички дами на борда бяха раздадени талони, с които да се включат в томболата за награди. Големите късметлийки бяха избрани на случаен принцип.На част от дамите бе връчен и друг подарък от авиокомпанията, с който да удължат празника си – безплатен ъпгрейд до бизнес класа при следващ полет. С него те могат при следващото си пътуване с националния превозвач да се насладят на специален кетъринг в бизнес класа, както и да се възползват от приоритетно преминаване през чек-ин и качване в самолета, допълнителен чекиран багаж до 23 кг и достъп до бизнес салоните на летищата.За втора поредна година авиокомпанията подарява ъпгрейд до бизнес класа на дамите за 8 март, позволявайки им да се возят като кралици на празника им. Тази година, обаче, те имаха възможност да се насладят и на новите ястия в кетъринг менюто за бизнес класа, което България Ер въведе през февруари.", "date": "2018.03.08", "title": "България Ер изненада дамите за 8 март с безплатни полети в бизнес класа"}
{"url": "https://offnews.bg/politika/partiata-na-mareshki-e-omerzena-zaradi-ruskia-patriarh-676343.html", "text": "Омерзени сме от отношението на \"Обединени патриоти\" към руския патриарх, настояваме да се извинят, обявиха от партията на Веселин Марешки \"Воля\".\"Смятаме за недопустими коментарите на т.нар. Обединени патриоти по адрес на руския патриарх Кирил. Не може да се говори по този начин за духовния водач на милиони православни християни. Всеки, който има претенция да управлява, трябва да си дава сметка къде и какво да говори, какъв ефект може да има всяко негово действие. Категорично не приемаме някой да вкарва България в скандал с Русия\" - пише в позицията на партия \"Воля\", изпратена до медиите днес следобед.От формацията на Марешки настояват да \"отдадем заслуженото внимание на думите на патриарх Кирил, който при пристигането подчерта, че  и още: За първи път високопоставен държавен представител на Русия прави такова изявление за историческата роля на България за руската църква, език и култура! Ето защо за нас от \"Воля\" поведението на крайните националисти в НС е обида не само за техните избиратели, които сигурно отдавна се срамуват, но и за всички български граждани, пишат още от партията на Марешки.", "date": "2018.03.08", "title": "Партията на Марешки е омерзена заради руския патриарх"}
{"url": "https://offnews.bg/politika/edva-188-administratcii-u-nas-sa-vkliucheni-v-elektronnia-obmen-na-dok-676352.html", "text": "По данни на Държавна агенция „Електронно управление“ към днешна дата общо 188 администрации на централно и местно ниво са реални участници в електронния обмен на документи.Крайният срок за всички администрации да обменят документи по електронен път е 1 ноември 2018 г.До края на април всички министерства трябва да бъдат интегрирани в обща система за електронен документооборот, съобщиха днес от правителствената пресслужба.По инициатива на заместник-министър председателя Томислав Дончев представители на министерства на политическо и административно ниво са отчели \"напредъка в подготовката на системите за обмен на документи в отделните ведомства\" и са поели ангажимент \"в администрациите да бъде прилаган единен технически протокол за документооборот\".Правителството си поставя за цел електронният обмен на документи към края на годината да функционира пълноценно.", "date": "2018.03.08", "title": "Едва 188 администрации у нас са включени в електронния обмен на документи"}
{"url": "https://offnews.bg/sviat/zhenite-vzeha-vlastta-v-ispania-milioni-dami-na-stachka-koiato-bloki-676353.html", "text": "Стачка на метрото и влаковете, магазините, медиите: Испания днес се мобилизира в подкрепа на правата на жените с безпрецедентна за страната стачка, предаде Франс прес.Призивът на синдикати и феминистки организации по случай Международния ден на жената има за цел да отстоява равното заплащане и да се осъди тормозът и насилието над жените.Двата основни испански синдиката призоваха да се спре работа за два часа. Според тях призивът им е бил последван от 5,3 милиона души в цяла Испания.Други десет синдиката организираха целодневна стачка по примера на подобна инициатива в Исландия от 1975 г.Най-слушаното испанско радио \"Кадена сер\" остана без женските си гласове.В телевизионните сутрешни блокове отсъстваха жените водещи, а журналистките на най-големия испански ежедневник \"Паис\" излязоха от нюзрума.Разписанието на близо 300 влака беше отменено, а през деня в редица испански градове се събраха демонстранти.В Испания жените получават средно 14,2 процента по-ниско заплащане от мъжете, малко по-добре от средната европейска стойност от 16,2 процента - по данни на Евростат.Премиерът Мариано Рахой заяви, че \"днешният ден ще послужи за започване на дебати и всички трябва да осъзнаем какво е положението\". Председателката на парламента Ана Пастор също защити стачката.Вицепремиерката Сорая Саенс де Сантамария увери, че \"остават още много неща за промяна, защото дори вицепремиерките в правителството трябва да търпят недопустими мачистки поведения\".Протестът беше подкрепен и от известните испански актриси Пенелопе Крус и Роси де Палма.", "date": "2018.03.08", "title": "Жените взеха властта в Испания: милиони дами на стачка, която блокира страната"}
{"url": "https://offnews.bg/ikonomika/ministerstvo-na-ikonomikata-se-kani-da-zalee-kitaj-s-rodni-hrani-i-nap-676333.html", "text": "Усилията ни са насочени към интензифициране на двустранното търговско-икономическо сътрудничество между България и Китай. Това заяви заместник-министърът на икономиката Лъчезар Борисов пред участниците в Представянето на Китайския международен панаир за вносни стоки в Шанхай. Събитието беше организирано от Н.П. г-н Джан Хайджоу, посланик на Китай в България и се проведе в новата сграда на Китайското посолство.Според Борисов е налице голям потенциал, за което свидетелстват и данните за двустранната търговия.По думите му друго убедително доказателство за потенциала на сътрудничество между двете страни е големият брой български фирми, които участват в днешното събитие.В последните няколко години вносът на селскостопанска продукция и храни в Китай се увеличава с огромни темпове. Тенденцията в следващите години показва, че Китай ще се оформи като най-големият пазар на хранителни продукти в световен мащаб. България има необходимият потенциал да изнася качествени храни и селскостопански продукти за Китай, минерална вода и напитки.Според него един от най-добрите начини китайският бизнес да бъде информиран за потенциала и възможностите на българските износители е редовното участие в специализираните търговски панаири и изложби.През ноември тази година в Шанхай предстои Панаир за вносни стоки, който предоставя изключително добра възможност за българските износители. Събитието ще бъде изцяло ориентирано към вносители от цял свят, а министерството на икономиката е възложило на Изпълнителната агенция за насърчаване на малките и средните предприятия да организира българско национално участие в панаира.", "date": "2018.03.08", "title": "Министерство на икономиката се кани да залее Китай с родни храни и напитки"}
{"url": "https://offnews.bg/obshtestvo/iulen-ski-zona-bansko-e-proveriavana-17-godini-spechelihme-54-dela-676334.html", "text": "Ски зона Банско и концесионерът \"Юлен\" АД са проверявани вече 17 години по различни сигнали и не са открити сериозни нередности. Прокуратурата е длъжна да проверява всички постъпили твърдения и ние ще окажем пълно съдействие. Това се казва в съобщение от Юлен АД, разпространено до медиите. В текста пише още: От досега направените проверки 10 са приключили със заключенията, че няма никакви нарушения. Една е констатирала дребна нередност и в момента се обжалва от нас.През януари 2015 г. със заповед на премиера Бойко Борисов е създадена Междуведомствена работна група, която да провери спазва ли се концесионният договор.В нея влизаха представители на Министерския съвет, Министерство на финансите, Министерство на околната среда и водите, Министерството на регионалното развитие и благоустройството, Министерството на туризма, Министерството на младежта и спорта, Министерството на образованието, ДНСК и Агенцията по кадастъра.След повече от година, работната група излезе с категоричното заключение, че няма никакви нарушения на Юлен АД. Всички съоръжения в ски зоната са законни, имат издадени удостоверения за ползване от компетентните органи и е спазено екологичното законодателство. Но за да се изпълнят новите законови изисквания препоръчват задължителна промяна в концесионния договор.", "date": "2018.03.08", "title": "Юлен: Ски зона Банско е проверявана 17 години, спечелихме 54 дела"}
{"url": "https://offnews.bg/politika/mareshki-iska-da-ne-dopuskat-koalitcii-do-izborite-676335.html", "text": "\"Воля\" ще предложи законови промени, с които да не се допуска участие на коалици в предизборната борба, обяви на брифинг в Народното събрание председателят на партията Веселин Марешки, съобщи БТА.Според него добър е италианският вариант - партиите предварително обявяват с кого ще се коалират след вота, но да участват самостоятелно в него.Лидерът на \"Воля\" коментира темата по повод НФСБ, \"Атака\" и ВМРО, които според него имат непримирими противоречия помежду си, но са се събрали в коалиция, за да влязат в парламента, защото са били наясно, че не могат поотделно. По думите на Марешки, ако трите формации бяха участвали сами на изборите, са щели да последват примера \"на другия турлюгювеч, т.нар. Реформаторски блок, в който всички се бяха събрали, колкото да влязат в парламента\".Ако нямат място в НС, как сега имат място в управлението на държавата и вчера ни разиграват поредните циркове, попита той, визирайки различните позиции на националистическите формации от патриотичния съюз по изказването на руския патриарх Кирил.Веселин Марешки декларира, че ще подкрепи искането на ПГ на ГЕРБ за разсекретяване на стенограмата от разговорите между президента Румен Радев и патриарх Кирил.", "date": "2018.03.08", "title": "Марешки иска да не допускат коалиции до изборите"}
{"url": "https://offnews.bg/kultura/tv-adaptatciata-na-miniatiuristat-s-premiera-po-epic-drama-na-tcvetn-676330.html", "text": "Новият драматичен канал от групата на TV1000 и Viasat History -  - ще излъчи тв адаптацията по бестселъра на Джеси Бъртън, „Миниатюристът“, в България на Лазаровден и Цветница. Обсебващият трилър в три части ще дебютира в 22:00 часа в събота, 31 март, и ще продължи в следващите две вечери до понеделник, 2 април, в същия час. , който дебютира по BBC на Коледа, разказва историята на дом, където под повърхността на красотата и високата класа надничат забранени страсти и опасни тайни. През 1686 г. 18-годишната Нела Оортман влиза в голяма къща в най-богатия квартал на Амстердам. Изпълнена с надежди и мечти, тя е дошла от тихата провинция, за да започне нов живот като съпруга на заможния търговец Йоханес Бранд. Но вместо от Йоханес, тя е посрещната от студената му сестра Марин и бързо разбира, че в техния дом нищо не е такова, каквото изглежда. Когато Йоханес най-после се появява, той ѝ носи необичаен подарък - кукленска къща, копие на техния дом. Тя ще се мебелира от изкусен миниатюрист, чиито мънички произведения показват какво се случва в дома по неочаквани начини и изглежда предричат бъдещето с притеснителна точност.„Миниатюристът“ рисува разточително заснета картина на Амстердам от 17-ти век, гъмжащ от живот град в сърцето на Златната ера на търговията и предприемачеството. Но докато книгата е изцяло фокусирана върху Амстердам, тв адаптацията трябва да търси и други локации за филмиране на историческата драма. С множеството си неонови табели, Амстердам е прекалено модерен в днешно време, затова продукцията намира по-подходящ екстериор на юг, в университета в Лайден. Историческият канал Репенбург е съвършеният декор за много от красивите снимки по вода, а улиците му се превръщат във филмовите улици на Амстердам от минисериала. А новият дом на Нела изобщо не е в Амстердам. Всъщност, той е вдъхновен от Хам Хаус, в Ричмънд ъпон Темз, Англия. Същевременно, много от интериорните снимки са правени в Ланглибъри Хаус в Хертфордшир, също в Англия.Увлекателният минисериал е и със звезден актьорски състав: Аня Тейлър-Джой () като Петронела Бранд. Аня печели награда за най-впечатляващ дебютант в Кан 2017-та и е номинирана за BAFTA за изгряваща звезда. Ромола Гарай (), в ролята на връждебната Марин Бранд, е номинирана за Златен глобус за ролята си в минисериалла „Ема“, а за изпълнението си в  получава номинация за BAFTA и за награда Satellite. Алекс Хасел (), мистериозният Йоханес Бранд, си партнира с Паапа Есиеду (), като Ото, и Хейли Скуайърс () като Корнелия.Завладяващият исторически трилър е базиран на книгата „Миниатюристът“ от Джеси Бъртън, завършена през 2014-та, след четиригодишен труд. С публикуването си тя става феномен на книжния пазар, продавана е в 38 държави, включително и в България, и оглавява многократно листата на бестселърите. Печели множество награди, включително за млад писател и книга на годината и към момента има продадени над 1 млн. копия в световен мащаб. стартира в Европа на 14 декември 2017 г. В момента новият канал за драматични продукции на Viasat World е достъпен в южна България чрез Телекабел и ТВ Сат Ком, в северна България – чрез NetWorx, а в София – чрез NET1. Сред премиерите в стартовата схема бяха създанения от изцяло дамски творчески екип „Блудници“ и минисериала в шест части „Клонкайк“ с Тим Рот и Ричард Мадън (GOT), а в януари към тях се присъединиха разкошният „Версай“ и най-скъпият проект на шведската SVT „Ресторантът“. В средата на март се очаква да дебютира испанският трилър хит „Чумата“, а на Цветница - „Миниатюристът“! Можете да гледате първите епизоди на пет от сериалите по Epic Drama онлайн по всяко време на ", "date": "2018.03.08", "title": "ТВ адаптацията на 'Миниатюристът' с премиера по EPIC DRAMA на Цветница (видео)"}
{"url": "https://offnews.bg/offtopic/skiori-spasiha-padashto-ot-lift-dete-video-676255.html", "text": "5-годишно момиченце без да иска заклещва дрехата си в седалката на лифт в ски курорт в Калифорния, САЩ. Реакцията на служителите на съоръженията е светкавична, но детето въпреки това остава да виси на повече от 2 метра от земята. Точно тогава цяла тълпа притеснени свидетели на инцидента се притичва на помощ, за да хванат детето, ако падне.Докато хората успокояват момиченцето, най-смелият от спасителите й се качва при нея и успява да освободи дрехата й, за да може то да бъде хванато от хората долу.Всичко завършва с с хепиенд.", "date": "2018.03.08", "title": "Скиори спасиха падащо от лифт дете (видео)"}
{"url": "https://offnews.bg/futbol/hiliadi-izpratiha-davide-astori-video-676342.html", "text": "Италианците показаха колко големи могат да бъдат сърцата им. Хиляди се събраха на един от централните площади във Флоренция пред базиликата Санта Кроче и отдадоха последна почит към капитана на Фиорентина Давиде Астори, който почина на 31-годишна възраст в събота.Хората заеха пространството пред базиликата от 7 часа сутринта, 3 часа преди започне погребалната служба. Пристигането на катафалката бе посрещнато с бурни аплодисменти и скандирания на името на Астори.Съотборниците на Астори във Фиорентина пристигнаха пеша за погребението начело с полузащитника Милан Бадел и също бяха посрещнати с ръкопляскания.Част от футболистите на Ювентус, водени от старши треньора Масимиляно Алегри и капитана Джанлуиджи Буфон, също дойдоха в базиликата за последно сбогом с Астори.Феновете няма да бъдат допускани в базиликата, а ще могат да се разделят с капитана, когато погребалната кола премине покрай на стадион \"Артемио Франки\".Давиде Астори почина от инфаркт в съня си в събота през нощта в хотелска стая в Удине преди гостуването на Удинезе.", "date": "2018.03.08", "title": "Хиляди изпратиха Давиде Астори (видео)"}
{"url": "https://offnews.bg/futbol/mihajlov-niama-nikakvi-kuhi-klubove-vsichki-delegati-biaha-izlacheni-676323.html", "text": "Президентът на Българския футболен съюз Борислав Михайлов бе избран с рекордна подкрепа за четвърти мандат като президент на родната централа. Колегите от \"Блиц\" потърсиха мнението на Михайлов по най-горещите теми и скандали във футбола.-Г-н Михайлов, честно ли бе проведен конгресът, на който бяхте избран за президент на БФС?- На по-честен конгрес не съм присъствал, а това е четвъртият, който печеля! По време на конгреса имаше представители на държавата – министърът на спорта Кралев, Стефка Костадинова, вицепрезидентът на УЕФА Райнхард Гриндел, който е и шеф на немския футболен съюз, представител на ФИФА. Никой от тях не е казал, че този конгрес не е честен, дори казаха, че е прекалено демократичен, защото и двата вота преминаха при тайно гласуване. Всеки един от 512-те делегати гласува както за президент на БФС, така и за 14-членове на изпълкома, а процедурата отне много време. Само за пример ще кажа, че немският футболен съюз е от 212 делегата, а в България те са с 300 повече. В Германия гласуването е явно, а у нас тайно, което гарантира, че процедурата нямаше как да бъде по-честна и демократична.- Как ще отговорите на обвиненията, че в гласуването са участвали представители на \"кухи\" клубове от цялата страна?- Няма никакви кухи клубове. Всички делегати, които участваха в гласуването бяха излъчени от регистрирани отбори. Комисиите бяха гласувани на когреса. Имаше предложения от страна на кандидатите за президент на БФС относно членове на футболни комисии, които не бяха гласувани. Най-голямото число, което постигна опозицията, бе предложението Пламен Марков да влезе в една от комисиите, но той събра едва 46 гласа. Другите над 440 бяха против! Абсолютно всички решения бяха взети и гласувани на Конгреса, който е най-висшият футболен орган в България. Всичко останало са спекулации от страна на моите опоненти, които проведоха негативна кампания от началото до края.- Разочарован ли сте от персоналната атака на Любослав Пенев и Николай Илиев, с които през последните 20 години бяхте близки приятели?- Естествено, че съм разочарован. Но хората ме познават и знаят, че аз съм позитивен човек и по тази причина не съм отговарял на атаките и обидите по мой адрес. Моят отговор на атаките беше резултатът от конгреса.- Основната критика на Пенев и Дражев към Вас беше, че България не се е класирала на голям футболен форум. Кога държавата ще се класира на световно или европейско първенство?- Очевидно е, че тези хора имат много къса памет. Единият от опонентите ми съм му давал 3 години заплата, за да класира отбора на световното първенство. А той само вдигна ютията и после изгори покривката! Прави се всичко възможно, за да се класира националният отбор на голям форум. Националите имат абсолютно същите условия, каквито имат и колегите им от Германия. Подсигурени са им бази, премии, екипи и контроли. Даден е кредит на доверие и на треньорското ръководство, част от което е съставено от немски възпитаници. Вижда се, че има ред в националния отбор. Но отборът не е сам за себе си, а олицетворение на футбола, който се играе в България. Играчите в националния отбор се готвят в техните клубове преди да бъдат повикани на лагер сбор, където вече се подготвят тактически. Ние тук не ги правим играчи, а им даваме шанс да се развиват и да скочат по-високо. Това е процес, който зависи от всички клубове и треньори.- Стоичков запази неутралитет по време на Конгреса. Не подкрепи нито Вас, нито Пенев. Как си го обяснявате?- Трябва да попитате него. Аз нямам контакт с него, за да разбера защо не е заел позиция на конгреса. Според мен поведението му беше достойно.- Шефът на Съдийската комисия Петър Петров подаде оставка, която приехте. Какво е мнението Ви за скандалите, които се разгоряха около него?- Ситуацията, която се създаде около него, е породена от натиска, който се създаде върху съдийството и върху него. Много трудно се издържа на такъв натиск. Напрежението от последните кръгове, в които се допуснаха съдийски грешки, се увеличи, а те в България винаги се смятат за нарочни, с което твърдо не съм съгласен. Ние гледаме големите първенства и виждаме, че навсякъде се допускат грешки и то от професионални съдии. Да не говорим за Англия, където съдиите грешат на всеки мач. Но там никой не познава нито президента на футболната федерация, нито шефа на съдиите! Но тук е създадено огромно напрежение към съдиите и за това помагат най-вече средствата за масова информации и телевизиите.- Какво са виновни телевизиите, че показват съдийските грешки?- От първата минута на мача коментаторите започват да обсъждат дали има или няма тъч, корнер и т.н. В същото време никой не говори за тактика, за качества на футболисти и за селекция! Човек, когато гледа мач вкъщи, слуша коментаторите, които постоянно са се съсредоточили върху грешките на съдиите, а не върху начина на игра на отборите. По 10 пъти се повтарят положения за отсъдена дузпа, а съдията има само части от секундата, за да реши. Петров не можа да издържи на напрежението около него и съвсем нормално приех оставката му.- Имало ли е смъртни заплахи по отношение на Петров?- Аз съм казвал винаги, че в такива случаи трябва да се уведомяват компетентните органи. Не мога да знам дали към Петров са били отправяни смъртни заплахи, но очевидно ако е имало такива, той не е посмял да отиде.Със сигурност Петров е получавал неприятни СМС-и. Това е категорично!- Кой ще е новият шеф на съдиите?- Не е ясен, защото аз не съм човек, който обича да уволнява и да приема оставки! Даже вечерта преди да приема оставката на Петър Петров не съм спал. Вчера реших да приема оставката му. Не беше никак лесно. Все още не съм мислил кой ще го наследи на поста.- Как ще гарантирате, че новият шеф на съдиите няма да е зависим от определени олигарси?- Тук не говорим за зависимости, защото и Петров не беше зависим! Той беше първият шеф на съдиите, който беше на заплата при мен, точно за да бъде опазен от всякакви заплахи или предложения за благини, които да приеме или да не приеме.Говорил съм с премиера и с министъра на спорта и ще провокирам обща среща с шефовете на клубовете, на която те трябва да обещаят, че няма да оказват влияние. Ако те не дадат такова обещание, всеки сигнал при обаждане към които и да е съдия ще бъде даден на прокуратурата!Проблемът е, че на мен нито един съдия не ми се е обаждал през живота ми, а номерът ми е същият откакто има МТел. Самите съдии трябва да се усетят, ако бъркат нарочно или в полза на някои отбор!- Как ще опазите футбола от намесата на различни олигархични лобита?- Аз не усещам такова нещо. Първенството върви доста добре и е интересно. Шампионатът ще бъде интересен до самия край, на два кръга сме от плейофната фаза. Трябва самосъзнание от всички участници във футболния процес – президенти, треньори и съдии, както и от хората, които отразяват първенството.", "date": "2018.03.08", "title": "Михайлов: Няма никакви кухи клубове, всички делегати бяха излъчени от регистрирани отбори"}
{"url": "https://offnews.bg/politika/bsp-i-zashtita-s-identichni-pozitcii-676328.html", "text": "Идентични позиции по Истанбулската конвенция - подкрепа за референдума, категорично разваляне на сделката с ЧЕЗ и произнасяне на прокуратурата за произхода на капитала й.Това са позициите, около които се обединиха БСП и Съюзът на патриотичните сили „Защита” по време на провела се среща между двете партии. По време на разговорите стана ясно още, че и двете страни са на мнение, че в подобни сделки, като тази с ЧЕЗ, касаещи националната сигурност на страната, държавата трябва да оказва необходимия контрол.И БСП, и Съюзът на патриотичните сили „Защита” смятат, че референдумът за Истанбулската конвенция е гаранция, че мнението на суверена ще бъде зачетено.Двете партии изразиха обща тревога от духовната, икономическа и нравствена криза в страната. Те имат желание за бъдещо сътрудничество по темите- патриотичното възпитание, националната сигурност, родолюбие, историческото наследство, както и недопускане на изкривяване на факти и събития от историята на страната.", "date": "2018.03.08", "title": "БСП и Защита с идентични позиции"}
{"url": "https://offnews.bg/112/chetirima-sa-zaginalite-pri-pozhara-v-sredetc-plamnal-zaradi-zabraven-676339.html", "text": "Четири вече са жертвите на пожара в Средец, който е избухнал снощи в къща в странджанския град.При него умират 34–годишен мъж и две от децата му, а жената, с която е живеел на семейни начала и други две от децата, са транспортирани до Военна болница – Варна. 38–годишната му съпруга е починала днес на обяд, информираха от лечебното заведение. Тежко е състоянието на 11–годишния им син, който е с 88% изгаряния и е в отделението по реанимация. Стабилно е единствено най-малкото дете, което е в специализираната клиника по изгаряния. Причината за пожара е бензинова резачка, собственост на загиналия мъж, който е бил дървосекач. Тя е била оставена в близост до печка на твърдо гориво и от силната температура, бензинът е избухнал, информират от полицията.", "date": "2018.03.08", "title": "Четирима са загиналите при пожара в Средец, пламнал заради забравена бензинова резачка"}
{"url": "https://offnews.bg/ikonomika/ek-nastoiava-da-promenim-chast-ot-pravilata-za-dds-676319.html", "text": "Европейската комисия днес е взела решение да изпрати уведомително писмо до България с искане за промени в някои от разпоредбите за облагане с ДДС, съобщават от пресцентъра на ЕК.Комисията предлага да се променят някои от правилата за ДДС при дружествата, търгуващи с горива, и за използването на активите на дружествата за нестопански цели.Предложенията са с цел синхронизиране на разпоредбите с правото на ЕС. Единият от случаите е свързан с факта, че в момента малките дружества, търгуващи с горива, са задължени да плащат авансово прекомерно високи суми, за да гарантират, че могат да платят дължимото от тях ДДС. За големите дружества е достатъчно само да внесат гаранция в размер, равен на дължимото по сделките им ДДС. Комисията смята, че националното законодателство не е съвместимо с нормите на ЕС (Директивата за ДДС, Директива 2006/112/ЕО на Съвета) и със свободата на стопанска инициатива (член 16 от Хартата на основните права на ЕС).Oсвен това България се приканва да промени правилата си за начисляване на дължимия ДДС в случаите когато стопански активи се използват за частни или нестопански цели и когато стопански активи се прехвърлят в друга държава членка.Ако България не предприеме действия по тези две искания в следващите два месеца, Комисията може да изпрати мотивирано становище на българските органи.", "date": "2018.03.08", "title": "ЕК настоява да променим част от правилата за ДДС"}
{"url": "https://offnews.bg/politika/vitcepremierat-simeonov-na-rabotna-sreshta-za-park-pirin-s-chuzhdi-eks-676325.html", "text": "Вицепремиерът Валери Симеонов ще участва днес на работна среща в рамките на консултантска мисия на представител на Международния съюз за защита на природата IUCN в Национален парк „Пирин”. В срещата е предвидено да вземат участие още Херве Летие – експерт към IUCN, представители на МОСВ, служители на Дирекция „Национален парк Пирин”, както и кметът на Разлог Красимир Герчев и представители от ръководствата на общините Гоце Делчев, Сандански и Симитли. Домакин на срещата ще бъде кметът на Банско Георги Икономов.Целта на мисията на международния експерт е да направи преглед на Проекта на Плана за управление на Национален парк Пирин и да удостовери, че същият е в съответствие с решенията на Комитета за световно наследство и обезпечава опазването на обекта. ", "date": "2018.03.08", "title": "Вицепремиерът Симеонов на работна среща за парк Пирин с чужди експерти"}
{"url": "https://offnews.bg/offtopic/knsb-dami-vmesto-tcvete-poiskajte-100-lv-ot-rabotodatelia-676324.html", "text": "Конфедерацията на независимите синдикати (КНСБ) започна кампания във Фейсбук за международния ден на жената 8-ми март.От синдикалната организация публикуваха в своята фейсбук страница снимка с привлекателна млада дама, на която е изписан призивът: \"Не ми подарявай цвете, дай ми поне 100 лв. към заплатата\"В описанието към снимката от КНСБ честитят празника на всички жени и ги призовават да изпратят посланието на своя работодател: \"Честит празник, скъпи момичета. Бъдете обичани и най-вече оценени за това, което вършите всеки ден. Ако чувствате, че не ви оценяват достатъчно, можете да изпратите тази картичка на своя работодател\".Синдикатите уточняват, че това е \"една кампания на КНСБ за достойни доходи\".", "date": "2018.03.08", "title": "КНСБ: Дами, вместо цвете, поискайте 100 лв. от работодателя"}
{"url": "https://offnews.bg/obshtestvo/balgarskoto-obshtestvo-e-proevropejski-nastroeno-vapreki-ruskata-propa-676315.html", "text": "Въпреки засилената руска пропаганда българското общество остава проевропейски настроено, констатира социологът от агенция \"Алфа рисърч\" Боряна Димитрова на семинар на тема \"Популизъм и пропаганда: корените на евроскептичните и антиНАТОвски обществени нагласи\" в Нов български университет.Според Димитрова това се дължи на положителния икономически ефект от еврофондовете, както и заради свободното движение на хора, най-вече с цел образование.Във форума взеха участие още политологът Евгений Дайнов, Мартин Владимиров от Центъра за изследване на демокрацията и доц. Милена Якимова, преподавател в Софийския университет.Боряна Димитрова каза още, че пропагандата у нас постига частичен успех в разделянето на общественото мнение спрямо НАТО. Тя посочи, че 43% от българите подкрепят алианса, а 37% са против. Димитрова уточни, че това, което виждаме в пропагандата, ще се отрази на общественото мнение едва след една-две години.Мартин Владимиров обясни, че руското икономическо влияние в България се трансформира в политическо. Той даде за пример сектори в икономиката, които представляват интерес за Русия, като енергетика, телекомуникации, недвижими имоти, туризъм, както и банковото дело. Владимиров посочи още, че Кремъл използва икономически и политически канали за влияние, а това, което ги захранва, е корупцията.Той не пропусна да отбележи влиянието на Русия в българските медии. Според него медийната група на депутата от ДПС Делян Пеевски е силно повлияна от руско финансиране.Доц. Милена Якимова представи данни от изследване, което анализира реториката в руската пропаганда. Якимова посочи, че пропагандата борави с твърдения като това, че Европа иска да ни унищожи посредством мултикултурализъм. Друго характерно е, че Русия е представяна като освободител - от фашизъм или ислямизъм. Якимова каза още, че руската пропаганда опитва да делегитимира протести с термина \"майдан\". Тя даде пример с протестите срещу правителството на Пламен Орешарски през 2013 г.Милена Якимова обясни, че пропагандата работи най-успешно в общества, които са фрагментирани, каквото е българското.", "date": "2018.03.08", "title": "Българското общество е проевропейски настроено въпреки руската пропаганда"}
{"url": "https://offnews.bg/ikonomika/bnb-dade-shans-i-na-bakb-i-na-investbank-da-kupiat-banka-viktoria-676351.html", "text": "На заседание днес Управителният съвет на БНБ взе решение за издаване на предварителни одобрения по заявленията на „Българо-американска кредитна банка“ АД и на „Инвестбанк“ АД за пряко придобиване на акциите на Търговска банка „Виктория“ АД.Заявленията са подадени във връзка с участието на двете банки в провежданата от синдиците на „Корпоративна търговска банка“ АД (н) процедура по продажбата на акциите на Търговска банка „Виктория“ АД и на вземанията на „Корпоративна търговска банка“ АД (н) от Търговска банка „Виктория“ АД, съобщават от пресцентъра на БНБ.Одобренията са дадени \"при отчитане на заявените и от двете банки намерения за преобразуване на придобиваната банка посредством вливане в съответната банка заявител в шестмесечен срок\".", "date": "2018.03.08", "title": "БНБ даде шанс и на БАКБ, и на Инвестбанк да купят банка Виктория"}
{"url": "https://offnews.bg/razsledvane/predi-na-stcenata-da-izleze-ginka-super-izgodnata-sdelka-za-tetc-varn-676180.html", "text": "Появата на сцената на Гинка от Пазарджик като купувач на ЧЕЗ бе предшествана от една друга сделка, която не предизвика толкова медийно внимание, но определено има важна връзка с развоя на събитията.През октомври 2017 г. ЧЕЗ Прага обяви, че е подписала сделка за продажба на друг важен свой актив в България ТЕЦ Варна на не по-известна компания от гинкината \"Инерком\".Купувачът на варненската централа бе българската фирма Сигда ООД, която се оказа собственост на сина и дъщерята на Данаил Папазов, известно име в морския бизнес. Той бе директор на Пристанище Варна в периода 2001 – 2013 г., министър на транспорта в правителството на Пламен Орешарски (уж от квотата на БСП), неуспял независим кандидат за кмет на Варна. А последният му засега опит на политическата сцена бе като кандидат за вицепрезидент в тандем с Пламен Орешарски. Това бе и двойката, която получи подкрепата на ДПС.Именно Папазов управлява фирмата купувач на ТЕЦ Варна Сигда ООД.В края на ноември миналата година Комисията за енергийно и водно регулиране (КЕВР) отказа да образува процедура по искането на Обединени патриоти на ТЕЦ Варна, респективно – на купувачите да бъдат вменени конкретни задължения за действия, който трябва да извършат за рехабилитация на централата и пускането й в действие. След това КЗК одобри сделката, като прие, че няма концентрация и сделката по придобиване на 100 % от акциите на ТЕЦ Варна безатворена към края на 2017 г.При придобиването на централата липсваше официална информация за платената цена по сделката. А също като при Гинкината покупка информацията идваше изключително от чешките медии. От Прага дойде информацията за стойност от порядъка на 50 млн. евро, която на пръв поглед звучи доста сериозно за неработещия ТЕЦ.Според запознати с детайлите по придобиването на българския актив, в действителност сделката е много по-изгодна за купувача. А реалната цена е 30 млн. евро, платени от купувача.Те твърдят, че от обявената стойност от 50 милиона евро е приспаднат дълг на ЧЕЗ Прага към ТЕЦ Варна за 20 млн.евро. Любопитното в случая е, че компанията в Прага е взела назаем тези пари от дъщерното си дружество в България.В случая е интересно дали не става дума за ощетяване на бюджета на България с минимум два милиона евро –неплатен данък върху печалбата и още 900 000 евро данък дивидент.Историята е следната.Публично известен факт е, че ТЕЦ Варна не работи от 6-7 години, поради изчерпване на лимита на парникови газове и неизвършване на технологично обновление с цел централата да отговаря на съвременните екологически изисквания. Но въпреки че не работи, ТЕЦ Варна се води като студен резерв и получава приходи от НЕК, респективно – Електроенергийния системен оператор (ЕСО). Така по сметка на ТЕЦ Варна се натрупват милионни приходи свободни средства, които вместо да бъдат декларирани като печалба и съответно обложени с данък и едноличния собственик ЧЕЗ Прага да получи сумата като дивидент, решава да ги вземе назаем от дъщерното дружество. И сега при сделката се прави съответното прихващане и следите се замитат.Големият въпрос след сделката е дали наистина ще бъдат реализирани намеренията на новия собственик да бъдат пуснати в експлоатация на блокове от ТЕЦ Варна на газ.В началото на 2017 г. КЕВР даде съгласие ТЕЦ Варна да премахне три от шестте си блока (построени в края на 60-те години и ремонтирани в края на 80-те). Тези блокове работеха с на украински въглища и действително не отговарят на съвременните екологични изисквания.Преди 7-8 години действително 4 блок на ТЕЦ Варна бе частично модернизиран и пригоден да работи на газ. Така и не заработи обаче заради високата цена на синьото гориво.Новите собственици анонсират ремонт на трите оставащи блока и преоборудването им, за да работят на газ.Но както се вижда и другата възможност - да не работят, а да бъдат върнати като студен резерв на българската енергийна система, би била печеливша. Любопитно е и как ще бъде реализирана друга амбиция  на новите инвеститори, които обявиха, че през май ще започнат товаро-разтоварните дейности на пристанищния терминал към ТЕЦ Варна.За реализацията на този план може би има проблем със собствеността.През седемдесетте години държавата построява пристанищен терминал, специализиран да обслужва доставката на въглища от бившия Съветски съюз за нуждите на ТЕЦ Варна. Към момента обаче, такова в пристанището не съществува в регистрите – нито като специализирано пристанище, нито като пристанище за обществен транспорт с национално или местно значение. Съгласно действащата нормативно уредба, за да се обособи такъв порт, следва да се извърши сложна процедура, включваща ОВОС, изработване на генерален план и т.н. Няма данни такива процедури да са предприемани.Възниква въпроса и за статута на територията и съоръженията, върху които би се разпростряло едно бъдещо пристанище. Проверка в кадастъра показва, че става дума за 2 имота:- ПИ № 27125.503.27 с площ 130 146 кв.м. Прецизният анализ на документацията от публични източници показва, че този имот, представляващ оперативна зона на евентуалния бъдещ терминал, би следвало да се третира като публична държавна собственост, тъй като никога не е била апортирана в капитала, респективно прехвърлена по баланса на ТЕЦ Варна ЕАД до влизане в сила на Закона за морските пространства, вътрешните води и пристанища на Република България (11.02.2000 г.) Държавата трябва, обаче да си потърси собствеността.- ПИ № 27125.503.28 с площ 7 219 кв.м. Това е кейовата стена, кейовият фронт и подкрановият път. Този имот е в патримониума на ДП Пристанищна инфраструктура. Единственият начин имотът да бъде отдаден е по Закона за концесиите след публична процедура. До момента няма данни такава процедура да е обявена или да се подготвя.", "date": "2018.03.08", "title": "Преди на сцената да излезе Гинка: Супер изгодната сделка за ТЕЦ Варна"}
{"url": "https://offnews.bg/obshtestvo/snimki-skromen-protest-pod-martenskia-dazhd-v-zashtita-na-pirin-676327.html", "text": "Десетки граждани за пореден ден се събраха в центъра на София на протест с надслов \"Да защитим Пирин\".Акцията бе днес по обяд на жълтите павета, а за нещастие на протестиращите, над тях се изля и дъжд.\"Протестът ни е за национален парк Пирин, но и срещу корупцията на всички нива, срещу наглостта на олигархията, която си прави каквото поиска, срещу зависими политици, които не желаят да спазват законите. Това е и протест срещу беззаконието\", пишат .Днес различното на протеста бе, че бяха събирани подписи за \"отворена картичка\", която ще се даде на жените министри в правителството.Картичката е със снимки на редки и застрашени пирински растения с искане да се оттегли решението за промяна на плана за управление на Национален парк Пирин.", "date": "2018.03.08", "title": "Снимки: Скромен протест под мартенския дъжд в защита на Пирин"}
{"url": "https://offnews.bg/futbol/emirat-na-katar-oglezhda-futbolnata-baza-v-boiana-676320.html", "text": "Емирът на Катар шейх Тамим бин Хамад ал Тани и президентът на България Румен Радев се срещнаха с президента на Българския футболен съюз Борислав Михайлов в Националната футболна база \"Бояна\".Шейхът е собственик на испанския Малага и един от хората, които се занимават активно с организацията на Световното първенство по футбол в Катар през 2022-а. По време на визитата бяха положени основите на бъдещо сътрудничество между футболните федерации на България и Катар, което бе посрещнато радушно от държавния глава Румен Радев.Президентът Михайлов показа на своите високопоставени гости административната сграда на БФС, футболните терени, хотелската част, фитнес-центъра и възстановителния център на Националната футболна база.\"За мен е голяма чест да стартираме подобно сътрудничество със страна, която подкрепя толкова осезаемо развитието на спорта и в частност футбола. Радвам се, че емирът остана с прекрасни впечатления от условията в нашата база в Бояна, която може да осигури отличен престой на отбори от тази страна. Предстоят ни срещи и разговори с колегите от футболната федерация на Катар, които вярвам, че ще бъдат ползотворни\", заяви президентът на Българския футболен съюз Борислав Михайлов.Емирът на Катар шейх Тамим бин Хамад ал Тани е на първо посещение в България по покана на президента Румен Радев във връзка с подписването на двустранни договори за сътрудничество в областите на икономиката, енергетиката, селското стопанство, младежта и спорта, транспорта, търговията и туризма.", "date": "2018.03.08", "title": "Емирът на Катар оглежда футболната база в Бояна"}
{"url": "https://offnews.bg/nashite-avtori/kalin-terzijski-samozashtita-676263.html", "text": "Нека бъдем хора на въображението. Нека си представим...В държавата Гювечия, в град Плюк, голям, областен град, живее Рамбо Джорев, известен повече с прякора си Етруската земеровка.Той обикновен е представител на исландското малцинство, което от край време никак не успява да се интегрира в големия народ на Гювечия, съставен предимно от горди потомци на вандали, хотентоти и манджурци.Рамбо е обикновен неврохирург, който в свободното си време се занимава с епохални космически открития. Живее скромно с двайсетчленното си семейство във фамилната им къща на края на града. Тя е построена в типичния за исландското малцинство в Гювечия стил – от снадени сателитни чинии, скрепени една за друга посредством златни коронки за предни зъби.Другите членове на семейството му преживяват от типичния за етноса им поминък – писане на симфонична музика на дребно, амбулантна ядрена физика и гледане на карти за градския транспорт.Ако семейството на Джорев ви напомня по нещо на обичайно ромско семейство у нас – то това е заблуда. Тъй като нашите роми никога не се захващат с ядрена физика, за тях тя е табу; по неписан закон от векове те са се обрекли на аналитичната химия.И така.В дома на Рамбо Джорев цари мир и спокойствие. Старият баща слуша третата част на първа симфония на Густав Малер и пише мемоарите си на есперанто, който език той не знае, но за да може да пише без пречка – изучава го паралелно с писането по сугестопедичната метода. Майката шие Вилеров гоблен „Госпожиците от Авиньон” - по прочутата картина на Пабло Пикасо, по случайност – неин далечен братовчед. Малкият брат на Рамбо се опитва да докаже теоремата на Ферма, която, както знаем, няма доказване, но той и без друго отдавна я е доказал, сега просто се опитва да го направи отново, но тоя път с вързани ръце, овесен на кука надолу с главата, след изпиване на бутилка силно палмово вино, което семейството си доставя директно от село Бутан, Врачанско, специално за експериментите на сина.Самият Рамбо Джорев медитира по една позабравена система на цейлонските Махаяна-будистки монаси и учи своите декоративни птици да говорят.Въобще – тече обичайният следобед на едно средно семейство от исландското малцинство в Гювечия. Ако по нещо той ви напомня следобедите на ромските семейства у нас, това е грешка, защото при нашите роми майките обикновено бродират не „Госпожиците от Авиньон” на Пикасо, а „Цигулка и свещник” на Жорж Брак.И ето какво се случва. Под голямата тераса на дома на Рамбо Джорев се появява известният и издирван за трийсет углавни престъпления главен прокурор на Гювечия - Бутомир Жмъц. Или „Коварният Жмъц”, както го наричат всички. Той идва с явното намерение да задоволи своите естествени нужди под терасата на семейния дом. Естествените нужди на прокурора са гледане на Енимъл планет, ядене на чипс и потене по време на летните горещини. Тъй като в тоя момент било лято и било горещо, можело да се приеме без уговорки, че има наличие на летни горещини и Бутомир Жмъц изпитва дълбока и трудно овладима потребност от потене.Прокурорът се прокраднал в сянката на терасата и коварно (съвсем в съответствие с прякора си) се подготвил да се поти. Извадил голяма метална щанга тип кози крак, тежък железен млат, връзка шперцове, три килограма пластичен взрив С4, търнокоп, черна маска за лице, финска кама, намазан с отрова малайски нож керис, чувал и въже. На някого всички тези принадлежности биха се сторили до известна степен ненужни като помагала при потене, но главният прокурор си знаел работата.Подредил всичките тия предмети и се наканил да се захване със задоволяване на естествената си нужда от потене. С щангата тип кози крак очертал пентаграм на земята, легнал в центъра му, хванал в едната си ръка чувала, в другата – железния млат, в третата – въжето, в четвъртата – малайския нож, в петата – маската за лице и така нататък. От всичко това ние съвсем логично можем да заключим, че Бутомир Жмъц бил не друг, а седморъкият Шива, умело предрешен като прост главен прокурор.Добре че именно в тоя момент Рамбо Джорев получил сатори – внезапно просветление – и се сепнал. Причината за това сепване може би била всъщност една сравнително едра муха цеце, Glossina palpalis, която съвсем безцеремонно нарушила личното му пространство и нахлула в личната му уста. Рамбо Джорев излязъл от дълбокия транс на медитацията и отишъл на балкона на фамилната къща, за да подиша малко бензинови пари и да се освежи. Въздухът там бил особено богат на тази благотворна съставка, така силно наподобяваща митичната прана, тъй като къщата се намирала до Източната тангента. И що да види – под терасата на къщата му не друг, а прочутият с безчинствата си главен прокурор на Гювечия Бутомир Жмъц. Лежи, държи се подозрително до немай къде и като че ли се готви не за друго, а се готви да наруши всички закони, прониквайки в третия дом на асцендента на астралното тяло на Рамбовата къща. Посредством взлом. Преструвайки се, че е дошъл просто да се поти на сянка.И ето какво се случва оттук нататък.Рамбо Джорев, като типичен представител на исландското малцинство, известно с огромната си чувствителност по отношение на личното пространство, грабва своя личен ксилофон. За който (впоследствие се оказва) притежава напълно законно разрешително (тук трябва да се уточни, че в Гювечия законното притежаване на ксилофони се води за углавно престъпление).Джорев наблюдава десетина минути подозрителното поведение на главния прокурор, който в това време жонглира с осем малки макета на Тадж Махал, напявайки си тихо японска рибарска песничка; после, вече убеден в престъпните намерения на Жмъц, Рамбо вдига без никакво колебание ксилофона и посредством него взима три тона До! В три различни октави! Извънредно музикалният Бутомир Жмъц, чул такава предумишлена безвкусица (та как така – именно До в три различни октави!), получава остър пристъп на алопеция ареата (частично оплешивяване) и пада ничком на земята!Рамбо Джорев извиква свои колеги – предимно философи агностици и пирати от Андаманските острови, с които прикриват всички следи от извършеното напълно законно деяние. В смисъл – организират на мястото фолклорен фестивал на тракийските народни хора и ръченици, за да не бъдат открити никакви следи от издадените непосредствено преди това тонове До.Главният прокурор в това време напуска тленната си обвивка и се рее известно време в акашовото поле, като там се среща със свои предишни астрални същности, после се реинкарнира в египетска мумия и участва в четвърта част на хитовия блокбъстър Мумията се завръща. Някои експерти твърдят, че той е убит, други, че напротив – по-скоро се е родил за нов живот, но този път – вечен, или поне доста по-дълъг от нормалното.Решават да съдят Рамбо Джорев за умишлено монотонно свирене на законно притежаван ксилофон (което, както казахме, в Гювечия е углавно престъпление) и го затварят в тъмница.Народът, предимно колеги на Джорев – акробати, френолози, букинисти, анабаптисти, хидромелиоратори и натуропати, се вдигат на протест в негова защита, обявявайки, че всеки гражданин на Гювечия има право да носи прякор, съответстващ на името на изчезващ вид животно от разред Насекомоядни.Това да се правят някакви жалки алюзии с драматични събития, ще речете, е пълна безвкусица.Но така де, така. Така си е.А всъщност идиотщини на никого не му се слушат. И въпреки това слушаме, въпреки това...", "date": "2018.03.08", "title": "Калин Терзийски: Самозащита"}
{"url": "https://offnews.bg/offtopic/malchugan-stana-internet-senzatcia-nabiva-krak-pred-prezidentstvoto-676316.html", "text": "Малчуган, който марширува като истински гвардеец, стана сензация в социалните мрежи. Във видеото малкият Никола показва умения и прави показно по строева подготовка навръх националния празник на 3 март. Маршировката е демонстрирана пред събралите се граждани и пред очите на почетния гвардейски караул пред сградата на президентството.Момчето е на две години и осем месеца и сам проявил интерес към войниците. Баща му Велизар разказа пред OFFNews, че малчуганът често се спирал да гледа смяната на караула на \"Дондуков\" 2. Младият гвардеец сам се научил да набива крак след много наблюдения и клипчета в Ютюб. След много тренировки Никола се решил и показал уменията си на площада пред смаяните погледи на хората.От коментарите под клипа, който беше публикуван във Фейсбук групата Военни Книги и Фотографии, става ясно как е въздействал малкият патриот на хората.\"Щастливи и горди родители! Дано има повече такива родители..\", \"Малкият войник! България е жива!\" и \"Браво, юначе!\", гласят част от тях.", "date": "2018.03.08", "title": "Малчуган стана интернет сензация - набива крак пред президентството (видео)"}
{"url": "https://offnews.bg/turizam/angelkova-zalaga-na-vinen-i-gurme-turizam-676326.html", "text": "Като представител на държавата, председателстваща Съвета на ЕС, искам да подчертая, че живеем във време на предизвикателства за Европа и целия свят, които обаче могат да се превърнат в големи възможности. Това заяви министърът на туризма Николина Ангелкова пред престижния Берлински икономически форум, организиран от Института за културна дипломация. Събитието съвпада с най-мащабното международно туристическо изложение в света ITB в германската столица.Министър Ангелкова подчерта, че най-важният приоритет на българското председателство е европейската перспектива и свързаността на Западните Балкани. През последните две десетилетия постигнахме забележителен напредък. Икономиките в региона растат с 2,6% през 2017 г. и откриват огромни възможности за трансгранично сътрудничество. В туризма приобщаването е факт и ние продължаваме да развиваме проекти за общи продукти, маршрути и услуги, посочи тя.България има стратегическа позиция, осигуряваща лесен достъп до пазара на над 150 млн. потребители в Югоизточна Европа. Привлякохме над 45 млрд. евро чуждестранни инвестиции през последните 20 години. Близо 4% е ръстът на БВП за 2017 г. и отчитаме второ най-ниско равнище на държавния дълг спрямо БВП в Европа, съобщи министърът пред участниците във форума.Тя допълни, че страната е сред водещите инвестиционна дестинация за ИТ, аутсорсинг на бизнес процеси и производство на автомобилни детайли. България е в топ 10 на държавите в света с най-бърз интернет и на първо място в Европа по покритие на широколентова мрежа, посочи още Николина Ангелкова.Министърът изтъкна значението на туризма като структуроопределящ отрасъл на българската икономика, който правителството издигна в национален приоритет. Средностатистическият ръст от 6% на пристигащи у нас туристи през последните 5 години надвишава средното ниво за ЕС и света. Отчетохме близо 8,9 млн. чуждестранни туристи през 2017 г., надхвърляйки броя на българското население. Приходите от международен туризъм възлизат на близо 6,9 млрд. лв. и над 9% ръст спрямо 2016 г., посочи министър Ангелкова.Според нея разработването на подсектори като културен, бизнес и конгресен туризъм, СПА и уелнес маршрути, винени и гурме турове са сред основните цели на министерството в представянето на България като конкурентна дестинация.В рамките на Берлинския икономически форум министър Ангелкова проведе среща и с Марк Донфрийд, генерален директор на Института за културна дипломация в Берлин. ", "date": "2018.03.08", "title": "Ангелкова залага на винен и гурме туризъм"}
{"url": "https://offnews.bg/politika/katar-ima-interes-da-izgradi-v-balgaria-tcentar-za-onkolechenie-s-tehn-676321.html", "text": "Катар има интерес към проекта за изграждане на Институт за устойчиво развитие в България с технология от ЦЕРН.Това стана ясно по време на срещата между президента Румен Радев емира на държавата Катар Шейх Тамим бин Хамад Ал-Тани, който е на държавно посещение у нас по покана на българския президент.Двамата държавни глави са обсъдили проектите, които са от взаимен интерес за двете страни, като в центъра е утвърждаването на България като регионален център на информационните технологии в Югоизточна Европа и бързото развитие на телекомуникациите и туризма създават предпоставки за привличането на инвестиции от Катар.Двамата държавни глави са обсъдили редица проекти от взаимен интерес в сферата на земеделието и производството на храни, транспортната инфраструктура, енергетиката, науката и образованието, спорта и други.Един от тях е проектът за изграждането на Институт за устойчиво развитие в България с технология от ЦЕРН, в който да бъде създаден и център за лечение на онкологични заболявания с адронна терапия и обучение на физици.Страната ни има интерес да използва и опита на Катар в изграждането на интермодални пристанища, както и за привличането на инвестиции в изграждането и развитието на инфраструктура у нас, която е част от европейските транспортни коридори, е подчертано на срещата.Усилията на България за енергийна диверсификация и доставки на природен газ за страната ни от Катар също бяха обсъдени по време на разговорите между официалните делегации и беше изразена позицията на страната ни заявеният интерес за партньорство да бъде надграден със сключването на двустранен договор, съобщават от прессекретариата на държавния глава.Като особено перспективна сфера от взаимен интерес беше отбелязан обменът на инвестиции и опит в сферата на земеделието и изграждането на земеделски ферми у нас, които да реализират своята продукция в Катар.В рамките на посещението на Шейх Тамим бин Хамад ал-Тани в София се провежда Българо-катарски бизнес форум с участието на над 60 предприемачи от Катар и ще бъдат подписани редица документи за двустранно сътрудничество между Република България и Държавата Катар в областта на енергетиката, младежта, културата и спорта, образованието и науката и предприемачеството.В качеството си на председател на Съвета на ЕС, България ще продължи да подкрепя международните инициативи за укрепване на сътрудничеството и политическия диалог за стабилизиране на региона на Персийския залив, подчерта президентът Румен Радев. Държавният глава беше категоричен, че мирните преговори и международната дипломация следва да бъдат насърчени за преодоляване на предизвикателствата. „Преговорите и взаимното зачитане на интересите на страните са безалтернативни в процеса на разрешаването на настоящите проблеми в Персийския залив. Стабилността и сигурността на страните-членки на Съюза за сътрудничество в Залива е от ключово значение за България и Европа“, заяви президентът.По време на срещата си с емира на Държавата Катар беше изразена и признателността на страната ни за подкрепата, която близкоизточната страна и Негово Височество Емира-баща, шейх Хамад бин Халифа Ал Тани оказаха за освобождаването на осъдените на смърт в Либия български медици.По-рано днес пред президентската институция се състоя церемонията по официалното посрещане на Шейх Тамим бин Хамад Ал-Тани в България. Двамата държавни глави проведоха лична среща и разгледаха центъра на София, както и културно-исторически забележителности в столицата.", "date": "2018.03.08", "title": "Катар има интерес да изгради в България център за онколечение с технология от ЦЕРН"}
{"url": "https://offnews.bg/kultura/mobilno-prilozhenie-i-nad-30-izlozhbi-otbeliazvat-iubileia-na-natciona-676322.html", "text": "Националната галерия ще отбележи 70-ия си юбилей с разнообразни събития, сред които 38 изложби, обяви директорът Слава Иванова.Експозициите ще са във всички филиали на галерията.„Най-емблематичните и важни експонати, които имаме, ще бъдат изложени в „Квадрат 500“. Ще открием постоянна изложба  в Двореца, посветена изцяло на историята на Националната галерия. Едно от вълнуващите събития около юбилея ни ще е реконструкцията на Червената зала, където навремето са били посрещани гостите на Двореца“, заяви Иванова.Очакват се още изложби на испански и италиански художници и фотографи, съвместна работа с Лувъра, представяне на колекцията на Васил Божков под заглавието „Пътят на агронавта“, научно-изследователски проекти относно българското изкуство, обща работа с Британския съвет и Италианския културен център, както и много образователни програми.По повод юбилея ще заработи и ново мобилно приложение за виртуална разходка из залите на галерията..Галерията вече обнови сайта си и скоро на него ще бъдат описани всички изложби, колекции и семинари, които ще бъдат провеждани в залите на Двореца. На него може да бъде намерена и подробна информация за безпрецедентното дарение на покойната емигрантка от Австралия Маргарита Занев. Ще бъдат описани вътрешните правила, създаването на стратегия за попълване на колекцията на галерията със средствата от дарението и пр. Слава Иванова обясни, че е съставена 3-степенна система за подготовка, която включва анализ на сегашните художествени придобивки, съставяне на художествен съвет от историци и български художници за подбор на новите експонати и дирекционен съвет за взимаме на крайните решения.От галерията дадоха и малко по-подробни сведения за Маргарита Занеф (Цанева), които са успели да научат след новината за щедрото дарение от близо 1,8 млн. лева. Родена в малко село край Монтана и кръстена първоначално Върба, тя е израснала в семейство с още трима братя и сестри. Запознава се с мъжа си в София и се жени за него, като се отказва от желанието си на учи фармация в Берлин. В средата на 40-те години заминава със съпруга си Ценко Цанев за Германия и оттам се премества в Австралия, където остава да живее до смъртта си. Именно там променя името си на Маргарита. Не се знае защо дарението на покойната г-жа Цанева (Занеф) да отиде в Художествената галерия, но според Иванова причина за него е, че Маргарита е посетила мястото в началото на 2000-та година, когато Дворецът е бил в много тежко състояние и това я е провокирало след време да направи нещо за подобряването на културната институция.", "date": "2018.03.08", "title": "Мобилно приложение и над 30 изложби отбелязват юбилея на Националната галерия"}
{"url": "https://offnews.bg/obshtestvo/eto-go-novia-vlak-za-metroto-mozhe-i-bez-mashinist-snimki-676336.html", "text": "Първият влак за третия лъч на метрото вече е в процес на технически изпитания, написа столичният кмет Йорданка Фандъкова във фейсбук. В производство са още 4 от 20-те влака, като първите ще започнат да пристигат в София през лятото на тази година, допълва кметът.От думите й става ясно, че новите мотриси са с намалено потребление на електроенергия, намалени нива на шум, както и с опция за движение без машинист.Целият влак е проходим, за разлика от тези, които имаме, при които вагоните са отделени, допълва Фандъкова. ", "date": "2018.03.08", "title": "Ето го новия влак за метрото, може и без машинист (снимки)"}
{"url": "https://offnews.bg/politika/monika-stanisheva-opitat-da-bada-zamesena-s-inerkom-e-falshiva-676331.html", "text": "Като човек с повече от 20-годишен опит в журналистиката и във връзките с обществеността, не съм и подозирала, че технологията на черния ПР ще достигне до такова дъно в стремежа на някои политически сили да се разтоварят от огромното гражданско напрежение. Това се казва в изявление на Моника Станишева, съпруга на президента на ПЕС. По-рано днес депутатът от ГЕРБ Спас Гърневски заяви в пленарна зала: Зад Гинка Върбакова стоят не само БСП, а и ПЕС. Не друг, а Моника Йосифова е авторът на прикачения файл в прессъобщението от купувача на ЧЕЗ. Това са имената, с които стана известна настоящата съпруга на председателя на ПЕС и бивш председател на БСП Сергей Станишев. Една малка техническа грешка ви издаде.В текста на Станишева се казва още: Късно снощи уважаваният от мен вестник „Капитал“ публикува информация, в която замесва моето име и името на компанията, която управлявам – „Актив Груп“, с \"Инерком България\" и сделката с ЧЕЗ.Длъжна съм категорично да заявя, че нито аз лично, нито „Актив Груп“ като агенция имаме нещо общо с ПР-обслужването на г-жа Върбакова или притежаваната от нея компания. А опитът да бъда замесена с фирма „Инерком“ категорично е фалшива новина.Добре известно е, че всеки човек с по-висока компютърна грамотност може да промени мета данните на документите във всеки файл.Учудващо е, че една политическа сила, която претендира да бъде сериозна, може да използва медийни спекулации, неосновани на факти, за своя политическа декларация.Категорично заявявам, че няма да позволя името ми да бъде замесвано в подобни нелепи сценарии и че всеки, който разпространява неверни твърдения за мен, ще трябва да ги докаже в съда.", "date": "2018.03.08", "title": "Моника Станишева:  Опитът да бъда замесена с „Инерком“ е фалшива новина"}
{"url": "https://offnews.bg/tehnologii/broeni-dni-ostavat-do-sofia-startup-expo-2018-676332.html", "text": "Има много нови идеи, годни за бизнес, които са важни за хората. Те са и във високотехнологичния сектор, който вече ражда новата технологична революция, но и в най-различни други сфери на икономиката. Решихме да направим Sofia Startup Expo 2018 и да съберем всички на едно място, защото комуникацията помежду им може да донесе ползи както за тези, които имат добри идеи и търсят финансиране, така и за тези, които търсят умните места да вложат пари. Това каза ръководителят на проекта SSE Димитрина Христева, която анонсира предстоящото изложение на Startup Europe Week Sofia, част от Европейската седмица на предприемачите.Sofia Startup Expo 2018 е първото в България изложение за стартиращи иновативни компании. То ще отвори врати на 13 – 14 март 2018 г. в зала „Джон Атанасов“ в „София Тех Парк“ и ще събере под един покрив цялата стартъп екосистема, необходима за започване и поддържане на стартиращ иновативен бизнес. Събитието включва двудневно изложение и еднодневна конференция на тема „Перспективи пред стартъпите в България“.„Вече и в България стана модерно да се говори за стартъпи, да се правят стартъпи, да се подпомагат стартъпи, дори държавата им обърна внимание. Но те имат нужда от експозиция и подкрепа, за да излязат на пазара и да тръгнат напред. Затова правим експо - изложение на идеи, на финансови инструменти и на ноу-хау“, каза Димитрина Христева.По думите й всички, които дойдат на 13 -14 март в зала „Джон Атанасов“, София Тех Парк, ще спечелят - едни ще спечелят идеи за бизнес, други ще спечелят финансиране, но всички ще спечелят интересни контакти и знание от по-опитните. „Искаме повече иноватори и нови предприемачи да се включат, независимо от сектора, в който стартират, защото всяка нова идея, която задоволява определена потребност в обществото, може не просто да промени пазар, а да създаде нов пазар. Затова създадохме различни програми за участие – някои на съвсем символични цени, други – напълно безплатни, за да дадем шанс на всички създатели и съзидатели да се представят на изложението“, подчерта Христева. Заявки за участие очакваме до 10 март.Билети за конференцията можете да намерите на .", "date": "2018.03.08", "title": "Броени дни остават до Sofia Startup Expo 2018"}
{"url": "https://offnews.bg/analizi-i-komentari/sluchaiat-sas-skripal-mozhe-da-otprishti-vojna-mezhdu-spetcialnite-sl-676317.html", "text": "Не познавам нито един човек, който да вярва, че през 2013 г. Борис Березовски се е самоубил в жилището на бившата си жена. Не ми се вярва и на мен. Борис Абрамович, с когото имахме бегло познанство, през живота си бе извършил куп недостойни постъпки, вероятно и престъпления. Същевременно (в което мнозина, но не и аз, ще съзрат парадокс) беше вярващ човек и знаеше със сигурност, че самоубийството е смъртен грях и води направо към ада.\"Делото Березовски\" в ново издание?Березовски е сред 14-те души, пристигнали от Русия, чиято смърт и до днес буди подозрения у мнозина във Великобритания. Разследването може да бъде подновено, ако правителството на Нейно величество се вслуша в призива, отправен от председателката на парламентарната комисия по вътрешни работи Ивет Купър. Тя прикани кабинета да разпореди нови следствия по тези 14 смъртни случая. Петнайсети и шестнайсети можеха да станат бившият полковник от руското Главно разузнавателно управление Сергей Скрипал и дъщеря му Юлия. Те бяха открити в безсъзнание на пейка в центъра на град Солсбъри в Югоизточна Англия.Осъден през 2006 г. в Русия за държавна измяна и разменен четири години по-късно за Ана Чапман и други руски агенти, Скрипал от осем години живееше на острова. Днес двамата с дъщеря му Юлия са в болница, в критично състояние. А министерският кабинет бе свикан на специално заседание. Хора от тайните служби и полицията разказаха на министрите какво се знае днес за случая, поверен на отдела за борба с тероризма към Скотланд Ярд.Външният министър на Обединеното кралство Борис Джонсън заяви в Камарата на общините, че ако се получат доказателства за \"руска следа\" в делото Скрипал, Лондон ще предприеме ответни мерки - включително евентуален бойкот на световното по футбол. Остана впрочем неясно дали хипотетичният бойкот ще включва английските национали (единствения британски отбор, стигнал до финалите на СП 2018) или ще означава само официални британски представители да не участват в церемонията за откриване на шампионата в Русия. Подозренията веднага се насочиха към Москва - никой в кралството още не е забравил убийството на Александър Литвиненко.Джеръми Корбин, банкерите и олигарситеСкандалът се очертава да е шумен и сериозно да навреди на традиционните канали за руско влияние във Великобритания. Става дума главно за онези, които обслужват интересите на руски олигарси и семействата им - банкери, фирми, предлагащи суперлуксозни имоти, юридически кантори. Сред потенциалните \"агенти за влияние\" се споменават лобистите за енергийни компании, действащи в Русия, някои журналисти - главно (но не само) от левия спектър, също и редица депутати от парламента, най-вече евроскептици и изолационисти. Но за разлика от континентална Европа на преден план тук не е десницата, а Лейбъристката партия. От 2015 г. контролът върху ръководството й е в ръцете на левите ултраси. Партийният лидер Джереми Корбин е стар приятел на покойници като Съветския съюз, Уго Чавес и Фидел Кастро. И никак не обича НАТО и САЩ.Литвиненко и Березовски загинаха още преди сегашната студена война номер две между Кремъл и Запада. Историята със Скрипал се случи в разгара й. Това ни кара да виждаме особен смисъл в станалото. В Лондон и по-специално в тайните служби мнозина отдавна ги сърбят ръцете да отмъстят не само на Кремъл, но и на собствените си елити заради очевидното нежелание да разследват как са умрели опонентите на Москва на британска територия.Опасения да засегнат бизнеса на \"Бритиш петролиъм\" и на \"Роял Дъч Шел\" в Русия, също и страх от нови специални операции на Москва принуждаваха първо кабинета на лейбъриста Гордън Браун, после и този на премиера консерватор Дейвид Камерън, да потушават всички скандали \"с руска следа\" в тях. Нещата леко се промениха, след като избухна руско-украинската война. Случаят със Сергей Скрипал дава шанс на привържениците на твърдия курс в Лондон. Още повече с оглед на обвиненията в твърде мек подход, бездруго отправяни към сегашното правителство на Тереза Мей в Брюксел, където текат преговори за излизането на Великобритания от ЕС.Отнемане на британското поданство? Няма проблемОсвен публични акции като бойкот на световното по футбол може да очакваме и стандартни: а) експулсиране на част от руските дипломати (случвало се е неведнъж); б) криминални дела срещу свързани с Кремъл олигарси, притежаващи активи във Великобритания; в) отнемане на поданството от натурализирани бивши руски граждани и членове на семействата им. Последната мярка - парадоксално наистина - е най-лесна за изпълнение.Вътрешният министър на кралството има право да отнеме британското поданство на всеки натурализиран чужденец, ако е било получено чрез измама или... ако този акт би помогнал за \"благото на обществото\". Терминът \"благо на обществото\" може да се тълкува как ли не и министърът не е длъжен да обяснява как и защо.Нещо повече, паспортът може да се отнеме, дори бившият му собственик да остане в крайна сметка съвсем без гражданство. Защото юридически погледнато, британското поданство е дар от монарха, с който от името на кралица Елизабет Втора се разпорежда шефът на МВР.Новодошлите от Русия, сдобили се през последните 15-20 години с \"Лъва и еднорога\", както често наричат по традиция британските паспорти, са десетки хиляди. На някои от тях (безспорно на малцина) сега навярно им е нервно.Тази история крие и още един аспект. Както заяви в \"Гардиън\" бившият му московски кореспондент Люк Хардинг, през Студената война, а и след това враждуващите специални служби спазвали едно неписано правило: страните, помилвали и разменили чуждите шпиони срещу свои, след това не закачат бившите си противници, нито ги заплашват. Това дава възможност да се поддържа доверие между правителствата - в случай, че пак се наложи размяна на изобличени агенти.Сметне ли Лондон, че руските служби са нарушили негласната договорка, освен нови разследвания на тайните от последно време, включително смъртта на Березовски, ни чака и цялостна шпионска война между Русия и Обединеното кралство.* * *Коментарът отразява личното мнение на автора. То може да не съвпада с мнението на руската редакция и на \"Дойче веле\" като цяло. /БТА/", "date": "2018.03.08", "title": "Случаят със Скрипал може да отприщи война  между специалните служби"}
{"url": "https://offnews.bg/obshtestvo/niama-dvoen-standart-pri-hranite-v-es-a-politicheska-bitka-smiata-zd-676310.html", "text": "Двойният стандарт при храните в ЕС не е нищо повече от политическа битка. Това смята еврокомисарят по здравеопазването и храните Витянис Андрюкайтис. Своето мнение той изрази в ефира на БНТ.В държави като Литва, Полша, Унгария, България и Словакия е много популярно схващането, че има такова разделение. Разделение между Западна и Източна Европа и че потребителите са второ качество. Не, това е политическа битка, смята Андрюкайтис. Изготвена е методика, така че да си избегне подобна фрагментация на пазара. По традиция потребителите изпращат различни стоки на различните пазари като обясняват, че тези различия се дължат на вкусовете, на икономическите условия, каза еврокомисарят.Андрюкайтис беше категоричен, че условията трябва да са справедливи.В Европейския съюз са едни от най-високите стандарти за безопасност на храните. За целта се използват научните постижения, за да могат да бъдат изключени опасните съставки и да се забранят съставките, които могат да създадат проблем. Има цял списък с канцерогенни вещества, които са забранени, но някои елементи се появяват по време на обработването на храната, каза еврокомисарят. Всички Е-та в храните могат да бъдат използвани, ако са абсолютно безопасни, заяви еврокомисарят. Е-тата преминават през много задълбочени механизми за контрол и само онези, които са преиминали през тази процедура, са на пазара. Разбира се, по-добре е да се консумира прясна храна. Андрюкайтис е на мнение, че трябва да полагаме усилия, за да съкратим веригата на доставка на хранителни продукти.", "date": "2018.03.08", "title": "Няма двоен стандарт при храните в ЕС, a политическа битка, смята здравният еврокомисар"}
{"url": "https://offnews.bg/obshtestvo/rodni-intelektualtci-ruskata-tcarkva-da-priznae-ohridskata-arhiepisko-676329.html", "text": "Руската църква да признае независимостта на Охридската архиепископия, поискаха известни български общественици и интелектуалци в отворено писмо във връзка с посещението на московския патриарх Кирил у нас.В посланието има и \"мека критика\" към духовника, който навремето е бил агент, работещ под псевдонима Михайлов на съветското разузнаване КГБ.Те заявяват и че са огорчени от това, че архиереите от БПЦ не са поставили този въпрос по време на посещението на московския патриарх у нас.Ето и пълният текст на писмото, подписано от академиците Георги Марков и Стефан Воденичаров и ред други интелектуалци и потомци на български революционери от Македония:", "date": "2018.03.08", "title": "Родни интелектуалци: Руската църква да признае Охридската архиепископия"}
{"url": "https://offnews.bg/112/preliva-iazovir-rogozen-evakuirat-dve-sela-676312.html", "text": "Бедствено положение е обявено в община Хайредин, област Враца, а жителите на селата Ботево и Бързина се евакуират заради преливане на язовир \"Рогозен\", съобщи областният управител на Враца Малина Николова, цитирана от \"Фокус\".Язовирът е последна точка от каскада с 15 водоема, които са водосбор за област Враца.В момента водоемът прелива през преливник, като се вземат мерки за неговото укрепване. „Едната му част се беше износила от мерките, които бяхме взели през 2016г. за аварийното му укрепване. В момента на място има две коли със скален материал, който засипва компроментираната част. Монтирана е една помпа, която да поема част от обема на водата, като чакаме още една помощна помпа от Плевен. Очакваме скоро да овладеем ситуацията, въпреки че сме обявили бедствено положение на територията на община Хайредин и сме предприели мерки по извеждане на две населени места – селата Ботево и Бързина, общо около 22 къщи“, обясни Малина Николова. ", "date": "2018.03.08", "title": "Прелива язовир 'Рогозен', евакуират две села"}
{"url": "https://offnews.bg/futbol/fenovete-na-ludogoretc-namaliavat-676318.html", "text": "Очевидно Лудогорец се изправя срещу сериозен проблем. Във вторник срещу Берое за първи път през пролетния дял от първенството мач на \"зелените\" от Разград в Първа лига бе наблюдаван от повече от хиляда зрители, пише \"Тема Спорт\".В последния есенен кръг гостуването на лидера не успя да развълнува феновете в Благоевград. Домакинствата на Славия и Септември през 2018-а също не генерираха особен зрителски интерес. Същото бе и при визитата на Ботев в Пловдив.Така последните 5 мача на Лудогорец в първенството бяха изгледани общо от малко над 4000 зрители. Средната посещаемост на срещите на разградчани при първата им кампания в елита бе значително по-висока, отколкото е сега.Дата / Мач / Резултат / Зрители11.12.17 Пирин - Лудогорец 0:2 50017.02.18 Лудогорец - Славия 4:1 50027.02.18 Ботев Пд - Лудогорец 1:3 50003.03.18 Лудогорец - Септември Сф 1:0 50006.03.18 Берое - Лудогорец 0:1 2200", "date": "2018.03.08", "title": "Феновете на Лудогорец намаляват"}
{"url": "https://offnews.bg/obshtestvo/proletta-idva-s-novi-virusi-gripat-si-tragna-676294.html", "text": "Пролетта идва с нови вируси, те обаче не водят до усложнения като грипните и нямат масово разпространение. Епидемията от грипа отшумява, заяви проф. д-р Тодор Кантарджиев, директор на Националния център за заразни и паразитни болести, по бТВ.Има аденовируси, които водят до суха неприятна кашлица и хрема. Тези инфекции обикновено протичат за около седмица, обясни експертът. Според него една трета от случаите на болки в гърлото при възрастните хора се дължи на коронавируси през пролетния сезон. „Имаме доказателства за циркулация на такива вируси. Мерките, които могат да се вземат, са топли чайове и лимон”, каза още проф. д-р Кантарджиев, като допълни, че е хубаво да се направи консултация с лекар.Важно е още от края на този месец да започнат мерките срещу комарите, заяви още той. По думите му мерките са най-ефективни, когато дърветата все още не са се разлистили. Когато тръгнат на рояци, обикновено държавата дава милиони, но като пръскат, комарите са под листата, над листата са пчелите, посочи д-р Кантарджиев.", "date": "2018.03.08", "title": "Пролетта идва с нови вируси, грипът си тръгна"}
{"url": "https://offnews.bg/ikonomika/fibank-predstavi-svoiata-spetcialna-programa-smart-lady-nasochena-kam-676337.html", "text": "На стилна работна закуска Fibank (Първа инвестиционна банка) представи своята специална програма, насочена към жените в бизнеса. Тя е плод на проучвания и разговори с експерти и бизнес дами.Целта, която банката иска да постигне с нея, е да се утвърди като успешен бизнес партньор на всяка дама, решила да пребори клишето, че бизнесът е запазена територия само за мъже, заяви Севдалина Василева, Изпълнителен директор на Fibank, при представянето на параметрите на програмата.Името на програмата е Smart Lady. Севдалина Василева представи новите перспективи, които разкрива програмата за жените в бизнеса. Тя е компилация не само от възможности за кредитиране, насочени към бизнес дамите, но включва в себе си редица други финансови и нефинансови решения, които да предложат на дамите подкрепа, сигурност и спокойствие. Smart Lady надгражда и доразвива уникалната за българския пазар линия кредитни карти First Lady, която Първа инвестиционна банка и Diners Club предложиха на бизнес дамите.Програмата Smart Lady предлага широка гама от кредитни продукти при преференциални и същевременно гъвкави условия, като ниска цена и такса по кредитите, удобни погасителни планове, дълъг срок на изплащане – до 15 години за инвестиционни кредити и до 5 години за оборотни средства.Банката също е предвидила и възможност за цялостно обслужване на бизнеса на дамите, както и специален пакет с грижа към служителите на фирмата, който включва комплексна оферта с преференции по всички банкови продукти и услуги, както и допълнително здравно осигуряване за достъп до качествени здравни услуги и профилактика.Кандидатстването по европейски проекти също е застъпено, като тук Fibank предлага на дамите не само консултиране и изготвяне на пълната документация за кандидатстване, но и последващо финансиране за реализацията на проекта при неговото одобрение.По време на майчинство дамите ще получат възможността да намалят месечните си вноски до 75% в период от 15 месеца. През това време банката няма да изисква вноска по главницата на използвания кредит. Към програмата Smart Lady се предвиждат и редица допълнителни привилегии като спестовна сметка с нарастваща доходност за бъдещето на децата, кредитна карта First Lady с включена застраховка при рак на гърдата, отстъпки при покупки в над 400 търговски обекта, достъп до ВИП салони на летищата е редица други клубни привилегии.Едно от най-големите преимущества, които получават дамите при използване на програма Smart Lady, са двете специално разработени застраховки – „Здраве“ и „Спокойствие“, които се предлагат съвместно с FiHealth Застраховане.Съществено преимущество за бизнес дамите е, че Fibank ще им осигури финансов гръб и ще си сътрудничи с тях във всеки един етап от тяхното развитие. Банката ще проведе редица конференции, обучения и информационни семинари, където дамите ще могат да обменят опит и да получат професионални съвети. Предвижда се изграждане на електронна платформа, чрез която те ще могат да се обучават и информират дистанционно по актуални за тях теми.Партньор на Fibank по програмата са MasterCard и Съюз Произведено в България. На работната закуска присъства и Кънчо Стойчев, социолог и председател на Управителния съвет на „Произведено в България – Съюз на малкия и среден бизнес“. Той представи обществените тенденции и стереотипите по отношение на жените в бизнеса, новите предизвикателства пред тях във все по-глобализиращия се и дигитализиращ се свят.На събитието присъства и Надя Кошинска, Член на Управителния съвет на Fibank и директор „Банкиране на малки и средни предприятия“, която представи новите възможности и ролята на банките в подкрепа на развитието на жените в бизнеса.Надя Кошинска представи позитивния опит и добри примери, които е натрупала Fibank в своята 25-годишна история.", "date": "2018.03.08", "title": "Fibank представи своята специална програма Smart Lady, насочена към жените в бизнеса"}
{"url": "https://offnews.bg/tenis/grigor-ne-bih-kazal-che-se-namiram-v-mir-sas-sebe-si-video-676311.html", "text": "Най-добрият ни тенисист Григор Димитров демонстрира увереност преди участието си в започващия тази седмица турнир от серията Мастърс в Индиън Уелс. Световният №4 чака победителя от двубоя между испанския ветеран Фернандо Вердаско и аржентинеца Гуидо Пея.\"Сега съм по-постоянен. Не бих казал, че се намирам в мир със себе си. Само на 26 съм. Това е война. Шегата настрана, в такава позиция съм, че мога да изисквам от себе си да се раздавам максимално на и извън корта.Когато излизам на корта, съм с нагласата да давам максимума. Когато вляза в залата за фитнес, пак съм с нагласата да се раздавам докрай. Тази година започнах подготовката за сезона рано. Целта ми беше да се представя много добре в Австралия.Пак имах добър резултат, но не беше това, на което се надявах. Мисля, че просто трябва да продължа със същата нагласа. Всичко изглежда на прав път. Харесвам напрежението. Ако резултатът е 5:5, 30:30, това е хубаво напрежение и аз се храня от това.Искам да правя още и още. Хората около мен трябва да ме успокояват понякога. Един от най-важните уроци, които научих през 2017 година е всъщност как да си почивам. Все още не съм добър в това, но работя по въпроса\", каза Григор пред официалния сайт на ATP.", "date": "2018.03.08", "title": "Григор: Не бих казал, че се намирам в мир със себе си (видео)"}
{"url": "https://offnews.bg/politika/plamen-georgiev-obeshta-komisiata-antikoruptcia-skoro-da-hvane-hora-676308.html", "text": "\"Буквално до седмици очаквайте нови и нови резултати и то много сериозни. Ще бъдат хванати хора с пари, това ще се случи съвсем скоро\".Това каза Пламен Георгиев в първото си изказване пред журналисти, след като беше избран за   Той определи корупцията като \"наистина негативно явление\", но обяви, че има начин да се бори с нея. \"Започваме много сериозна борба с корупцията. Няма да чакате резултатите след 2-3-10 месеца, а буквално след седмици ще започнат да \"валят\" първите резултати\", коментира той.Георгиев каза още, че днес се е наслушал на \"страхотни глупости\", които го разочароват. \"Години съм градил авторитета си и сега да се политиканства на мой гръб - не беше достойно\", добави шефът на новата комисия \"Антикорупция\". \"Аз работя срещу корупцията. Дали е ГЕРБ, БСП, ДПС или друг - няма никакво значение и вече има примери за това. Няма да допусна някой по някакъв начин да твърди, че съм обвързан с когото и да е. Не съм бил член на партии\", каза още той.На въпрос дали като прокурор се е занимавал с разследване срещу премиера Бойко Борисов, Пламен Димитров отговори, че не е. Въпросът беше във връзка с .", "date": "2018.03.08", "title": "Пламен Георгиев обеща комисията 'Антикорупция' скоро да хване 'хора с пари'"}
{"url": "https://offnews.bg/politika/gerb-iskat-da-se-razsekreti-stenogramata-ot-sreshtata-mezhdu-prezident-676295.html", "text": "Депутатите от ГЕРБ настояват президента Румен Радев да разсекрети стенограмата от срещата между него и руския патриарх Кирил.Това заяви в парламента депутатът от ГЕРБ Тома Биков. От партията на Борисов обясниха, че целта е да се види дали двете институции - президент и премиер, са защитили една и съща позиция по време на разговорите. \"Надяваме се президентът като ястреб да е защитил българската национална позиция\", каза Биков.От ГЕРБ подчертаха, че след срещата на патриарх Кирил с премиера Борисов веднага е било съобщено какво са си казали двамата, това обаче не се случило след тази с Радев.До това се стигна, след като преди дни Руската православна църква разпространи на сайта си видеозапис от срещата, от които става ясно, че патриарх Кирил остава недоволен от това, че не се почита достатъчно ролята на руската армия в освобождението на България. \"Уважаваме руската армия, благодарни сме, че е водила война в името на българската свобода, но в нея са участвали и български опълченци, така както са участвали и други националности. Това е тема, свързана несамо с миналото, а и с настоящето и бъдещето\", обясни Биков.По повод нападките от страна на вицепремиера Валери Симеонов по адрес на патриарх Кирил, Биков обясни, че той е говорил в качеството на лидер на НФСБ. Друг депутат от ГЕРБ - Красимир Вълчев добави,че все пак става дума за възрасти хора, които носят отговорност за думите си. \"Ако предлагате премиерът Бойко Борисов да направи родителска среща\", пошегува се той.", "date": "2018.03.08", "title": "ГЕРБ искат да се разсекрети стенограмата от срещата между президента и руския патриарх"}
{"url": "https://offnews.bg/kultura/filmat-aga-dade-start-na-22-roto-izdanie-na-sofia-film-fest-676296.html", "text": "Българският филм \"Ага\" на режисьора Милко Лазаров откри 22-рото издание на София филм фест. В тазгодишното издание на фестивала участват около 200 филма, а в рамките на фестивала у нас ще пристигнат около 300 гости, сред които режисьорите Вим Вендерс, Ейбъл Ферара, Шон Бейкър и Милчо Манчевски.В СФФ тази година участват близо 50 български филма. Зрителите ще могат да се насладят и на друг филм с българско участие, който постигнал огромен успех - наградения със \"Златна мечка\" на тазгодишното \"Берлинале\" филм с участието на Ирмена Чичикова \"Не ме докосвай\". В рамките на фестивала зрителите ще могат да видят още десетки номинирани за \"Оскар\" и \"Златен глобус\" филми, лауреати от Кан и от най-престижните световни филмови фестивали.Тазгодишното издание ще е уникално и заради големия брой филми на спортна тематика, които са включени в програмата. Причината за това е титлата на София \"Европейска столица на спорта\". Сред тези филми са американският „Аз, Тоня“ на режисьора Крейг Гилеспи, „Българският лъв“ на режисьора Александър Хамбир, „Дейвид Милър – сам срещу часовника“ на режисьора Финли Претсел и други.В съзвучие със спортната тематика София филм фест е посланик и на международната инициатива The Ball (Топката). Тя е футболният еквивалент на олимпийския огън. От 2002 до днес, на всеки четири години, Топката стартира с първи шут от Лондон, обикаля европейските държави и стига до откриващата церемония на Световното първенство по футбол - тази година това е Русия.Политици, футболисти и популярни личности подписват Топката. Участниците в откриването на тазгодишния София филм фест също подписаха Топката, а зрителите също бяха поканени да го направят, като условието е първо да ударят топката с глава. Тя ще бъде отново в България през май. Очаква се тази година върху Топката подписите си да сложат около 20 000 души от 15 страни. На сцената излязоха и момичета, трениращи футбол, които увериха, че женският футбол определено има бъдеще у нас, но се нуждае и от подкрепа. На откриването на СФФ легендарният режисьор Роман Балаян получи Наградата на София за цялостен принос към изкуството. \"Вероятно има и по-достойни от мен да получат тази награда, но има една руска поговорка, която гласи: \"Дават ли ти - вземай, гонят ли те - бягай\", каза Балаян, приемайки наградата.В рамките на София филм фест Балаян ще представи пред българската публика и своя шедьовър „Полети насън и наяве“ на специална прожекция на 8 март от 18.30 в Дома на киното.В деня на откриването на фестивала зрителите имаха възможността да се насладят на емоционалния филм \"Ага\". Това е първият български филм, който е избран да закрие престижния фестивал \"Берлинале\". \"Тъмата си тръгва от родината ни. Неуките си отиват. Идва пролет\", коментира режисьорът Милко Лазаров след края на филма. На сцената излязоха и всички, работили по лентата, които получиха овации на крака от пълната Зала 1 на НДК. ", "date": "2018.03.08", "title": "Филмът \"Ага\" даде старт на 22-рото издание на София филм фест"}
{"url": "https://offnews.bg/politika/volen-siderov-stiga-sme-razpiliavali-blagodarnostta-si-za-osvobozhden-676300.html", "text": "Валери Симеонов трябва да се извини категорично на патриарха на Русия, заяви в студиото на \"Денят започва\" по БНТ коалиционният му партньор Волен Сидеров.Сидеров каза, че е преглъщал много обиди като политически лидер, но не може да преглътне думите на Симеонов по адрес на московския патриарх.\"Ще помоля всички коментатори политици и всичколози да престанат с условностите дали е освобождение. В средата на 19 век няма български народ, няма българска нация, никой не знае, че има българи изобщо - ние сме заличени. И това, че се възраждаме като народ, като нация се дължи на Русия, на руския император, който казва отиваме да освобождаваме християнските поробени народи\", каза лидерът на ПП \"Атака\" и на парламентарната група на Обединените патриоти.Сидеров беше категоричен, че не може да дава оценка за изказването на главата на най-голямата православна църква, защото \"не съм толкова дорасъл\". \"И всеки, който смята, че е толкова голям, или е комплексиран тип, или е много зле, не мога да давам оценка нито на българския, нито на руския патриарх\", допълни Сидеров. По думите му, ако не е била руската държава, \"нямаше нито румънци, нито финландци да участват в тези войски\".Той призова да спрем да разпиляваме благодарността си за Освобождението - \"някак си принизяваме я, разпиляваме я по посока на всякакви народности, които са участвали. Да, благодарим им, естествено, че ще благодарим, че са участвали, но ако не беше манифестът, заповедта, решението на руския император, нямаше да дойдат румънци, финландци и други, които да се включат в руската редовна войска.\"", "date": "2018.03.08", "title": "Волен Сидеров: Стига сме разпилявали благодарността си за Освобождението"}
{"url": "https://offnews.bg/futbol/v-iuventus-se-nadahali-ot-real-madrid-676297.html", "text": "Успехът на Реал Мадрид над Пари Сен Жермен е послужил за вдъхновение на футболистите на Ювентус преди двубоя с Тотнъм от 1/8-финалите в Шампионската лига, става ясно от думите на славния защитник на \"бианконерите\" Джорджо Киелини.\"Старата госпожа\" сломи \"шпорите\" с 2:1 на \"Уембли\" и с общ резултат 4:3 продължава напред.\"Невероятна вечер за нас. Беше много тежко, но това не ни изненада. До края вярвахме в победата. Тотнъм е отбор, който създава много положения, но все нещо не им достига. Ние вярваме в историята, погледнете само мача ПСЖ- Реал. Опитът е важен, а ние го използвахме по най-добрият начин\", каза Киелини.Ювентус отстъпваше на Тотнъм в Лондон, но само в рамките на 2 минути и 49 секунди обърна мача.\"Това бе труден мач срещу голям отбор като Тотнъм, който винаги се раздава докрай и бе много агресивен. Ние обаче знаем, че английските отбори оставят пробойни в защита и ни дадоха възможности. Ние се възползвахме по най-добрия начин. Много съм доволен от победата, защото да постигнеш обрат на \"Уембли\" не е никак лесно.Горд съм от отбора и от медицинския щаб, който свърши страхотна работа, за да ме подготви за този мач. Благодаря на моята съпруга, която бе до мен през последните две седмици, които бяха много болезнени\", заяви пък нападателят на Ювентус Гонсало Игуаин, който беше в основата на успеха на \"Уембли\".", "date": "2018.03.08", "title": "В Ювентус се надъхали от Реал Мадрид"}
{"url": "https://offnews.bg/112/bashta-i-dve-detca-izgoriaha-pri-pozhar-v-sredetc-676314.html", "text": "Баща и двете му деца изгоряха при пожар в град Средец, Бургаско.Сигналът за инцидента е подаден в 22.14 часа вечерта в сряда. Пожарът е възникнал в къща на ул.\"Захари Стоянов\" №11. Жена и други две деца са приети в болница с тежки изгаряния.В къщата живеели мъж и жена на семейни начала заедно с четири непълнолетни деца. Бащата е на 34 години, а майката . ва 38.Огънят е потушен от два противопожарни автомобила.Констатирано е, че вследствие на пожара са почина мъжът, 6-годишно момиченце и 12-годишно момче.38 годишната А.И. и двамата ѝ синове – 11-годишният К.Ш. и Я.И. на 8 години, са откарани в УМБАЛ – Бургас, а оттам в клиниката по изгаряния на Военно-медицинска болница – Варна.Тримата са с опасност за живота.Причините за възникване на пожара са в процес на изясняване. Предстои да се извършването на повторен оглед в светлата част на денонощието.По случая е образувано досъдебно производство.", "date": "2018.03.08", "title": "Баща и две деца изгоряха при пожар в Средец"}
{"url": "https://offnews.bg/ikonomika/vlizaneto-na-darzhavata-v-sdelkata-za-chez-e-vredno-shte-ima-tezhki-p-676304.html", "text": "Ако някой наистина желае да защити многобройните потребители на услугата, предоставяна от електроразпределителното дружество ЧЕЗ, единственото, което трябва да направи, е следното: Първо, прекратяват се всякакви разговори и преговори с дружеството на г-жа Върбакова.Второ, в кратък срок се извършват промени в Закона за енергетиката така , че да се засилят правомощията на Комисията за енергийно и водно регулиране.Комисията от своя страна трябва много внимателно да прегледа всички свои наредби и подходи, засягащи отношенията на обществото с всички субекти, участващи в производството, разпределението и продажбите на електрическа енергия.Всички ние, обикновените граждани, трябва да внимаваме и да следим кои са членовете на Комисията за енергийно и водно регулиране, кои партии ги предлагат и как те прилагат законите и наредбите.Трето, поправките трябва да се обмислят, така че да не засягат необосновано действията на субектите, които спазват правилата.Всякакво участие на правителството при покупката на акциите на ЧЕЗ, или пък на дружеството на г-жа Върбакова, ще бъде вредно, безсмислено и с много тежки последици за всички нас.Всеки, който през 2004 г. беше си дал труда да прегледа опита на другите страни, анализите на много известни икономисти по света за особеностите на т. нар. специфични монополи, считаше приватизацията на преносните и разпределителни предприятия за погрешен ход. За съжаление, начинът по който се управлява държавният сектор у нас тогава, а и сега, дава предимства на т. нар. пазарни фундаменталисти. Но все пак през изминалите 13 години практиката не потвърди основни твърдения на тогавашните вдъхновители на приватизацията на въпросните предприятия - първото, че ще спаднат цените на предлаганата услуга и ще се подобри решително нейното качество.Този резултат трябва да се осмисли и да не се допускат повече догматични и лозунгджийски похвати, когато трябва да се решават значими обществени въпроси. Така че оставете избрания от ЧЕЗ купувач да си намери банки, които да го кредитират, а ние да следим внимателно как ще се управлява дружеството ЧЕЗ в България и да изискваме Комисията за енергийно и водно регулиране да работи съвестно и професионално. Б. ред. - ", "date": "2018.03.08", "title": "Влизането на държавата в сделката за ЧЕЗ е вредно. Ще има тежки последствия"}
{"url": "https://offnews.bg/obshtestvo/zashto-mazhat-ne-mozhe-da-e-ednovremenno-umen-i-krasiv-otgovaria-zhen-676303.html", "text": "Съпругата на президента Румен Радев отправи поздрав към жените по повод Международния ден на жената - 8 март.В профила си във Фейсбук тя публикува шеговит коментар: Шегата приключва с поздрава: \"Честит празник, лейдис!\" и песента на Whitesnake от 1980-та година .", "date": "2018.03.08", "title": "Защо мъжът не може да е едновременно умен и красив? Отговаря жената на президента"}
{"url": "https://offnews.bg/politika/mirchev-gerb-sazdavat-ogromen-mezhdunaroden-skandal-okolo-sdelkata-za-676299.html", "text": "Около сделката с ЧЕЗ ГЕРБ създават огромен международен скандал. Те показаха каква е способността им да председателстват ЕС и коя е най-важната тема на председателството.Реакциите и на Бойко Борисов, и на ГЕРБ са напълно хаотични от началото на скандала. И правителството на Чехия го хвана в поне пет тежки лъжи, заяви по Нова ТВ народният представител от ПГ на „БСП за България” Стоян Мирчев.Той обясни, че в момента премиерът няма сили да продължава да лъже и поради тази причина Томислав Дончев говори по темата. Той припомни кои са лъжите на Борисов- в началото той твърдеше, че сделката е между две частни фирми, но Българската банка за развитие е държавна и е част от сделката. „Втората лъжа, е че БСП е виновна за ЕРП-тата. Първите 67% са продадени от правителството на Симеон Сакскобургготски, а вторите 33% от Бойко Борисов. След това той не бил комуникирал с чешкия премиер, но се оказа, че е комуникирал”, добави Мирчев.Той припомни, че ЧЕЗ ни съди за 590 млн.евро, но още от 2013 г. компанията се е опитвала да разреши проблема с разговор с правителството на Борисов, за да не се стига до дело. Относно това' кои са били кандидатите за закупуване на активите на ЧЕЗ у нас, Стоян Мирчев заяви, че премиерът е знаел още от септември 2017 година, защото службите ни са му предали два доклада за актуалното състояние на участниците в сделката. „С поведението си, ГЕРБ показват, че са срещу интересите на българския народ и го наричат 'гадове\" и \"тъмни сили\". Това е безобразие”, отсече народният представител.", "date": "2018.03.08", "title": "Мирчев: ГЕРБ създават огромен международен скандал около сделката за ЧЕЗ"}
{"url": "https://offnews.bg/obshtestvo/remonti-spirat-vodata-na-sedem-mesta-dnes-676284.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Във връзка с подмяна на спирателни кранове на ул. „Боянски водопад“, кв. „Манастирски ливади“, се налага спиране на водоподаването от 10:00 до 19:00 часа на ул. „Тодор Каблешков“, ул. „Цанко Лавренов“, ул. „Иван Кирков“, и ул. „Акад. Георги Наджаков“.Заради подмяна на спирателен кран пред бл. 101, жк. „Младост“ 1, се налага спиране на водоподаването от 09:00 до 21:00 часа на бл. 100, бл. 101, бл. 99, трафопост пред бл. 100. Изграждане на сградно водопроводно отклонение на ул. „Данаил Крапчев“, кв. „Витоша“, налага спиране на водоподаването от 10:00 до 18:30 часа на ул. „Данаил Крапчев“ от ул. „Йордан Стубел“ до ул. „Трифон Кунев“, ул. „Емануил Попдимитров“ от ул. „Ангел Каралийчев“ до ул. „Трифон Кунев“.Поради изграждане на сградно водопроводно отклонение на ул. „Майор Юрий Гагарин“, жк. „Изток“, се налага спиране на водоподаването от 10:00 до 18:00 часа на ул. „Майор Юрий Гагарин“ от ул. „Атанас Далчев“ до ул. „Фр. Ж. Кюри“. Пак изграждане на сградно водопроводно отклонение на ул. „Д-р Калинков“, жк. „Разсадника - Коньовица“, ще е причина за спиране на водоподаването от 09:00 до 18:00 часа на ул. „Д-р Калинков Майор “, ул. „Индже войвода“ , ул. „Три уши“, ул. „Троян“, ул. „Коньовица“. Подмяна на спирателен кран на ул. „Паричка“, местност „Толева махала“, налага спиране на водоподаването от 10:00 до 18:30 часа на ул. „Восъче“, ул. „Звезден жасмин“, ул. „Майски сняг“, ул. „Паричка“, бул. „Сливница“. Във връзка с подмяна на уличен водопровод на ул. „Симеон Радев“, местност „Гърдова глава“, се налага спиране на водоподаването от 10:00 до 20:00 часа на ул. „Габровница“ по ул. „Симеон Радев“ от ул. „Камчатка“ до ул. „Маринковица“, по ул. „Витошко лале“ от ул. „Габровница“ до ул. „Маринковица“. ", "date": "2018.03.08", "title": "Ремонти спират водата на седем места днес"}
{"url": "https://offnews.bg/politika/emirat-na-katar-idva-na-poseshtenie-u-nas-676285.html", "text": "Емирът на Катар - шейx Тамим бин Хамид ал Тани, е на посещение у нас по покана на президента Румен Радев.Перспективите за развитие на двустранните отношения и задълбочаването на връзките между инвестиционните, бизнес и академичните среди ще бъдат сред акцентите в разговора на двамата държавни глави.Емирът ще се срещне и с българския премиер Бойко Борисов. Катар е богата икономика, задвижвана от третото най-голямо находище от петрол и природен газ в света. Страната има най-висок доход на глава от населението в света.Това е първо държавно посещение на монарха на Катар у нас. Очаква се в Министерски съвет да бъдат подписани три меморандума в областта на енергетиката, младежта и спорта и образованието.В областта на енергийните ресурси ще си сътрудничим с Катар за изграждане на нова инфраструктура за доставки на втечнен или компресиран природен газ чрез общи проекти на националните компании. Конкретните проекти ще бъдат съсредоточени в проучвания, добив, пренос и дистрибуция на въглеводороди. Катар е най-големият производител и износител на втечнен природен газ в света с пазарен дял около 30%.", "date": "2018.03.08", "title": "​Емирът на Катар идва на посещение у нас"}
{"url": "https://offnews.bg/futbol/alegri-pisna-mi-ot-barselona-676301.html", "text": "Треньорът на Ювентус Масимилиано Алегри не иска тимът му да се среща с Барселона в 1/4-финалите на Шампионската лига.\"Старата госпожа\" достигна до тази фаза от надпреварата за най-престижния европейски клубен турнир, след като изхвърли Тотнъм. В Торино двата отбора завършиха 2:2, но в Лондон \"бианконерите\" се наложиха с 2:1 и продължават напред.\"Единственият отбор, който не искам да срещаме е Барселона. Всяка година играем с тях и ми писна. Все едно и също - Барселона, Барселона, Барселона...Крайно време е това да спре\", отбеляза Алегри, който води тима си към исторически требъл.Юве игра с Барселона във финала през 2015 година, като отстъпи с 1:3. В миналия сезон торинци изхвърлиха каталунците в 1/4-финал.", "date": "2018.03.08", "title": "Алегри: Писна ми от Барселона"}
{"url": "https://offnews.bg/obshtestvo/vremeto-dnes-oblachno-s-prevaliavania-676286.html", "text": "Времето днес ще бъде предимно облачно с превалявания от дъжд, на повече места и по-значителни ще са в планинските райони и Югоизточна България.Ще духа слаб до умерен северозападен, в Източна България – североизточен вятър. Максималните температури в повечето места ще са между 8 и 13°. По Черноморието ще е предимно облачно и с валежи от дъжд, по-значителни по южното крайбрежие. ще духа слаб до умерен североизточен вятър. Максималните температури ще са между 8-11°. Температурата на морската вода е 5-7°. Вълнението на морето ще е 2-3 бала.В планините ще бъде облачно с валежи от сняг, под около 1800 метра - от дъжд. Ще духа слаб до умерен предимно южен вятър, който през деня ще се ориентира от север-северозапад и ще се усили. Максималната температура на височина 1200 метра – около 6°, на 2000 метра – около 0°.Атмосферното налягане ще се повиши, но ще остане по-ниско от средното за месеца.", "date": "2018.03.08", "title": "Времето днес: Облачно с превалявания"}
{"url": "https://offnews.bg/politika/deputatite-izbirat-shef-na-novata-komisia-antikoruptcia-676262.html", "text": "Депутатите избират председател на новата Комисията за противодействие на корупцията и за отнемане на незаконно придобитото имущество (КПКОНПИ), станала популярна като комисията \"Антикорупция\".Точката е първа в дневния ред на народните представители за днес. Кандидатите за шеф на новата актикорупционна комисия са двама - Пламен Георгиев и Николай Николов.Георгиев е предложен от депутатите от управляващата коалиция - ГЕРБ и Обединените патриоти. Очаква се именно той да бъде избран за поста. От 2013 година до момента Пламен Георгиев е председател на Комисията за отнемане на незаконно придобитото имущество (КОНПИ), около която миналата година се вдигна шум заради . Пламен Георгиев е бил прокурор в Софийската районна и Софийската градска прокуратура, зам.-административен ръководител в Специализираната прокуратура, както и зам.-министър на правосъдието. Завършил е право в \"Софийския университет\".Николай Николов е предложението на БСП за шеф на комисията \"Антикорупция\". От 2011 до януари 2018 година е член на Комисия за предотвратяване и установяване на конфликт на интереси (КПУКИ), а от 2013 година - неин председател.  в комисията за конфликт на интереси  заради скандала с неговото тефтерче. Николов е доктор по право с дисертация, свързана с установяването на имущество, придобито от престъпна дейност.", "date": "2018.03.08", "title": "Депутатите избират шеф на новата комисия 'Антикорупция'"}
{"url": "https://offnews.bg/politika/prokurorat-smachkal-zapisite-misho-birata-shte-bori-koruptciata-676298.html", "text": "Без изненади с мнозинство парламентът избра  за председател на новата Комисия за противодействие на корупцията и за отнемане на незаконно придобитото имущество (КПКОНПИ). Това че Георгиев ще поеме поста беше коментирано месеци преди провеждането на избора.За него гласуваха 148 от депутатите, против бяха 66, а въздържали се четирима.Името на Пламен Георгиев за първи път се появи в общественото пространство във връзка с . От изтеклите през 2010 г. в медиите записи стана ясно, че в разговор между тогавашния премиер Бойко Борисов шефа на митниците по това време Ваньо Танов Борисов настоява да бъде прекратена проверка във бирената фабрика на Михаил Михов, по-известен като Мишо Бирата.\"...поех ангажимент и аз не съм Първанов. Като съм му обещал, че няма да го закачам, няма да го закачам\", заявява по телефона Борисов.Самият той отхвърли автентичността на записите, но няколко месеца след това не отрече, че е водил подобен разговор с покойния вече Танов. Съдържанието на разговора беше потвърдено и от покойния вече Танов.Записите са направени по поръчани от Пламен Георгиев специални разузнавателни средства, който по това време е прокурор в Софийска градска прокуратура (СГП). Подслушването на тогавашния шеф на митниците било по сигнал за корупция. От получена от МВР справка от записите Георгиев научил за въпросния разговор, за който обаче се посочвало, че е проведен между Танов и неустановено лице. Прокурорът не се поинтересувал от този разговор и записите били унищожени. Така възможността да бъде образувано дело по случая е възпрепятствана.Още след изтичането на записите в общественото пространство започна разследване за изнасяне на класифицирана информация. То обаче беше прекратено.След случая \"Тановгейт\" кариерата на Георгиев тръгна стремглаво нагоре. През 2011 година той е избран за прокурор в Специализираната прокуратура, а по-късно стана заместник-министър на правосъдието по времето на Диана Ковачева в първото правителство на Борисов.Само месец преди Борисов да хвърли оставка, в рамките на един ден, той е възстановен като прокурор в Специализираната прокуратура, освободен от поста и назначен за председател на Комисията за отнемане на незаконно придобитото имущество (КОНПИ). На този пост той остана до избирането му за председател на новата антикорупционна комисия, в която се вля и КПНКОНПИ.Очаквано - по време на дебатите депутатите от ГЕРБ и БСП си размениха обвинения, че кандидатите им не са подходящи за поста и имат спорни моменти в биографиите си.Депутатът от БСП Антон Кутев коментира, че биографията на Пламен Георгиев доказва, че социалистите са били прави във всичките си съмнения за новия антикорупционен орган. По думите му с този избор мнозинството рискува да попадне в ситуация, в която избират послушен човек.\"Не виждам по какъв начин вие ще гарантирате, че Пламен Георгиев ще води делата си срещу вас, така както трябва. Не го познавам и не бих си позволил да говоря нищо за личността му. Ако тук се поставя този въпрос - какви са делата, в които е участвал, не е защото някой е против този човек\", коментира социалистът Антон Кутев.От БСП попитаха Пламен Георгиев, че е оказвал ли е натиск върху вещото лице по делото за \"Софийски имоти\", в което бяха обвинени 40 човека по 10 дела и след това оправдани.Цветан Цветанов пък нападна кандидата на БСП. Той заяви, че Николай Николов е бил общински съветник в Ловеч на социалистите и е бил \"стимулиран и толериран от партията\". Цветанов защити и Георгиев, като заяви, че благодарение на него са били осъдени и политици. \"Вие започнахте с това да нападате другия кандидат. Този дебат трябваше да е сблъсък на идеи, на качества\", обърна се Цветанов към БСП.Той намеси в дебата и избора на Мая Манолова за омбудсман: \"Имахме уважението да не влизаме в сблъсък и да не използваме това, че Мая Манолова е издигната за омбудсман за държавата. Това беше ваше предложение. Почвам да си мисля дали това не беше политическият ви ход тя да не бъде кандидат за председател на БСП или кандидатът ви за президентската кампания\", каза той.\"Начинът, по които тръгна дебатът, го определихте вие\", отговори социалистът Георги Свиленски.Друг депутат от ГЕРБ - Иван Миховски също се коментира това, че Николов е бил общински съветник от БСП. В отговор социалистът Филип Попов заяви, че \"едно е избор на хората и съвсем друго е политическо назначение\", като така нападна кандидата на мнозинството за шеф на новия орган, който е бил зам.-министър на правосъдието в кабинет на ГЕРБ. От своя страна Миховски попита защо след като не е притеснително, че Николов е бил общински съветник, го е нямало в биографията му.Цветанов пък репликира, че \"Корнелия Нинова е била зам.-министър в кабинета на Костов, не е ли така\". От БСП обаче подчертаха, че това не е вярно, а самата Нинова добави \"днес вие допълнихте биографията ми с нови, неизвестни дори за мен факти - симпатизант на СДС, член на тази партия, а сега и министър\". Цветанов отговори на Нинова, но без да споменава твърдението си, че тя е била зам.-председател в правителството на Костов. \"Отново се опитвате да направи внушения, тези твърдения не ви правят по-аргументирани, за да защитите вашия кандидат\", каза той и отново обвини БСП, че се опитват да неглижират европредседателството.Последваха обяснения и от управляващи, и от опозиция, че кандидатите им в момента са деполитизирани. Социлаистите обясниха, че Николай Николов се е разграничили от политиката, защото е на председател Комисия за предотвратяване и установяване на конфликт на интереси (КПУКИ), а от ГЕРБ отговориха със същото - Пламен Георгиев е деполитизиран, защото е председател на Комисията за отнемане на незаконно придобитото имущество (КОНПИ).По време на дебата от БСП обявиха, че изборът на шеф за новата комисия е предрешен и не си правят илюзии, защото знаят, че Пламен Георгиев ще бъде избран.\"Вие не може да говорите от името на народа. Вие можете да говорите от името на онези 15 автобуса, с които протестирахте вчера, вие можете да говорите от името на част от вашата партия. В България има и други институции, освен изпълнителното бюро на БСП\", коментира депутатът от ГЕРБ Тома Биков и обяви, че БСП \"рушат институции\".Отговорът на Нинова не закъсня - \"всеки път казвам, че говоря от името на 1 млн. българи, които са гласували за нас\", каза тя и добави, че не приема да обвиняват бсп за рушител на държавата.В края на дебата и ДПС се намесиха, за да направят забележка на председателя на парламента Цвета Караянчева за начина, по които води дебата. \"Трябваше първо да направите забележка на колегата Биков, а после и на госпожа Нинова. И ще добавя, че когато един депутат вече е избра, той не представлява само избирателите си, но и на целия български народ\", заяви Йордан Цонев.", "date": "2018.03.08", "title": "Прокурорът, 'смачкал' записите 'Мишо Бирата', ще бори корупцията в държавата"}
{"url": "https://offnews.bg/futbol/gatuzo-i-venger-razmeniat-liubeznosti-676289.html", "text": "Треньорът на Милан Дженаро Гатузо се изказа уважително за английския футбол преди сблъсъка с Арсенал тази вечер в първи мач от 1/8-финала в Лига Европа и наставникът очаква доста тежък двубой на \"Сан Сиро\".\"Италианските отбори се представят добре в Европа, но няма как да сравняваме английския и италианския футбол в момента. Преди десет години беше обратното, но днес най-добрите играчи отиват в Премиър лийг. В същото време това е възможност за младите играчи. Не е случайност, че днес говорим за футболисти като Патрик Кутроне и Давиде Калабрия. Именно благодарение на тези промени те получиха възможност да покажат своите качества, както и много други италианци\", заяви Гатузо.Специалистът не подмина трагедията, която сполетя капитана на Фиорентина Давиде Астори, който почина преди няколко дни.\"Астори бе страхотен играч на терена и извън него. Той бе страхотен пример за младите. Дано никога не го забравим. Важно е да помним хора като него. Бях с него, когато той бе още в младежкия отбор на Милан. Винаги, когато го срещнех във фитнеса, той ме питаше дали може да използва даден уред.На третия път му отговорих, че това е неговият дом и той не се нуждае от моето разрешение. За последно го видях на 30 декември във Флоренция. Преди мача той ми каза, че е горд и се радва за мен и новото ми приключение начело на Милан. Винаги се отнасяше с уважение и имаше фантастично отношение. Отборът бе силно разтърсен в неделя. Нямаше я обичайната музика в съблекалнята\", сподели специалистът.В същото време и мениджърът на Арсенал - французинът Арсен Венгер, засвидетелства респект пред Милан и в частност Гатузо.\"Какви съвети да му дам? В момента моята работа не върви особено и аз трябва да потърся съвети от него, а не обратното. Той е момче с богат опит. Трябва да играем на 100 прлоцента, за да преодолеем Милан\", каза Венгер.", "date": "2018.03.08", "title": "Гатузо и Венгер разменят любезности"}
{"url": "https://offnews.bg/kultura/svetlio-vitkov-pank-muzikata-se-pravi-na-vapreki-borbata-prodalzhava-676230.html", "text": "Макар поводът да се видим да не е политически, срещата със Светльо Витков правим в централата на \"Глас народен\". С бързи темпове наближава  и именно за това ще си говорим с вокала на хиподилци.Срещата я правим в 13 часа, но Светльо пристига с известно закъснение. \"Направо ми писна̀ от тия\", бяха първите думи на Витков, когато влезе в стаята. Той току-що се връщаше от сесия на Общинския съвет, а в нея са гледали темата за завода за боклук. \"Кафе, чай, уиски?\", попита ме домакинът. Все пак бяхме на работа, така че си сипахме по едно кафе и капнахме в него уиски. За пръв път у нас в такъв мащаб ще се проведе подобен концерт. Бардовете на пънка и ню уейва от началото на 90-те у нас със сигурност ще напълнят Арена Армеец, за да разкажат история, но и за да напишат още една страница от нея. „Малко се дразня, че всички чалгари свириха в тази зала и направиха големи концерти. И за това, ние ще сме там. Ей така. Нашата музика, която правим вече почти три десетилетия, си заслужава. И всички се съгласиха“, разказва Светльо.Така е. През Армеец минаха наистина всички чалга звезди и всички чалгари. Но щом има търсене, значи ще има и предлагане. За пръв път в САЩ от години насам, твърдата музика не е най-слушаната музика в страната. Рокът бе изместен от хипхопа и RnB музиката. Дали пък на хората не им писна да се бунтуват чрез музиката? Светльо още се бунтува. Влезе в политиката по негови си причини. Късно е вече да го питаме защо. Ако някой не е разбрал, значи не е гледал внимателно. Светльо не играе за победа. Той вече игра за самата борба. Не вярва, че доброто ще победи, просто защото доброто не е агресивно. \"Добродетелите не са толкова мотивиращи\", каза Светльо. Злото винаги побеждава, заключи той. И макар да го вярва, това не пречи на факта, че доброто май е спечелило битката да събере толкова култови музиканти на една сцена. Хиподил ще излезе в почти оригинален състав. Единствено най-първият басист на бандата няма да е там. На китарата ще е Пешо, един от основателите на Хиподил от края на 80-те. Групата е ученическа и създадена в Софийската математическа гимназия. Да, пънка вирее именно на такива места. Докато ми разказваше за първите години на Хиподил, Светльо си припомни един случай от Варна. Тогава са ги били куки. Ама много. „Сега всички мрънкат, че нямат работа. А тогава? Обаче имахме настроение. Дънки, дълга коса, татуировки. Което беше много хубаво. 20-годишни лапета не мислят за „ние ще станем голяма банда“. Беше забавление. На пълен майтап. На първата репетиция направихме 6 песни“, спомня си Светльо.През всички тези години Витков е главният текстописец на бандата, както и на Svetlio and The Legends. Днес продължава да пише, не само текстове на песни. Зад него в стаята стоеше и книга, която не бях виждал до сега. \"Наръчник на кандидат-президента\" пишеш на корицата, а на нея и снимка на хиподилеца. \"Така и не видя бял свят. Трябваше да е за изборите за президент, ама...\" Книгата я бяха виждали малко хора и всъщност е сериозна. Истински наръчник е, в нея има полезна информация за това как се прави кампания. От ЦИК до Международния пресцентър в НДК. А Светльо пище, защото има какво да каже. Артистите творят, за да споделят. Чрез думите, нотите и цветовете казват нещо. Друг е въпросът колко хора ще го разберат, колко хора ще си кажат \"И аз така...\"Правил съм няколко интервюта с Витков, все по политически теми по време на кампания. Не са били никога скучни, но политиката е най-тъпото нещо, за което можеш да си говориш със Светльо. До сега не се е затруднявал и мислил много по мой въпрос, но от доста време ми се искаше да го попитам дали младият, 20-годишен пънкар Светльо Витков ще намрази сегашният лидер на Глас Народен, общинския съветник и все пак фронтмен на Хиподил Светльо Витков. Толкова дълго мълчание рядко получавам. Друг е въпросът, че аз изгладен пънкар не съм виждал. То не трябва и да има. Ако ви се подскача в барабанен ска ритъм, ако искате да си раздерете гърлото на \"Бате Гойко\" и да си счупите ребро в пого, като от едно време, . Повтарям - Хиподил, Ревю, Контрол, Нова Генерация и бира. Другото друг път. ", "date": "2018.03.08", "title": "Светльо Витков: Пънк музиката се прави на въпреки, борбата продължава"}
{"url": "https://offnews.bg/112/dvama-maskirani-obraha-benzinostantcia-kraj-dragichevo-676290.html", "text": "Двама мъже обраха бензиностанция близо до Драгичево. Сигналът е подаден минути преди 01.00 часа след полунощ, съобщава БНР.В бензиностанцията, част от голяма верига, влезли двама маскирани. Те заплашили дежурния служител и след което го напръскали с лютив спрей, взели оборота, събран до момента.Най-вероятно те са избягали с лек автомобил.Двамата извършители се издирват. Полицията разследва инцидента.", "date": "2018.03.08", "title": "Двама маскирани обраха бензиностанция край Драгичево"}
{"url": "https://offnews.bg/politika/krajni-natcionalisti-praviat-nova-partia-676288.html", "text": "Нов политически проект беше обявен от движението \"Национална съпротива\". В съобщение до медиите от движението обявиха, че новата партия ще се казва \"Независимост\", \"защото именно това липсва на нашата държава в последните 74 години\".В съобщението се посочва, че партията ще има за цел да води \"борба за една национално могъща, независима, обединена и социално справедлива България\".В съобщението се казва още:Движението \"Национална съпротива\" стана популярно с  и  в София.През ноември 2016 година от движението обявиха, че започват акция в центъра на София, с която смятат да противодействат на \"подмяната на населението на България с ислямисти\", като за свой дълг приемат, че трябва да спрат този процес. Тогава от \"Национална съпротива\" призоваха сподвижници да се съберат в центъра на София. \"Съберем ли се над 10 000 то тогава нищо не ще може да застане срещу нас и тогава предателите ще си платят, а нашествениците ще бъдат прогонени по дупките от които са изпълзели\", се посочваше в съобщение до медиите.По време на антигей протест в София  сподвижници на \"Национална съпротива\" запалиха знаме на Европейския съюз, скандирайки: \"Педерастите на съд! България тръгва по национален път!\". Национална съпротива са сред .Според информация в Wikipedia Национална съпротива е неформална ултранационалистическа и антидемократична организация.Национална съпротива бяха сред , която обаче не беше регистрирана от съда. Сред учредителите беше местната секция на международната неонацистка мрежа „Кръв и чест”, неформални групи на лица, идентифицирани от журналисти като скинхедс („бръснати глави”) и крайни футболни привърженици („ултраси”), с паравоенни по семантика названия като „Национална Съпротива“ и „Офанзива“.", "date": "2018.03.08", "title": "Крайни националисти правят нова партия"}
{"url": "https://offnews.bg/temida/advokatite-na-diankov-trajkov-prokopiev-iskat-vrashtaneto-na-deloto-676313.html", "text": "Адвокатите на обвиняемите по делото за продажбата на държавния дял в електроразпределителното дружество EVN поискаха от Специализирания наказателен съд да го върне на прокуратурата, съобщава БНР.Подсъдими в процеса са бившите министри Симеон Дянков и Трайчо Трайков, бизнесменът Иво Прокопиев и още трима души - шефове при посредника в сделката за акциите \"Бул брокерс\".Разпоредителното заседание беше отложено за днес, след като на 15-и януари бяха констатирани процесуални пропуски и липсващи адвокати. Този тип заседания беше въведен с промени в НПК - контра мярка за протакане на делата.Щетата по случая, която прокуратурата е изчислила, е в размер на 20 милиона лева. През януари прокурорите по делото Дойчо Тарев и Емил Петров бяха лаконично уверени в доказателствата:\"След като е внесено в съда, смятаме, че ще издържи\".Делото претърпя поредица от обрати, докато стигне до Специализирания наказателен съд, единствено компетентен по така наречените \"корупционни дела\".", "date": "2018.03.08", "title": "Адвокатите на Дянков, Трайков, Прокопиев искат връщането на делото на прокуратурата"}
{"url": "https://offnews.bg/politika/gerb-obvini-bsp-i-pes-che-stoiat-zad-ginka-varbakova-676305.html", "text": "Управляващи и опозиция за пореден път си размениха обвинения за това кой стои зад купувача на ЧЕЗ Гинка Върбакова.\"Зад Гинка Върбакова стоят не само БСП, а и ПЕС. Не друг, а Моника Йосифова е авторът на прикачения файл в прессъобщението от купувача на ЧЕЗ. Това са имената, с които стана известна настоящата съпруга на председателя на ПЕС и бивш председател на БСП Сергей Станишев. Една малка техническа грешка ви  издаде“, заяви Гърневски\", заяви в декларация от парламентарната трибуна депутатът от ГЕРБ Спас Гърневски. ГЕРБ обвиниха социалистите, че вече втора седмица нагнетяват напрежение в обществото с \"истеричните си лъжи, че правителството и лично премиерът Бойко Борисов стоят зад сделката между ЧЕЗ и Гинка Върбакова\". Гърневски обяви, че вчера се е появила писмена следа, която ясно е показала кой стои зад \"Инерком\" и това БСП и ПЕС през Моника Йосифова. \"Сега стана ли ви ясно, уважаеми колеги, кои са гадовете? Вчера Корнелия и шайката ѝ ги търсиха на площад \"Независимост\", а те се оказаха отново на \"Позитано\". По-цинични и по-нагли от всякога\", каза още депутатът от ГЕРБ.Отговорът на БСП не закъсня. От парламентарната трибуна социалистът Драгомир Стойнев обяви, че думите на СпасГърневски са били фалшиви новини и добави, че \"всеки депутат трябва да се срамува от изявления като това\", а не да аплодира подобни изказвания. Той каза още, че в БСП няма политик, който да си позволи в името на личния си интерес да руши този на държавата.\"Вие наистина превръщате тази свещена трибуна в селска седянка. Силно вярвам, че сме избрани да изпълним една цел, а тя е просперитета на българската държава и подобряване на благополучието на българските граждани\", обърна се Стойнев към ГЕРБ. ", "date": "2018.03.08", "title": "ГЕРБ обвини БСП и ПЕС, че стоят зад Гинка Върбакова"}
{"url": "https://offnews.bg/obshtestvo/zemetresenie-s-magnitud-3-5-useteno-v-provadia-676291.html", "text": "Земетресение със сила 3.5 по скалата Рихтер беше усетено малко след полунощ в Провадия, съобщава bTV.Няма информация за пострадали и материални щети.Жители на Провадия сигнализирали, че трусът се е усетил за кратко, но силно.От Сеизмологичния център към БАН съобщиха за bTV, че са последвали няколко съвсем слаби вторични земетресения, но обстановката е нормална и спокойна.", "date": "2018.03.08", "title": "Земетресение с магнитуд 3.5 усетено в Провадия"}
{"url": "https://offnews.bg/politika/desni-partii-se-obiaviha-sreshtu-izbora-na-plamen-georgiev-za-shef-na-676292.html", "text": "Няколко десни партии се обявиха срещу избирането на Пламен Георгиев за председател на новата антикорупционна комисия.\"Движение Да България“, „Демократи за силна България“, БЗНС, Зелените и ДЕОС декларират, че Георгиев е \"политическа креатура\", който е показал, че е лоялен на властта. Това създавало опасност от злоупотреби при новата комисия, която може да се превърне в инструмент за репресии спрямо неудобните, като в същото време ще бъдат прикривани престъпления на хора, близки до правителството.Според изразената позиция, ако начело на новата комисия застане човек, който е доказал, че е политическа проекция на рушителите на българската държавност, Комисия за противодействие на корупцията и за отнемане на незаконно придобитото имущество (КПКОНПИ) ще се превърне в оръжие срещу неудобните на властта и чадър за нейните приятели. Тогава отговорността за всяко едно погазване или, още по-често, симулиране на законност, със зададена от горе користна цел, насочена срещу българските граждани и българския бизнес, ще тежи на съвестта на депутатите, подкрепили кандидатурата на Пламен Георгиев.Той не трябва да бъде избран за Председател на КПКОНПИ, защото е политическа креатура и като прокурор и ръководител на КОНПИ с името му се свързват безпринципни и необосновани решения, се посочва в позицията:В позицията се припомня още, че в последния доклад на Европейската комисия за напредъка на България по механизма за сътрудничество и проверка изрично е посочено, че „ключов аспект ще бъде назначаването на ръководството на новата институция в рамките на открита и прозрачна процедура, за да се създадат условия тя да се ползва с широко доверие във всички слоеве на обществото, както и сред държавните служители“.\"Предизвестеният избор, какъвто е този на Пламен Георгиев, сам по себе си, е отрицание на всяка „открита“ и „прозрачна“ процедура. Неговото избиране няма да създаде обществено доверие, нито доверие от страна на държавните служители. Напротив, този избор ще затвърди убеждението, че институциите в България са превърнати в бухалки на завладяната държава\", посочват партиите, подписали позицията.", "date": "2018.03.08", "title": "Десни партии се обявиха срещу избора на Пламен Георгиев за шеф на антикорупционната комисия"}
{"url": "https://offnews.bg/tenis/sharapova-izhvarcha-ot-indian-uels-676293.html", "text": "Бившата номер 1 в света Мария Шарапова вече е бледа сянка на миналото си величие след изтърпяното наказание за употреба на допинг.Шампионката от 2006 и 2013 година отпадна още в първи кръг на турнира Мастърс в Индиън Уелс, след като отстъпи с 4:6, 4:6 пред японката Наоми Осака. Срещата продължи само 97 минути.Шарапова допусна пет пробива, направи шест двойни грешки и си стегна багажа. В последните седмици мислите на рускинята сякаш не са съсредоточени в тениса. Тя прекарва повече време с новия си приятел, отколкото на корта.", "date": "2018.03.08", "title": "Шарапова изхвърча от Индиън Уелс"}
{"url": "https://offnews.bg/sviat/edin-uchenik-e-zaginal-a-drug-e-ranen-pri-strelba-v-uchilishte-v-alab-676287.html", "text": "Един ученик е загинал, а друг е ранен при инцидентна стрелба в училище в Алабама, съобщава \"Фокус\", позовавайки се на CNN.Инцидентът е станал в гимназия „Хъфман“ в град Бирмингам, щата Алабама след стрелба в междучасието, съобщават от полицията.Поне два изстрела са произведени – една ученичка на 17 години е загинала на място, а друг 17-годишен ученик е ранен и е в критично състояние.Полицията определя стрелбата като случайна. Училището е временно затворено. Съобщава се, че метал-детекторите са работели и охранителите са били на мястото на инцидента. Гимназията ще бъде отворена по-късно днес.Убитата ученичка е щяла да навърши скоро 18 години. Била е приета в колеж и е искала да учи за медицинска сестра.Това е поредният подобен инцидент в учебно заведение в САЩ. На 2 март отново  загинаха студенти в университет в Мичиган. В същото време някои от сградите на Таймс Скруеър в Ню Йорк бяха опънати плакати в памет на жертвите при стрелба в гимназия във Флорида. Тогава  застреля 17 души в гимназия в щата Флорида.", "date": "2018.03.08", "title": "Един ученик е загинал, а друг е ранен при стрелба в училище в Алабама"}
