{"url": "https://offnews.bg/leka-atletika/mirela-demireva-stigna-do-srebroto-na-evropejskoto-v-berlin-686085.html", "text": "Олимпийската вицешампионка от Рио 2016 Мирела Демирева спечели сребро в сектора за скок височина на европейското първенство в Берлин, изравнявайки върховото си постижение от 200 см. Българката преодоля гросмайсторската граница от третия си опит.Преди това Спортист номер 1 на България за 2016 г. се справи последователно със 192 см и 194 см, но реши да пропусне 196 и 198 см, за да се бори за медалите.Европейска шампионка стана Мария Ласицкене, която също преодоля 200 см, но от първи опит. Двете с Демирева се пробваха и на 204 см, но без успех. Това е втори пореден сребърен медал за Демирева от европейски първенства. Преди две години тя завърши втора в Амстердам.", "date": "2018.08.10", "title": "Мирела Демирева стигна до среброто на европейското в Берлин"}
{"url": "https://offnews.bg/sviat/savetat-za-sigurnost-na-oon-zasedava-zaradi-atakata-v-jemen-pri-koiat-686072.html", "text": "Съветът за сигурност на ООН се събира на заседание при закрити врата във връзка с въздушния удар в Йемен, при който загинаха 29 деца и за който се предполага, че е извършен от оглавяваната от Саудитска Арабия военна коалиция, предаде Франс прес, като си позова на дипломати, цитирана от БТА.Заседанието се свиква по предложение на Боливия, Холандия, Перу, Полша и Швеция.Командването на коалицията, която действа в Йемен срещу бунтовниците хуси, днес съобщи, че е разпоредило разследване за установяване на фактите и изясняване на обстоятелствата около атаката, каза неин висш представител.Нападението стана вчера на пазар в Дахиян, северно от град Саада.", "date": "2018.08.10", "title": "Съветът за сигурност на ООН заседава заради атаката в Йемен, при която загинаха 29 деца"}
{"url": "https://offnews.bg/obshtestvo/306-narushenia-na-patia-ustanoviha-pri-spetcaktciata-v-koiato-uchastv-686071.html", "text": "306 нарушения са констатирани днес до 16 часа по време на специализираната полицейска операция за контрол на пътното движение, в която се включиха хеликоптер и цивилни автомобили.Проверени са 182 лица и 138 моторни превозни средства, съобщиха от МВР.Най-честите нарушения са били свързани с превишаване на скоростта - 306 случая, обобщава главен инспектор Росен Рапчев от отдел „Пътна полиция“ в Главната дирекция „Национална полиция“.До 16 часа екипите са издали 30 фиша, 10 електронни фиша, 15 акта за установено нарушение и 5 принудителни административни мерки. На един водач е отнето свидетелството за управление на МПС.Освен това са установени 12 лица от криминалния контингент.Операцията започна тази сутрин. Акцент в нея са агресивните водачи, движещите се в пакет, шофиращите в аварийната лента. Проверки са предвидени за употреба на алкохол и наркотични вещества, на място екипите следят и за неправилно превозване на оръжие. Проверките в днешния ден са съсредоточени по автомагистрала „Тракия“. Те ще продължат и и дните дни, когато екипи ще има по основните пътни артерии на страната. ", "date": "2018.08.10", "title": "306 нарушения на пътя установиха при спецакцията, в която участва и хеликоптер"}
{"url": "https://offnews.bg/sviat/turskata-lira-otbeliaza-rekorden-sriv-erdogan-uspokoiava-s-allah-686056.html", "text": "Нов срив на турската лира беше отчетен днес, падайки за първи път под 6 за долар.В 9 сутринта тя губеше 16,5% от стойността си, като удари рекордно дъно от 6,4684 TRY/USD, съобщава Агенция \"Ройтерс\".Президентът Реджеп Ердоган призова турците да обменят златото си за лири и предупреди, че страната ще отговори на тези, които са започнали \"икономическа война\" срещу нея.По време на митинг в североизточния град Байбурт Ердоган заяви, че доларът няма да блокира пътя на Турция:Турският президент отправи апел към гражданите да не обръщат внимание на срива на лирата, а да имат вяра в утрешния ден. ", "date": "2018.08.10", "title": "Турската лира отбeляза рекорден срив, Ердоган успокоява с Аллах"}
{"url": "https://offnews.bg/lajfstajl/otkradnaha-bizhuta-za-2-mln-evro-ot-izpalnitelia-na-despasito-686070.html", "text": "Откраднаха бижута на стойност 2 млн. евро от хотелската стая на световно известния рапър Деди Янки. Кражбата е станала в хотелската стая на изпълнителя на \"Деспасито\" във Валенсия. Златни колиета, диаманти и други скъпи бижута са били откраднати от сейфа му. Информацията е потвърдена от екипа на пуерториканския певец.За момента извършителят не е открит. Според властите обаче той се е представил за Деди Янки, докато певецът е бил извън хотела, и така е получил достъп до стаята му. \"Певецът не е бил в хотела по време на кражбата. Няма да даваме повече информация за случая, за да не пречим на разследването“, написаха от екипа на Деди Янки в Туитър.", "date": "2018.08.10", "title": "Откраднаха бижута за 2 млн. евро от изпълнителя на 'Деспасито'"}
{"url": "https://offnews.bg/tehnologii/a1-startira-predvaritelna-prodazhba-na-novia-samsung-galaxy-note9-686062.html", "text": " стартира предварителна продажба на новия флагман на Samsung – Galaxy Note9. Клиентите могат да заявяват желаните устройства до 23:59 часа на 23 август на , а официалният старт на продажбите започва на 24 август.По време на предварителната продажба клиентите на А1 ще могат да се сдобият с новия Galaxy Note9 на специална цена от 37,99 лева на месец или 749,99 лева в брой с план A1 ONE Unlimited 5XL, ако върнат стар модел от Note серията на Samsung. Срещу какъвто и да било модел смартфон потребителите ще могат да ползват 200 лева отстъпка при покупка в брой – в този случай цената на Galaxy Note9 ще бъде 949,99 лева с мобилен план .След промоционалния период устройството ще се предлага от А1 за 53,99 лева на месец или за 1 149,99 лева в брой с абонаментен план A1 ONE Unlimited 5XL.Новият модел на Samsung е с най-големия екран на Note устройство до момента, като това не се отразява на удобството при ползване с една ръка. 6.4-инчовият Quad HD+ Super AMOLED инфинити дисплей е с резолюция 2 960 х 1 440.Устройството разполага с двойна супербърза основна камера с двойна бленда 12 MP (F1.5+F2.4) и 12 MP телефото с 2x оптично увеличение и Live Focus. Предната камера е 8 MP с автоматичен фокус и отвор на блендата F1.7.Традиционният S Pen вече се свързва с телефона чрез Bluetooth за лесно управление на презентации и по-бърза работа с камерата и с асистента Bixby.Флагманът идва с осемядрен процесор 4 х 2.7GHz + 4 x 1.7GHz, задвижван от последно поколение чипсет Exynos 9810. Оперативната памет на Galaxy Note9 е 6GB, а тази за съхранение – 128 GB, като има и опция за допълнителна microSD карта в размер на 512 GB. Galaxy Note9 има 4000mAh батерия, най-голямата до този момент, която гарантира активно ползване на смартфона през целия ден.Очаквано, Samsung Galaxy Note9 разпoлага още със сензор за пръстови отпечатъци, сканиране на ириса, система за сигурност Samsung Knox и сертификат за водо- и прахоустойчивост IP68, и се предлага в три цвята – среднощно черно, лилаво и морско синьо с жълт S Pen.", "date": "2018.08.10", "title": "А1 стартира предварителна продажба на новия Samsung Galaxy Note9"}
{"url": "https://offnews.bg/sviat/zhiteli-na-shanhaj-spiat-na-ulitcata-za-da-se-spasiat-ot-zhegata-686067.html", "text": "Горещините, обхванали Шанхай това лято, кара някои жители на китайския мегаполис да спят навън в търсене на известна прохлада, често по пейките и тротоарите на известен търговски булевард, предаде Франс прес, цитирана от БТА.Денем улица \"Нанкин\" - широка пътна артерия, по протежение на която се издигат големи магазини - е превзета от тълпи от туристи и разхождащи се хора. С падането на нощта и затварянето на магазините обаче, тя привлича жители на района, които се опитват да се спасят от задуха и жегата в тесните си жилища. Те щурмуват пейките, а някои се настаняват направо на тротоара.От няколко седмици Шанхай е обхванат от небивали горещини. Вчера температурата превиши 35 градуса по Целзий - 16-ти ден това лято.Евтините жилищни блокове в центъра на Шанхай са строени отдавна и в тях често няма климатици, а дори да има, много шанхайци са с ограничени доходи и се стараят да не ги ползват непрекъснато, за да не плащат високи сметки.Към 4 часа сутринта в нощта срещу четвъртък по тротоарите на ул. \"Нанкин\" можеха да се видят да спят дълбоко най-малко стотина души - жени и деца, но главно съблекли се до кръста мъже. Лек бриз откъм близката река Хуанпу разхлаждаше донякъде въздуха, облекчавайки спящите върху одеяла или вестници хора.Други си бяха устроили импровизиран бивак на Площада на народа, където се намира най-големия парк в града, или спяха дълбоко, свити на кълбо, пред витрините на луксозните бутици. Имаше и хора, легнали направо на земята, без риза и боси, с бутилка вода и китайско хлебче до себе си.В последните седмици шанхайците масово превземат метростанциите, търговските центрове, библиотеките и други обществени места с климатични системи, за да преживеят горещините. Едно от най-предпочитаните места са мебелните магазини ИКЕА, където посетители се отпускат изтощено за кратка сиеста върху леглата и канапетата, изложени в хладните халета.През юли миналата година в Шанхай беше отбелязан нов температурен рекорд от 40,9 градуса, припомня АФП.", "date": "2018.08.10", "title": "Жители на Шанхай спят на улицата, за да се спасят от жегата"}
{"url": "https://offnews.bg/politika/babh-spria-skandalnata-obshtestvena-porachka-za-preparati-sreshtu-chum-686065.html", "text": "Българската агенция по храните прекрати  за препарати срещу чумата по дребните преживни животни, съобщи шефът на Агенцията Дамян Илиев.От думите му стана ясно, че поръчката е спряна след разговор с премиера Бойко Борисов. \"Преди малко се чух с премиера и той ми каза: \"Прекъсваш поръчката и се оправяш по начина, по който си решил. Навън да правят изследванията. Не се занимавай\", заяви Илиев.По-рано днес Борисов обеща да направи проверка по случая с поръчката на БАБХ и да я прекрати, ако има проблем. Вчера стана ясно, че фирма с основна дейност продажба на компютри, хардуер и периферни устройства ще доставя тестове за потвърждаване на чума по животните за 336,184 лв. Дружеството е създадено преди месец с капитал от 500 лв.От Българската агенция по безопасност на храните излязоха с обяснение, че всички условия по обществената поръчка са изпълнени правилно и законно.Пред журналисти Дамян Илиев обяви, че Борисов не му е искал оставката. “През цялото време си мислих че съм юридически прав. Затова не спрях обществената поръчка”, каза Илиев. Директорът на БАБХ обясни още, че най вероятно пробите за чума по дребните преживни животни ще бъдат разделени между референтни лаборатории - в Румъния, Австрия, Унгария.", "date": "2018.08.10", "title": "БАБХ спря скандалната обществена поръчка за препарати срещу чума"}
{"url": "https://offnews.bg/dw/onova-koeto-ne-znaete-za-rajaner-686078.html", "text": "За пилотите на \"Райънеър\" няма дори и по една чаша безплатна вода или кафе. И не само това. Стачката в голямата нискотарифна авиокомпания хвърля светлина върху мизерните условия на труд и заплащане за пилотите, пише .Днес си в Ню Йорк, утре – в Бангкок. Преспиваш в луксозни хотели, а приятна компания ти правят обикновено младички стюардеси. Това отколешно клише за професията на пилота все още не е съвсем отмряло. Реалностите обаче бързо го изпреварват.Днес вече наблюдаваме една почти пролетаризирана пилотска професия, където най-вече младите хора затъват в огромни дългове, преследвайки мечтите си за полет в небето. Те обикновено са принудени сами да си плащат обучението, а после трудно си намират постоянна работа в някоя авиокомпания. Проблемът им е голям, дълговете - още по-големи – често пъти над 150 хиляди евро.\"Плащай, за да летиш\"Млади пилоти, които вече са положили теоретическите изпити, а практическият им опит се изчерпва със симулатора и с управлението на някой малък спортен самолет, все по-често са принудени дори да си плащат, за да седнат на мястото на помощник-пилота в голяма пътническа машина редом с опитен колега. Само по този начин те могат да получат съответния лиценз за управление на Боинг- 737, което пък е предпоставка за кариера като пилот на пътнически самолет. Запознати със ситуацията в „Райънеър\" твърдят, че и там все по-често се практикува моделът „Плащай, за да летиш\". Младите пилоти не само че не получават пари за работата си като помощници, а и трябва сами да си плащат за подобна възможност.Пилотската професия е единствената, която начинаещите си „купуват\" срещу много пари и после години наред живеят на ръба на фалита. Чудно ли е тогава, че тя вече изобщо не е тъй привлекателна, както беше - особено като се има предвид, че в сферата на комуникациите или на финансите младите хора могат да изкарват много повече пари.А пилотите на „Райънеър\" – най-голямата авиокомпания в Европа, която миналата година обслужи 128 милиона пътници – са в особено тежко положение. Една от най-големите нискотарифни компании в света се смята от пилотите и за един от най-лошите работодатели. Тяхното огорчение се трупа вече от години, а днес най-после се изля в голяма пилотска стачка.Напоследък пилотите и без това масово напускат компанията. Твърди се, че само през миналата година фуражките са си взели 700 пилоти. „Не съм изненадан\", казва Джеймс Аткинсън, който от 2006 до 2014 г. е пилотирал боинги на „Райънеър\", а днес работи за една китайска авиокомпания и получава доста повече пари.Според германския синдикат на пилотите „Кокпит\", началната пилотска заплата в „Райънеър\" е около 25-30 хиляди евро годишно – преди данъци. След пет години стаж помощник пилотите могат да стигнат до 70 хиляди годишно, а опитните първи пилоти изкарват до 130 хиляди евро на година. Китайски авиокомпании плащат на опитните пилоти до 300 хиляди евро годишно, а и фирмените условия обикновено са значително по-добри. Защото на международния трудов пазар има излишък от млади помощник-пилоти – и недостиг на опитни капитани.Според фирмената стратегия на „Райънеър\", в Европа персоналът е разпределен в около 80 бази – от Литва до Мароко и от Ирландия до Кипър. В почти всички страни заплащането се различава, при това много пилоти работят не на трудов договор, а формално като самонаети лица, тъй че плашат и двойни социални осигуровки. Тази разпокъсаност е преднамерена – и тъкмо в резултат от нея персоналът дълги години не можеше да се организира и да защити правата си.Трудови договори с повече праваЕто защо едно от най-важните искания на пилотите е да получат трудови договори при еднакви условия. Те са особено недоволни и от факта, че – за разлика от повечето други авиокомпании – „Райънеър\" им заплаща единствено реалните часове в полет, но не и дългите престои поради обичайните закъснения. Дори когато закъсненията са особено продължителни, персоналът не получава нито допълнително заплащане, нито пък командировъчни за покриване на евентуално необходимите нощувки и допълнителни разходи.Джеймс Аткинсън разказва: „В почивните ми дни редовно се случваше да ми се обадят с молба на собствени разноски да се добера до някоя от базите на „Райънеър\", където в момента липсвал персонал. Така понякога съм имал тежки петдневни смени, след които на собствени разноски е трябвало да се прибирам обратно в собствената си база. Това направо те съсипва.\" Тъкмо този пинг-понг от непредсказуеми премествания между базите сега е в центъра на критиката, която огласяват пилотите. Да не говорим пък за абсурди като това, че на борда пилотите трябва да си плащат дори за минералната вода и за кафетата, които пият. „Никой от екипажа не получава дори една бутилка минерална вода. Ако искаш вода – купувай си я\", казва Аткинсън.", "date": "2018.08.10", "title": "Онова, което не знаете за Райънер"}
{"url": "https://offnews.bg/kultura/startira-prodazhbata-na-ednodnevni-bileti-za-festivala-s-nightwish-vav-686069.html", "text": "От днес стартира продажбата на еднодневни билети за фестивала \"Varna Mega Rock\". Хедлайнери в последната вечер - на 19 август, са финландските легенди Nightwish и естествено интересът към тях е най-голям.Еднодневен билет струва 70 лева, докато двудневните са по 120 лева.Мястото на концерта е морският кей във Варна.Първоначално фестивалът беше замислен като двудневен, но организаторът - бившият кмет на Каварна - кметълът Цонко Цонев обяви извънреден бонус ден. Той ще е в петък, на него ще свирят само български групи и ще е безплатен за притежателите на двудневни билети.Във втория ден - 18 август, хедлайнер е Глен Хюз от Deep Purple, който ще свири с Б.Т.Р., а преди него са обичаните у нас Kamelot.Най-силна е третата вечер, 19 август, когато непосредствено преди Nightwish на сцената ще се качат други финландски легенди - Apocalyptica, които покориха света с дръзките си версии на метълхитове, изпълнени на виолончела.Nightwish завършват не само фестивала, но и цялото си европейско турне. Първоначално България не беше включена в него, но благодарение на изключителните усилия на Кметъла и помощта на Пламен Димов, който е бил  във Финландия, звездите се съгласиха да включат извънредно Варна в турнето си.След него Nightwish за дълго ще се оттеглят от сцената, защото започват подготовка за следващия си албум.", "date": "2018.08.10", "title": "Стартира продажбата на еднодневни билети за фестивала с Nightwish във Варна"}
{"url": "https://offnews.bg/obshtestvo/spira-gladnata-stachka-v-balgarski-poshti-686077.html", "text": "Ръководството на „Български пощи“ ЕАД и синдикат „Защита“, съвместно с омбудсмана Мая Манолова са постигнали съгласие за прекратяване на гладната стачка в дружеството.Ръководството на „Български пощи“ ЕАД отново потвърди ангажимента си да изплаща ваучери и допълнително възнаграждение за трудов стаж и професионален опит в договорените размери, като всички други възникнали въпроси се обсъждат в конструктивен диалог, съобщиха от дружеството.Гладната стачка започна от служителката Златка Младенова, която се обяви против спирането на ваучерите за храна и парите за клас прослужено време. В крайна сметка в гладната стачка се включиха 14 служители. ", "date": "2018.08.10", "title": "Спира гладната стачка в Български пощи"}
{"url": "https://offnews.bg/sviat/dvama-ot-ubitite-pri-strelbata-v-kanadski-grad-sa-politcai-686074.html", "text": "Двама от четиримата убити при днешната стрелба в източния канадски град Фредериктън, провинция Ню Брънзуик, са полицейски служители, съобщи ДПА, цитирана от БТА.Силите на реда потвърдиха, че заподозреният за стрелбата е в ареста, че е тежко ранен и му се оказва медицинска помощ.Полицията потвърди също, че вече няма обществена заплаха и отмени предупрежденията хората да не излизат и да заключат вратите си.Мястото на престъплението остава отцепено. Разследването напредва, но ще отнеме известно време, посочи в Туитър полицията.\"Ужасяващи новини идват от Фредериктън. Съчувствам на всички, засегнати от стрелбата тази сутрин. Следим внимателно ситуацията\", написа в Туитър канадският премиер Джъстин Трюдо.Очевидци разказаха пред репортери, че изстрелите в жилищния квартал Бруксайд към 7 ч. тази сутрин са били десетки. Малко преди 9 ч. полицията е евакуирала квартала и предупредила хората да избягват района.Градската болница съобщи, че са приети няколко души.", "date": "2018.08.10", "title": "Двама от убитите при стрелбата в канадски град са полицаи"}
{"url": "https://offnews.bg/obshtestvo/otkriha-tcigari-za-nad-800-hil-leva-v-daski-preneseni-s-korab-ot-rus-686080.html", "text": "Контрабанда на цигари за над 800 хил. лв. е открита на пристанището в Бургас, съобщиха от прокуратурата.Митничари са намерили 111 000 кутии цигари, скрити в издълбани чамови дъски, в кораб, идващ от Русия. Цигарите са открити в контейнер, превозващ по документи шлифовани чамови дъски. Митничарите се усъмнили, че стоката е прекалено лека, а разглеждането с рентген потвърдило предположението им.При физическа проверка са открити 111 312 броя кутии цигари от марката NZ с беларуски бандерол на стойност 834 840 лв. Получател е българско дружество.Наказанието за това престъпление е между 3 и 10 г. затвор и конфискация на контрабандните стоки.", "date": "2018.08.10", "title": "Откриха цигари за над 800 хил. лева в дъски, пренесени с кораб от Русия"}
{"url": "https://offnews.bg/sviat/dve-treti-ot-germantcite-sa-za-vrashtane-na-zadalzhitelnata-voenna-slu-686081.html", "text": "Над две трети от германците са за връщането на задължителната гражданска или военна служба за младите хора, седем години след отпадането й, предаде ДПА, цитирана от БТА.Според проучване по поръчка на обществения телевизионен канал Цет Де Еф 68 процента от германците са за задължителната служба. През 2011 г. тя беше отменена в Германия, след като правителството реши да се върви към професионална армия.Над три четвърти или 77 процента от привържениците на консервативния Християндемократически съюз на канцлера Ангела Меркел - който миналата седмица предложи да бъде върната задължителната служба - подкрепят подобна мярка, се казва в проучването на социологическата агенция \"Политбарометър\".Мярката обаче си имаше и своите критици. Експерти и някои представители на левите партии заявиха, че задължителната служба може да не е съвместима с германската конституция и законодателството на ЕС.Сестринската партия на ХДС от Бавария, Християнсоциалният съюз, наблегна на цената на връщането на службата, защото тя ще бъде платена от бюджета за отбрана, който от своя страна е необходим за модернизиране на Бундесвера.", "date": "2018.08.10", "title": "Две трети от германците са за връщане на задължителната военна служба"}
{"url": "https://offnews.bg/obshtestvo/natcionalnata-mladezhka-akademia-se-bori-za-otceliavaneto-si-686059.html", "text": "На 12 август ще отбележим Международния ден на младежта. На същата дата най-голямата платформа на младежки организации в България – Националният младежки форум, се надява да отбележи и запазването на една традиция – Националната младежка академия. „Младежката академия на НМФ е разказ за демокрацията, за общностите, за ролята на човека в промяната, за доброто лидерство, за обединението, което прави силата“, заявява бившият председател на Форума Лилия Еленкова. За 6 години през академията са преминали стотици младежи, които научават как могат да участват активно в процесите, които оформят и променят света ни. Академията цели развиване на качества, знания и умения у младите хора, желаещи да станат активна и отговорна част от обществения и собствения си живот.Тази година академията среща своите предизвикателства – за да стане възможна са нужни 12 000 лева. Младежите от Националния младежки форум започнаха кампания, обръщайки се към общността с . Кампанията цели набиране на средства за осъществяването на Академията и ще приключи след броени дни. Досега над 60 дарители са допринесли за каузата. Въпреки това предизвикателството още не е преодоляно. Десетки млади хора, преминали през нея, приканиха своите приятели да се включат и да дарят малко, но от сърце на академията в платформата, на която е отворена кампанията за дарения - “Това, което младежката акадамия дава на хората, е едно уникално преживяване. Кара те да се замислиш кой си и къде се намираш по пътя от живота. Научава те да действаш, а не просто да чакаш нещата да се случат.” споделя един от участниците в НМА 2016 и апелира към подкрепа на тази младежка традиция. “Пътищата на развитие след нея са много (НПО, образование, бизнес и предприемачество, институции), защото в Академията е вложено от всичко по много – качествено неформално образование, истински експерти по темите, чисто намерение, много любов и най-вече убеденост, че младите хора си заслужават”, заявява в социалните мрежи младежкият работник и предприемач Розалина Недкова. ”За мен Академията беше много важно събитие, в което успях да изградя умения, които ми се отплащат всеки ден и в личен, и в професионален план”, споделя за своето преживяване като участник и обучител в НМА създателят на 9 Academy Байчо Георгиев и призовава приятелите си в социалните мрежи да подкрепят тазгодишното ѝ издание. ", "date": "2018.08.10", "title": "Националната младежка академия се бори за оцеляването си"}
{"url": "https://offnews.bg/temida/politcaiat-zadarzhan-za-trafik-na-bezhantci-ostava-v-aresta-686068.html", "text": "Полицейският служител от Охранителна полиция на СДВР Владимир Стоянов, който беше задържан след гонка за трафик на нелегални мигранти, остава за постоянно в ареста, реши Районен съд - Карлово.Според магистратите има реална опасност той да извърши и друго престъпления. Освен това разследващите имат данни, че е предоставял квартири на мигрантите, и че и друг път ги е превозвал на територията на страната.Положението му се утежнява и от факта, че е служител на МВР. За деянието, за което е обвинен Стоянов, се предвиждат между една и шест години лишаване от свобода, посочиха от прокуратурата, цитирани от БТА.В съдебната зала Стоянов заяви, че е извършил престъплението \"от простотия, от глупост\". Като мотив посочи и факта, че има нужда от средства - баща му е бил доскоро в болница, а и бил закъсал с вноските за ипотека.Бягството си по автомагистралата оправда със страх от последствията от евентуална полицейска проверка.Задържаният обеща да свидетелства срещу съучастниците си.Разследване на полицейски служители от София, Пловдив и Бургас установи, че Владимир Славов е част от група, която се занимавала с трафик на бежанци през България. До този момент са разкрити четирима от тях.На 5 юли трафикантите превозили 16 души с четири автомобила от Бургас до София. Славов е трябвало да направи втори курс с още 6 души от Бургас, но групата била засечена на изхода на Бургас. От морето до Карлово той не е спрял на шест опита на полицията за това. В Карлово оставил бежанците, а самият той бил задържан в района Пирдоп.", "date": "2018.08.10", "title": "Полицаят, задържан за трафик на бежанци, остава в ареста"}
{"url": "https://offnews.bg/leka-atletika/ivet-lalova-stigna-do-finala-v-berlin-inna-eftimova-ne-uspia-da-ia-po-686082.html", "text": "Първата дама на леката ни атлетика Ивет Лалова се класира за финала на 200 метра на европейското първенство по лека атлетика в Берлин. Българката завърши втора в първия полуфинал с време 22.65 секунди и директно си осигури място в битката за призовите места.Бягането спечели Дина Ашър-Смит от Великобритания с 22.33 секунди. Златната медалистка на 200 м от Амстердам от преди две години демонстрира блестяща форма. Тя поведе рано и завърши с аванс пред останалите.Ивет пък убедително се пребори за второто място след отлично бягане, което бе на много близо до най-доброто й постижение през този сезон - 22.63 секунди.Другата българска представителка в тази дисциплина Инна Ефтимова не успя да стигне до финала, след като завърши на 7-о място в четвъртия полуфинал с резултат 23:62 секунди.", "date": "2018.08.10", "title": "Ивет Лалова стигна до финала в Берлин, Инна Ефтимова не успя да я последва"}
{"url": "https://offnews.bg/sviat/strelba-v-kanadski-grad-naj-malko-chetirima-sa-ubiti-686053.html", "text": "Най-малко четирима души са убити при стрелба в канадския град Фредериктън, съобщи Ройтерс. Полицията призова живеещите в района Бруксайд Драйв да се заключат в домовете си. Местната телевизия съобщава, че стрелбата е започнала малко след 11:00 ч. централно гринуичко време.Канадската полиция съобщи, че е задържала заподозрян малко след стрелбата.Квартал Бруксайд е отцепен и се води разследване.", "date": "2018.08.10", "title": "Стрелба в канадски град, най-малко четирима са убити"}
{"url": "https://offnews.bg/tenis/kevin-andersan-izhvarli-grigor-dimitrov-ot-toronto-video-686079.html", "text": "Най-добрият ни тенисист Григор Димитров отпадна от турнира от сериите \"Мастърс 1000\" в Торонто, след като на 1/4-финала загуби от Кевин Андерсън с 6:2, 6:2.Южноафриканецът прекъсна негативната си серия от пет поредни загуби срещу хасковлията и постигна първа победа над него от турнира в Сан Хосе през 2012 година насам.Андерсън, който видимо се намира в най-добрата форма в своята кариера, проби нашенеца на два пъти в първия сет - в петия и седмия гейм.Във втория сет всичко бе решено след един единствен пробив на нула още в първия гейм. Toва тотално срина нашенеца, който допусна и втори пробив в частта, но в седмия гейм. Така на практика той загуби доста тежко.Като цяло въпреки отпадането представянето на Димитров в турнира не бе никак лошо, след като той елиминира Фернандо Вердаско и Франсис Тиафо във втория и третия кръг на надпреварата.", "date": "2018.08.10", "title": "Кевин Андерсън изхвърли Григор Димитров от Торонто (видео)"}
{"url": "https://offnews.bg/obshtestvo/patuvashtite-po-patia-burgas-slanchev-briag-mogat-da-izpolzvat-i-a-686025.html", "text": "Шофьорите, пътуващи по направлението Бургас – Слънчев бряг могат да използват и алтернативните маршрути, съобщават от Агенция \"Пътна инфраструктура\". През активния летен сезон поради натоварения трафик по път I-9 Бургас – Слънчев бряг шофьорите, пътуващи към Равда, Несебър, Слънчев бряг, Влас и Обзор могат да използват и алтернативните маршрути през Каблешково и Тънково.За пътуващите по АМ „Тракия“ в посока Слънчев бряг алтернативният маршрут e: от пътен възел „Българово“ – с. Българово - пътно кръстовище с I-6 – пътно кръстовище с път III-6009 Миролюбово – Изворище – Каблешково – кръгово кръстовище с път I -9 Равда – Несебър – Слънчев бряг.За пътуващите от Бургас към Слънчев бряг обходният маршрут е: от пътен възел „Бургас-Север“ – път III-906 Каблешково – пътно кръстовище с път III-9061 /Тънково/ – път I-9 Слънчев бряг.Движението по новата реконструирана 4-лентова отсечка Ахелой - Поморие и по обходния път на Ахелой се осъществява без ограничения. Заради интензивния трафик в пиковите часове са възможни затруднения на движението в района на Поморие, където предстои да започне изграждането на обходния път на града. Строителството на отсечката се бави заради жалби при отчуждаването на имоти. С построяването на обхода транзитният трафик ще бъде изведен от населеното място и ще се осигури по-голяма бързина и безопасност при пътуването.От Бургас към Созопол и останалите курорти по Южното Черноморие също се пътува без ограничения. На 24 юли завърши изграждането на пешеходния надлез при с. Атия по път II-99 Бургас – Царево. Осигурено е безконфликтното пресичане на пешеходците при кръстовището за с. Атия.Агенция „Пътна инфраструктура“ призовава шофьорите да карат със съобразена скорост, като не предприемат рисково изпреварване в участъците с интензивно движение, да следват указанията на контролните органи и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от lima.api.bg и интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2018.08.10", "title": "Пътуващите по пътя Бургас – Слънчев бряг могат да използват и алтернативните маршрути"}
{"url": "https://offnews.bg/sviat/sblasatci-i-aresti-na-mnogohiliaden-protest-v-bukuresht-686084.html", "text": "Хиляди се събраха на протест в румънската столица Букурещ с искане за оставка на правителството. Управляващите са обвинявани в това, че се опитват да премахнат структурите за борба с корупцията.Живеещи в чужбина румънци започнаха да пристигат в последните дни в страната, за да се включат в планирания за днес протест. Те са разгневени и от опитите на управляващите да променят изборните правила, с което ще се намали тежестта на гласуването зад граница. Демонстрантите почетоха с минута мълчание жертвите на революцията от 1989 г. Малко след това се стигна до първите сблъсъци с полицията. Протестиращи замерваха служителите на реда с бутилки. Полицаите отвърнаха със сълзотворен газ и водно оръдие. 36 души са пострадали, като няколко са били откарани в болница. Има и арестувани. Сред пострадалите има и полицаи, обявиха от жандармерията. На фона на протеста социалдемократите обявиха плановете си да вдигнат двойно пенсиите в следващите 4 години. Снимка: Reuters", "date": "2018.08.10", "title": "Сблъсъци и арести на многохиляден протест в Букурещ"}
{"url": "https://offnews.bg/leka-atletika/inna-eftimova-shte-biaga-s-ivet-lalova-na-polufinalite-v-berlin-686031.html", "text": "Инна Ефтимова се класира за полуфиналите на европейското първенство в Берлин при спринта на 200 метра. Българката финишира на 4-ото място в последната трета серия с резултат с 23.56 секунди, който й позволи да продължи в надпреварата.Тя остана далеч от най-доброто си време за сезона, което е 23.11. Въпреки това Евтимова постигна осмо най-добър резултат от трите предварителни серии. Победителка стана Кристцина Цимановская, която спря хронометъра на 23.07 секунди.\"Не съм доволна. Но тук става дума да се премине този етап, така че успях да си свърша работата сутринта\", каза Инна пред БНТ веднага след бягането си.За болките в бедрото тя сподели: \"Направихме всичко, което можем. Все още имам проблеми, не може да болката да мине за два дни. Но аз съм тук, боря се, така че ще дам всичко от себе си на полуфинала\".Инна ще прави компания на Ивет Лалова, която стартира директно от 1/2-финалите. Битката за място на финала на 200 метра е от 20:48 часа тази вечер.", "date": "2018.08.10", "title": "Инна Ефтимова ще бяга с Ивет Лалова на полуфиналите в Берлин"}
{"url": "https://offnews.bg/112/kamion-katastrofira-kraj-galabovo-i-razrushi-estakadata-na-tetc-brike-686028.html", "text": "Тир е катастрофирал тази сутрин край град Гълъбово и е разрушил естакадата на ТЕЦ \"Брикел, която свързва електроцентралата и единствената в страната брикетна фабрика, съобщава БНТ. Информацията е потвърдена за БТА от пресцентъра на МВР в Стара Загора.Жертви няма. Затруднено е движението по международния път Русе - Свиленград.Шофьорът е турски гражданин, на 47 години. Настанен е в университетската болница в Стара Загора, няма опасност за живота му.По първоначални данни той сам е предизвикал катастрофата и най-вероятно е заспал зад волана, коментираха от пресцентъра на МВР.Продължава разследването на инцидента.", "date": "2018.08.10", "title": "Камион катастрофира край Гълъбово и разруши естакадата на ТЕЦ \"Брикел\""}
{"url": "https://offnews.bg/zvezdi/kajli-dzhenar-otpraznuva-21-i-rozhden-den-snimki-686011.html", "text": "Най-малката дъщеря от клана Кардашиян - Кайли Дженър отпразнува 21-ия си рожден ден, съобщи Metro.Сестрите на рожденничката публикуваха снимки от партито в социалната мрежа Instagram, на които показват неприлични жестове, а пожеланията им бяха не по-малко скандални. Сред гостите бяха половинката на Кайли Травис Скот, най-добрата ѝ приятелка Малика Хак и бившата половинка на Кортни Кардашиян Скот Дисик.Друг начин, по който Кайли отбеляза навършването на пълнотелието си беше със снимка на дъщеричката си Сторми. Подобни кадри са рядкост с оглед сигурността на младото семейство. Преди седмица Дженър се появи на корицата на списание Forbes и бе обявена за най-младата бъдеща милиардерка. Според изданието, американката притежава 900 млн. долара, с което се нарежда на 27-о място сред най-богатите жени в света. Преди 3 години звездата от риалити шоуто  създаде своя марка гримове, с които постигна световен успех и надмина по приходи сестра си Ким, която се смята за една от най-влиятелните жени в света на модата и грима.", "date": "2018.08.10", "title": "Кайли Дженър отпразнува 21-и рожден ден (снимки)"}
{"url": "https://offnews.bg/zdrave/d-r-georgi-deianov-e-noviat-direktor-na-fonda-za-lechenie-na-detca-686027.html", "text": "След предварителни разговори, че желае да напусне поста по лични причини, министър Кирил Ананиев освободи по взаимно съгласие д-р Мариета Райкова от длъжността директор на Център „Фонд за лечение на деца\" (ЦФЛД), считано от 20-и август, обявиха от здравното ведомство.За да не се допусне забавяне в работата на администрацията и за да се осигури приемственост в ръководството на Фонда, министърът назначи на длъжността директор на ЦФЛД д-р Георги Деянов, считано от 20.08.2018 г.До месец май 2017 г. д-р Деянов е работил като главен експерт в Център „Фонд за лечение на деца\".Фондът продължава своята дейност и организация на работа, като следващото заседание на Обществения съвет е насрочено за 15 август 2018 г.", "date": "2018.08.10", "title": "Д-р Георги Деянов е новият директор на фонда за лечение на деца"}
{"url": "https://offnews.bg/obshtestvo/bencho-benchev-e-izpisan-ot-bolnitcata-686083.html", "text": "Зам.-председателят на Общинския съвет на Бургас Бенчо Бенчев е изписан от болницата в стабилизирано общо състояние, съобщи БГНЕС.Бенчев беше приет в болница във вторник. Той е с напреднал стадий на Паркинсон. Междувременно на Бенчев беше повдигнато обвинение за укриване на Митьо Очите. Очаква се другата седмица той да се яви, за да получи обвинителния акт.Разследването срещу групата на Митьо Очите продължава. Започнала е и проверка на фирмата, в която Бенчо Бенчев е акционер - \"Аркус Сигурност\". Бенчев беше един от арестуваните при акцията по задържането на Димитър Желязков-Митьо Очите в Истанбул. Те бяха заловени в хотел, а някои от стаите им са били резервирани на името на Бенчев. ", "date": "2018.08.10", "title": "Бенчо Бенчев е изписан от болницата"}
{"url": "https://offnews.bg/tehnologii/v-razgara-na-liatoto-dalag-uikend-s-oranzhevi-tceni-na-smartfoni-vav-686041.html", "text": "Актуалната промоция на VIVACOM през август отново дава шанс на всички потребители да се сдобият с нов смартфон на достъпни цени.От днес до понеделник (13 август) включително компанията организира дълъг уикенд с промоционални оранжеви цени на голямо разнообразие от модели във всички ценови сегменти. Промоцията е отлична възможност за допълване на летните емоции с помощта на модерни телефони с отлични качества. Атрактивните отстъпки са в комбинация с тарифен план Smart L+. Всички модели от уикенд офертата могат да бъдат закупени и онлайн.Елегантният Sony Xperia XA2 е приятен на външен вид и на допир, благодарение на почти безрамковия си дизайн. И не само това – селфи камерата разполага с широкоъгълна 120° леща, за да могат да се хванат всички приятели от лятната почивка в един кадър. Технологията Smart Amplifier прави прецизни настройки на звука, които осигуряват силно и ясно слушане на любимите песни, неизменна част от настроението през топлите месеци. Само от 10 до 13 август телефонът се предлага на оранжева цена за 299.98 лв. До края на месец Август всеки потребител, който закупи този модел и го регистрира на специалния уебсайт http://xperiances.online, има шанс да спечели награда.Новата, оранжева цена на Samsung – Galaxy J5 2017, е 209.98 лв. Телефонът приковава вниманието с елегантно метално тяло и прецизен дизайн. Всеки път ще заснемате ярки, живи и детайлни селфита, дори в тъмна обстановка, благодарение на светкавицата. Можете също да контролирате затвора с една ръка, за по-удобно и лесно запазване на красивите летни спомени и споделянето им с приятели.Привлекателна е и офертата за Motorola E5 – цената му е 99.98 лв. Oсновната 13MP камера е с бърз автофокус и дава възможност за максимално добри снимки при слаба осветеност. Батерията е 4000 mAh, което осигурява цял ден работа на смартфона. Зареждането ѝ става с пъти по-бързо с включеното в комплекта 10W скоростно зарядно устройство.Alcatel 3Х дава възможност да снимате по-живописни изгледи, повече усмивки и летни емоции с помощта на супер широкоъгълен обектив, позволяващ да обхванете много в една снимка. Телефонът разширява хоризонта с FullView HD+ 18:9 дисплей, а 5.7“ екранът позволява да виждате повече завладяващи кадри. В рамките на промоцията моделът се предлага за 89.98 лв. заедно с Power Bank от Tesla.", "date": "2018.08.10", "title": "В разгара на лятото - дълъг уикенд с оранжеви цени на смартфони във VIVACOM"}
{"url": "https://offnews.bg/obshtestvo/praviat-veloalei-pokraj-madarskata-gradina-mestiat-gi-ot-bulevarda-pr-686040.html", "text": "Нов вариант за велоалеи по бул. \"Пенчо Славейков\" обсъжда Столична община. Причината е недоволството на неправителствени организации и велосдружения към идеята трасето за колоездачи да мине от \"Прага\" до \"Витоша\" по тротоарите на \"Пенчо Славейков\". Според тях това само ще натовари придвижването, особено в района на болничните заведения от Александровска. Според тях велотрасето трябва да се обособи на пътната лента. Създаването на конфликтни и опасни ситуации между пешеходците и велосипедистите и стесняване на тротоарите несъмнено ще доведе до сблъсъци и недоволство. Същевременно булевардът разполага с между 5 до 6 ленти на разположение на колите, а споделеният между пешеходците и велосипедистите тротоар е с широчина по-малка от 3 метра, коментираха от Спаси София. Новият вариант мести пътят на колоездачите по малките улички в района, обясни зам.-кметът Евгени Крусев пред OFFNews. По думите му експертите ще излязат с окончателно решение в понеделник. Ако се приеме този вариант велоалеи ще има по улиците \"Доспат\" и \"Тунджа\", като в този случай колоездачите ще минават по част от маршрута си покрай градинката при Баня Мадара. През август велоалеи ще бъдат маркирани по платната по бул. „Ген. Скобелев“ в участъка от пл. „Руски паметник“ до бул. „Христо Ботев“.   ", "date": "2018.08.10", "title": "Правят велоалеи покрай Мадарската градина, местят ги от булеварда пред Александровска"}
{"url": "https://offnews.bg/futbol/dalich-ostava-nachelo-na-harvatia-686030.html", "text": "Селекционерът на Хърватия Златко Далич ще продължи работата си начело на \"ватрените\", съобщиха официално от местната футболна федерация.В четвъртък Далич е провел финални разговори с президента на централата Давор Шукер и двамата са си стиснали ръцете за нов договор. Треньорът направи фурор на Мондиал 2018, като изведе силния тим на хърватите до финала, загубен от Франция.\"Разговаряхме по всички въпроси. Благодаря на Давор за разбирането на всичките ми претенции относно нещата, които считам за неправилни. Смятам, че изгладихме противоречията и чакам с нетърпение новите предизвикателства\", коментира Далич.\"Беше приятно да си спомним великите моменти от световното, сребърните медали са доказателство за добрата работа. Поговорихме си открито какво трябва да се направи, за да задържим нивото и в бъдеще\", допълва Шукер.Официалното решение за новия договор на Далич предстои да бъде взето от Изпълкома на федерацията през следващата седмица. Далич пое хърватите пред октомври м.г. и стана приятната треньорска изненада на Мондиал 2018.", "date": "2018.08.10", "title": "Далич остава начело на Хърватия"}
{"url": "https://offnews.bg/112/spetcaktcia-v-blagoevgradsko-izzeti-sa-nad-75-kg-marihuana-trima-sa-686038.html", "text": "Полицията е иззела над 75 кг канабис при спецакция срещу престъпления с наркотични вещества, съобщиха от пресцентъра на МВР.При операцията, проведена вчера на територията на Благоевградска област, са задържани трима мъже.В хода на акцията криминалистите са проверили имот в с. Митино, общ. Петрич, където са открили 25 растения канабис с общо тегло около 76,600 килограма.Служители на РУ-Сандански са извършили още проверка на къща в с. Плоски, обитавана от 49-годишен мъж. Там служителите на реда са открили 5 растения с общо тегло около 0,781 килограма и 110 грама суха тревиста маса. При полевия наркотест са реагирали положително на канабис.По време на спецакцията полицейски служители на Първо РУ в Благоевград са спрели за проверка лек автомобил „Пежо“, управляван от 33-годишен мъж от града. Установено било, че той шофира след употреба на наркотични вещества.Тримата мъже са задържани с полицейска мярка до 24 часа. По два от случаите са образувани досъдебни производства, а в един – бързо производство.Работата продължава под наблюдението на прокуратурата.", "date": "2018.08.10", "title": "Спецакция в Благоевградско: Иззети са над 75 кг марихуана, трима са арестувани"}
{"url": "https://offnews.bg/politika/borisov-ako-varnentci-iskat-shte-se-napravi-ribarsko-pristanishte-686039.html", "text": "Ако варненци искат, ще се направи рибарско пристанище, както направихме на други места - като Поморие и Созопол. Това заяви премиерът Бойко Борисов във Варна.Днес той инспектира строителните и ремонтни работи на бул. „Васил Левски“ в града. Борисов отбеляза, че става дума за изключително сложно съоръжение и подчерта, че е важно да се строи качествено. Премиерът каза още, че ще бъде изграден и паркинг до парка-музей „Владислав Варненчик”.Попитан за изграждането на автомагистрала „Хемус“, министър-председателят Борисов заяви, че предстои да бъдат пуснати пътищата около Провадия, както и първа копка на Белокопитово-Търговище.Строителството на автомагистрала „Хемус“ се финансира изцяло от правителството. По времето на един друг кабинет я извадиха от оперативните програми и сега „Хемус“ се прави само с бюджетни пари на данъкоплатците, каза Борисов.Той каза още, че предстои в средата на месеца да бъде направена първа копка на нов участък от магистрала „Хемус“ – от Белокопитово до Търговище.", "date": "2018.08.10", "title": "Борисов: Ако варненци искат, ще се направи рибарско пристанище"}
{"url": "https://offnews.bg/112/tir-se-zapali-v-dvizhenie-na-magistrala-maritca-686045.html", "text": "Тир се запали в движение на автомагистрала \"Марица\". Инцидентът е станал след пътен възел \"Димитровград\" в посока Пловдив.Движението в активната лента и достъпът до аварийната лента в района на инцидента временно са ограничени, съобщиха от пресцентъра на Агенция \"Пътна инфраструктура\". В момента пожарникари гасят тира. Не се съобщава за пострадали при инцидента.Трафикът се осъществява в изпреварващата лента. Шофьорите да се движат с повишено внимание и съобразена скорост.", "date": "2018.08.10", "title": "Тир се запали в движение на магистрала Марица"}
{"url": "https://offnews.bg/gimnastika/iliana-raeva-ignorira-hvarlenata-rakavitca-ot-neshka-robeva-686036.html", "text": "Президентът на Българската федерация по художествена гимнастика Илиана Раева отправи пространно послание към феновете месец преди предстоящото в София Световно първенство от 10 до 16 септември.Раева прави ретроспекция на случилото се до момента през сезона и припомня успехите на златните ни момичета, като благодари за любовта от страна феновете и призовава за подкрепа в този така важен месец преди началото на шампионата. С текста си тя отговаря индиректно на отправените от легендата Нешка Робева упреци, че звездата ни Невяна Владинова е жертвана в многобоя, където ще участва само на три уреда.  Раева дори не коментира упреците на Робева, с което показва, че не иска да влиза в обяснителен режим в този толкова важен месец.Ето и пълния текст, който Илиана Раева разпространи в социалната мрежа:\"Те заслужават Любов, Подкрепа и Спокойствие преди отговорния старт на световното първенство в София!Остава месец до най-отговорния старт на националния ни отбор жени ансамбъл и индивидуално в София. Световното първенство в София ще бъде много специално за българската художествена гимнастика. Причините са няколко:За първи път през последните 31 години България ще е домакин на световно първенство! За първи път световното първенство ще е в София (1969 год и 1987 год. световните първенства са били във Варна)! За първи път ще участват рекорден брой държави в цялата история на този спорт - 61!За първи път на световно първенство по художествена гимнастика ще присъства по собствено желание най-авторитетната личност на спорта в света - президентът на МОК, г-н Бах!За първи път като официални ВИП - гости (по моя инициатива и лична покана) ще присъстват всички световни шампионки на България от самото начало на “златната ни история”, както и техните треньори (старши, лични, първи), с много малко изключения по твърде уважителни причини. Те ще пристигнат от всички краища на света. На тези от тях, които не са вече между живите, идват техни роднини. Тези световни шампионки на България са 67 на брой ( ансамбъл, индивидуално, отборно-индивидуално)!Мечтая, силният дух на тези силни и специални за българската художествена гимнастика жени, да влее сили и вяра на нашите прекрасни момичета, които пред собствената си любима публика ще се борят за авторитета на славната ни история в този красив спорт...Наистина е специално това световно първенство за нашите момичета.От месеци, всички състезателки, треньори, ръководство, живеем с духа на това грандиозно събитие, което ни предстои. Момичетата тренират много. Треньорите напълно са се отдали на работата и кипи наистина неуморен труд в залата. Аз и моят екип работим къртовски по организацията на Световното първенство.Всички ние искаме да ви подарим незабравимо преживяване! Никой не щади себе си. Всеки е на мястото си с цялата отговорност, на която е способен.Тази година националният ни отбор жени-ансамбъл и индивидуално показа огромно израстване. Ансамбълът спечели две световни купи, европейска титла на топки и въжета и бронзов медал в многобоя. “Диамантите” ни спечелиха два златни медала във финалите на световната купа в Баку! Отборът ни е сочен за най-силния отбор за сезона от специалисти и съперници.Боряна Калейн стартира със златен медал в Москва на топка в Гран При, с бронзов медал в многобоя в Тие с участие на най-силните гимнастички в света и първата си получена оценка 19,000 на топка за сезона. Боряна спечели сребърен медал на бухалки на световната купа в Баку. Освен това успя да спечели генералното класиране на обръч на световните купи.Катрин Тасева също стартира със златен медал в Рига, с второ място в многобоя на Световната купа в Пезаро, с още три медала от финалите (сребърен и два бронзови) и пето място на Европейското първенство, и фантастичната оценка 19,400 на топка! Катрин спечели сребърен медал на лента на световната купа в Баку и стана номер 1 на лента в генералното класиране в световните купи.Невяна Владинова се контузи в началото на годината и пропусна голяма част от важните състезания поради тежката травма. Включи се за първи път на световната купа в Пезаро. Успя да влезе в три от финалите, което след тежката травма беше един много добър старт за сезона. След това участва в Ташкент и на Европейското първенство. Неви имаше да наваксва и в същото време да покаже своите 4 нови композиции. Сложни, динамични, отговарящи на новите правила, които влязоха тази година в сила. Не беше лесно. И няма как да е след тази принудителна пауза без състезания. Но съм свидетел с какво упорство, силна воля, пословична дисциплина Неви работеше всеки ден...Допусна грешки на Европейското, но нито за миг вярата и в собствените и сили не я напусна. В момента Неви е в оптимална форма преди старта на сезона и готова повече отвсякога да докаже силата си на терена!Всъщност....и ансамбълът, и всички в индивидуалното желаят само това - да покажат по най-добрия начин силните си композиции и да зарадват много невероятните български фенове.Ансамбълът мина през много тежките си моменти. Контузии, смяна на състезател, игра на Теди със счупена кост на стъпалото и въпреки всичко спечелен златен медал... Но мотивацията и любовта им към състезанията им помагат лесно да преодоляват болките и препятствията. Нямат търпение да излязат пред препълнените трибуни в “Арена Армеец”Индивидуалното изградиха един прекрасен и силен отбор от 5 гимнастички. Ерика Зафирова едва ли отстъпва толкова на първите три. Тя също донесе златни медали за България и получи своята невероятна оценка 19,100 на бухалки във Франция. Ерика и до момента тренира наравно с другите всеки ден въпреки, че знае, че няма да участва на Световното. Но съвестно изпълнява плановете и изискванията на Бранимира Маркова.Петя Борисова също донесе своя златен медал от Франция, но има още доста да учи и тренира. И тя го прави и се старае много. Всички в залата осъзнават своята отговорност и отговорността на другите. Катрин, Неви и Боряна заслужиха своето участие на това много специално за нас световно първенство с труда си и постиженията си! Те ще се борят за отборната титла, както и за индивидуалния многобой! Ерика, сигурно колкото тях трите е виждала себе си на това световно, защото е прекрасна и е една от най-трудолюбивите в залата...Но изборът на Бранимира Маркова е мъдър, отговорен и Ерика знае, че интересът на България стои над всичко!Знаем го всички! Затова всички работим в една отлична, творческа атмосфера, в зала, където цари уважение, доверие, обич и разбирателство! Затова имахме толкова успешни две години до момента, с толкова много победи и медали.Дай, Боже, да ги имаме и по-големи!Затова Ерика и Петя, Теодора и Ками ще бъдат в залата да подкрепят ансамбъла, Кати, Неви и Буба с цялото си сърце! Защото знаят, че изборът на треньора е верният избор! Знаят го и Кати, и Неви, и Буба!Затова призовавам, в този толкова отговорен за нас месец да обградите невероятните ни момичета, както и отличните ни и всеотдайни треньори Весела и Брани с цялата си любов и подкрепа, така, както сте го правили досега!Те го заслужават толкова много...Затова искам да ви благодаря за огромната подкрепа и любов, която винаги са получавали от вас и са им давали сили, вяра и кураж!Моля ви, не спирайте да го правите!\".", "date": "2018.08.10", "title": "Илиана Раева игнорира хвърлената ръкавица от Нешка Робева"}
{"url": "https://offnews.bg/ikonomika/otmeneni-sa-stotitci-poleti-zaradi-poredna-stachka-na-pilotite-na-raja-685997.html", "text": "Пилотите от нискотарифната авиокомпания \"Райънеър\" обявиха 24-часова стачка.Отменени са стотици полети, включително четири от и до София. Днес няма да излетят самолети от столицата до Берлин и Брюксел.Очаква се общо около 55 хиляди пътници в цяла Европа да бъдат засегнати.Пилотите настояват за по-добро заплащане и условия на труд. Те заплашиха, че ако исканията им не бъдат изпълнени, ще организират нови протести.", "date": "2018.08.10", "title": "Отменени са стотици полети заради поредна стачка на пилотите на Райънеър."}
{"url": "https://offnews.bg/sviat/brazilia-otchete-nov-svetoven-rekord-po-ubijstva-63-880-za-godina-685999.html", "text": "Рекордните 63 880 души са били убити в Бразилия миналата година, което я прави най-смъртоносната година в историята на страната, се казва в публикуван вчера доклад, цитиран от Асошиейтед прес.Най-голямата държава в Латинска Америка е световният лидер по брой убийства. Бразилският форум за обществена сигурност, независима организация, която следи националните статистики, свързани с престъпността и която е автор на доклада, каза, че организираната престъпност е една от причините за нарастващия брой убийства.Тя обаче добави, че съпътстваните с все по-голямо насилие полицейски операции също изиграват важна роля.Тези операции се извършват срещу наркобандите, контролиращи много от бразилските фавели. Средно по 14 души на ден биват убити от полицейски служители, което е с 20 процента ръст спрямо миналата година.Над 1000 жени са убити в престъпления от омраза срещу техния пол, посочва докладът, цитиран от БТА.", "date": "2018.08.10", "title": "Бразилия отчете нов световен рекорд по убийства - 63 880 за година"}
{"url": "https://offnews.bg/futbol/okarvaviha-sadia-s-chasha-v-liga-evropa-video-686024.html", "text": "Помощник съдията Фредрик Кливер пострада по време на двубоя от третия квалификационенн кръг на Лига Европа между Щурм Грац и АЕК Ларнака, след като бе уцелен по главата с чаша за напитки.Поради тази причина срещата бе прекъсната в 78-та минута. Шведският рефер Мохамед Ал-Хаким прибра двата отбора, след като австрийските фенове изразиха по този ужасен начин недоволството си от гола на Иван Триковски за 2:0 в полза на кипърците.Ал-Хаким задържа двата отбора временно в съблекалните, след което обаче срещата продължи и завърши без повече инциденти и голове.Кливер получи медицинска помощ и не продължи да изпълнява функциите си. Австрийската полиция съобщи, че е арестувала фен, след като е проучила видеозаписите от охранителните камери.", "date": "2018.08.10", "title": "Окървавиха съдия с чаша в Лига Европа (видео)"}
{"url": "https://offnews.bg/zvezdi/kanie-uest-ne-mozha-da-obiasni-zashto-smiata-che-tramp-se-interesuva-686051.html", "text": "Рапърът Кание Уест не можа да обясни защо смята, че американският президент Доналд Тръмп се интересува от чернокожите в САЩ.В интервю с Уест телевизионния водещ Джими Кимъл припомни думите на рапъра от 2005 година, че президентът Джордж Буш „не се интересува от черните хора“. След това той попита Уест защо мисли, че Тръмп се интересува от чернокожите или от когото и да било в САЩ. Рапърът мълча толкова дълго, че водещият се принуди да пусне реклами.Уест често се изказва в подкрепа на Доналд Тръмп. В социалните мрежи той е наричал американския президент „брат ми“ и е казвал, че имат една и съща „драконова кръв“.Кимъл попита също така защо рапърът е решил да подкрепи публично Тръмп. Уест заяви, че не е искал да се поддаде на натиска да избере предвидимата възможност, визирайки с думите си кандидатът на демократите на последните избори - Хилари Клинтън.„Като музикант и афроамериканец всички около мен се опитваха да изберат кого да подкрепя вместо мен“, каза той и  отхвърли твърдението, че чернокожите могат да бъдат само демократи.Освен за политика по време на интервюто Уест говори за модната си линия, семейството си и психическия си срив.", "date": "2018.08.10", "title": "Кание Уест не можа да обясни защо смята, че Тръмп се интересува от чернокожите"}
{"url": "https://offnews.bg/sviat/tastat-i-tashtata-na-tramp-stanaha-amerikantci-686000.html", "text": "Родителите на първата дама Мелания Тръмп положиха клетва като граждани на САЩ, предадоха световните агенции.Адвокат на Виктор и Амалия Кнавс съобщи, че словенската двойка е получила гражданството си днес в Ню Йорк.Виктор Кнавс е на 74 години, две години по-възрастен от Доналд Тръмп. Амалия е на 73.48-годишната Мелания Тръмп, по баща Кнавс, е родена в град Ново Место в Словения. Баща й е бил продавач на коли, а майка й е работела в текстилен цех. Тя живее в Ню Йорк от 1996 г. Омъжва се за Доналд Тръмп през 2005 г., а през 2006 г. става гражданка на САЩ.", "date": "2018.08.10", "title": "Тъстът и тъщата на Тръмп станаха американци"}
{"url": "https://offnews.bg/leka-atletika/nedovolstvo-sreshtu-rusnatcite-na-ep-po-leka-atletika-686033.html", "text": "На европейското първенство по лека атлетика в Берлин се надига вълна от недоволство срещу допускането до участие на руски спортисти.В германската столица руснаците се състезават като неутрални спортисти, тъй като заради многобройните допинг скандали местната федерация е извадена от международните структури.Глас срещу присъствието им надигна шампионът по десетобой от Германия Артур Абеле.\"Мястото им въобще не е тук. Не трябва да им се има никакво доверие. Няма да се изненадам, ако след време около тях се разрази нов скандал. Когато преди три години в Прага останах втори, а златото взе Иля Шкунерев, дори не го провериха за допинг. Мен ме провериха пет пъти! Не им е мястото тук\", коментира Абеле, който донесе първа титла на домакините от Германия.32-годишният Абеле триумфира в десетобоя с 8431 точки и спечели първи златен медал от голямо първенство в кариерата си. ", "date": "2018.08.10", "title": "Недоволство срещу руснаците на ЕП по лека атлетика"}
{"url": "https://offnews.bg/ikonomika/nova-zelandia-zabraniava-najlonovite-torbichki-za-ednokratna-upotreba-685998.html", "text": "Нова Зеландия обяви днес, че догодина ще въведе постепенна забрана за найлоновите торбички за еднократна употреба, предаде Франс прес, цитирана от БТА.Стотици милиони пликчета се използват всяка година, заяви министър-председателката Джасинда Ардърн и напомни за катастрофалните последици за околната среда и най-вече върху морските видове.\"Започваме постепенно изваждане от употреба на найлоновите торбички, за да се грижим по-добре за нашата околна среда, да запазим репутацията на Нова Зеландия на чиста и зелена страна\", добави тя.", "date": "2018.08.10", "title": "Нова Зеландия забранява найлоновите торбички за еднократна употреба"}
{"url": "https://offnews.bg/politika/borisov-pohvali-ninova-che-e-otstranila-benchev-686047.html", "text": "Премиерът Бойко Борисов похвали лидера на БСП Корнелия Нинова за реакцията й по случая с Бенчо Бенчев. \"Правилното решение е това, което госпожа Нинова излезе и обяви – поемам вина, помитам и го махам\", каза той, цитиран от \"Фокус\".Общинският съветник от групата на БСП в Бургас Бенчо Бенчев, който беше арестуван заедно с Димитър Желязков – Митьо Очите в Истанбул. След това Нинова го призова да освободи всички постове и да напусне общинския съвет на морски град.\"Отговорността е лична и щом са направили нещо незаконно, ще си заминат веднага. Това е оздравително и положително, защото останалите започват да си мислят, че в края на краищата рискът да ги хванат е голям и като ги хванат щепоследва нещо\", заяви днес Бойко Борисов.Той каза още, че компрометирани полицейски шефове, които се свързват с тартори на групировки, са били отстранени от системата. Не се разбра дали думите му са по адрес на Иван Владимиров, бившия директор на „Криминална полиция” в Бургас и един от собствениците на охранителната фирма „Аркус-сигурност Бургас” ООД, в която Митьо Очите е рабитил.\"Аз обичам много да гледам сериали нощно време, особено американски. Десетки полицейски банди действат в Щатите. И аз се удивих, но както виждате, всяка седмица в Щатите има стрелба и убийство. Там се събират най-често особено тези, които работят в криминалния сектор, агентура, за да научат нещо какво става на улицата, с някого трябва да станат по-близки, да го вербуват и там точно някъде става разминаването. За съжаление, ние не сме по-различни като държава от тези, които са в Европа, Америка, навсякъде\", каза още премиерът и подчерта, че не възнамерява да смяна на вътрешния министър Валентин Радев.", "date": "2018.08.10", "title": "Борисов похвали Нинова, че е отстранила Бенчев"}
{"url": "https://offnews.bg/politika/kadiev-ne-sam-izlagal-borisov-i-tcvetanov-sa-bili-pri-bencho-zatova-686003.html", "text": "Лидерът на извънпарламентарната партия Нормална държава Георги Кадиев обяви, че не е излъгал за гостуването на Бойко Борисов и Цветан Цветанов в дома на скандално нашумелия общински съветник от Бургас Бенчо Бенчев. Той обясни, че въпреки че общинарят, избран с листата на БСП, отрича, десетки хора са присъствали на срещата и това е причината лидерът и вторият човек в ГЕРБ да си траят по темата.Ето какво написа Кадиев в личния си фейсбук профил:Както обещах, ето синтез на това какво бих казал по бТВ тази сутрин (ако разговорът не се отплеснеше в съвсем друга посока, разбира се):1. Запознах се с Бенчо по време на депутатска кампания в Бургас през 2005. Не бях го виждал 13 години, допреди 5-6 месеца, когато случайно се видяхме в ресторант в Бургас, до Пантеона. Поговорихме общи неща и между другото спомена това за Борисов и Цветанов, които му гостували вкъщи, докато още са били служители на МВР. Разправял го е на половин Бургас, а сега чета в негово интервю за gramofona.com от 08 октомври 2017, че \"всички президенти и премиери са били вкъщи\". Борисов е премиер от 2009 и естествено се отнася и за него. Сега Бенчо се отмята, предполагам са му казали да си мълчи. Най-нормалното е Борисов и Цветанов да отрекат или потвърдят. Нека го отрекат, нека ме нарекат лъжец, аз ще реша какво да предприема. Няма да го направят. Знаете ли защо? Защото са били там, имало е десетки други хора, охрана, гости и т.н., и никога не знаеш дали някой от тях няма да се разприказва. Затова и двамата просто ще си траят.2. Този случай е поредна илюстрация на симбиозата между официална и неофициална власт. Хора като Бенчо има във всеки град и всяко село. Политиците ползват тях и те ползват политиците.3. Този случай е и поредната демонстрация за това колко еднакво болни са партиите на прехода. Ползват едни и същи хора, едни и същи похвати, едно и също финансиране. Просто някои по-успешно, други - не. Само за последния месец има 3 примера за общи действия на управляващи и опозиция в ущърб на обикновените хора и малкия бизнес: приемането на закона за \"редник Киро\", приемането на закона за малките бензиностанции и случая с Бенчо Бенчев.4. Преди БСП бяха хванали ГЕРБ натясно с Живко Суджука и хасковските далавери, сега - обратно. И така ще си играят на пинг-понг. Кой когото хване. От което обществото като цяло нищо не печели.Изводът?Няма да имаме нормална политика и #НормалнаДържава, докато няма нормално финансиране в политиката. Чисти пари, спечелени от чист бизнес, без обвързващи ангажименти. Инвестиция в общото благо на общество и държава, не в решаване на конкретния проблем на даден бизнесмен.Докато не се появят такива хора, готови буквално да инвестират в общото благо, съм скептик за промяната на България. Защото сега, дали ще са ГЕРБ или БСП, или ще съм примерно аз (след като и ако съм се продал) особена разлика не виждам.", "date": "2018.08.10", "title": "Кадиев: Не съм излъгал. Борисов и Цветанов са били при Бенчо. Затова си траят"}
{"url": "https://offnews.bg/tenis/grigor-dimitrov-posochi-kevin-andersan-za-favorit-686008.html", "text": "Най-добрият ни тенисист Григор Димитров се класира за 1/4-финалите на турнира Мастърс в Торонто след трудна победа над Франсис Тиафо.Българинът е щастлив, че отново, както и в мача срещу Фернандо Вердаско, успя да демонстрира характер в най-важните моменти и да стигне до успеха.Следващият му съперник е южноафриканецът Кевин Андерсън. Григор не си прави илюзии и обяви, че съперникът му е фаворит в битката помежду им. Мачът е в идеално за гледане време - първи на Централния корт и ще започне в 19:30 часа българско време. Двубоят можете да наблюдавате в ефира на MAX Sport 1, както и онлайн на платформата Live.A1.bg.\"Кевин Андерсън играе невероятно през цялата година. Статистиката сочи, че той е фаворит. Аз обаче съм мотивиран да продължа да се боря\", заяви първата ни ракета.\"Не се концентрирам върху победите или загубите. Искам да напредвам, да подобрявам играта си. Последните дни определено са добри за мен.Не се представям на максимума на възможностите си, но съумявам да постигна желания резултат. С всеки мач, с всяка точка трупам увереност, ставам по-стабилен на корта и нещата си идват по местата. Това е чудесна стъпка напред”, каза още Григор.", "date": "2018.08.10", "title": "Григор Димитров посочи Кевин Андерсън за фаворит"}
{"url": "https://offnews.bg/temida/prokuraturata-proveriava-rabotodatelia-na-mitio-ochite-686009.html", "text": "Специализираната прокуратура възложи на Националната агенция за приходи и Главна дирекция „Национална полиция“ при МВР проверка на дружество \"Аркус-сигурност Бургас\" и свързаните с него физически и юридически лица, съобщават от държавното обвинение.Фирмата, в която собственици са общинският съветник от БСП Бенчо Бенчев и бившият директор на \"Криминална полиция\" в областната дирекция на МВР в Бургас , е ползвала услугите на Очите, който намирал клиенти и обекти за охраняване. Прокуратурата е възложила проверката заради  срещу организирана престъпна група за рекет, телесни повреди, разпространение на наркотици. По делото към наказателна отговорност са привлечени 10 лица за извършени престъпления по чл. 321, чл. 330 и чл. 213 от НК.При проведената на 2 август 2018г.  на територията на Бургаска област бяха претърсени над 30 различни адреса, включително и офиси на фирми и домове. В някой от тях бяха открити пари, оръжия, боеприпаси и черно счетоводство с бележки за суми, които трябва да се дадат на едно от обвиняемите лица – Д. Желязков.", "date": "2018.08.10", "title": "Прокуратурата проверява работодателя на Митьо Очите"}
{"url": "https://offnews.bg/offtopic/otkriha-sirene-na-3200-godini-v-egipet-686007.html", "text": "Учени археолози откриха в Египет сирене на най-малко 3200 години, пишат местни медии, цитирани от БГНЕС.Сиренето, открито при разкопки в района на Сакара в околностите на Кайро, е направено от смес между краве, козе и овче мляко.Откритието е направено от учени от италианския университет в Катания и специалисти от университета в Кайро. Резултатите от химическия анализ сочат, че сиренето, намерено в една от многобройните гробници в района, е произведено между 1290 и 1213 година преди новата ера.Не се съобщава какви са вкусовите качества на млечния продукт.В археологическия комплекс Сакара се намира най-древният египетски некропол. За най-ценен паметник там се смята стъпаловидната пирамида на Джосер. ", "date": "2018.08.10", "title": "Откриха сирене на 3200 години в Египет"}
{"url": "https://offnews.bg/112/10-piani-i-drogirani-shofiori-zadarzhaha-v-srednoshtna-aktcia-v-burgas-686006.html", "text": "Десет души, шофирали в нетрезво състояние и след употреба на наркотици, са задържали полицаи в Бургас по време на .Акцията е обхванала градовете Бургас, Несебър, Созопол, Поморие, Приморско и Царево. „В хода на цялата операция на територията на тези районни управления има извършени над 200 проверки на автомобили, 90% от тях – съпроводени и с проверка на алкохол\", каза пред журналисти комисар Неделчо Рачев, началник на сектор „Охранителна полиция и КАТ” към ОДМВР-Бургас.По думите му за тази цел на територията на област Бургас са разположени патрулни екипи с дрегери, като уточни че целта е ефективното и активно противодействие на водачите, управляващи МПС след употреба на наркотици, тъй като това е предпоставка за пътнотранспортни произшествия.„Снощи за ефективно време от 4-5 часа има реализирани, образувани 5 бързи производства след употреба на наркотици, и 5 - след употреба на алкохол“, добави Рачев. По думите му за последните два месеца са установени 30 водачи, шофиращи след употреба на наркотици, и 126 – след употреба на алкохол.Снощи само за час полицаите задържаха петима пияни и петима дрогирани шофьори.В колата на един от арестуваните пътувало и момиче, което според униформените практикува най-древната професия. Тя също призна, че се дрогира. В колата бяха намерени наркотични вещества, информира Нова тв.Полицията следи и за водачи без книжки, крадени коли или лица, обявени за общодържавно издирване.За целите на акцията са командировани служители на „Охранителна полиция“ и от вътрешността на страната.", "date": "2018.08.10", "title": "10 пияни и дрогирани шофьори задържаха в среднощна акция в Бургаско"}
{"url": "https://offnews.bg/obshtestvo/slepi-proglezhdali-ako-gi-dokosne-sv-lavrentij-685976.html", "text": "Църквата почита днес Свети мъченик Лаврентий. Той бил архидякон на Римската църква. По негово време християнската църква имала обичай да издържа множество бедни. Лаврентий раздал на бедните щедра помощ от парите, пазени в църквата, и сам посветил последните си дни в служба на ближните. Множество християни се криели в пещери и подземия. Лаврентий ги посещавал, носел им храна и дрехи и ги утешавал с думи на любов и вяра. Господ Бог му помогнал да облекчи тяхното страдание, като му дарувал чудотворна сила. Болните се изцерявали, когато възлагал върху тях ръка, и слепи проглеждали.Между това донесли на римския император, че уж Лаврентий изнесъл от църква и скрил богатите златни съдове и други скъпоценности. Управителят заповядал да го заловят и затворят в тъмница. Там го поверили на особения надзор на главния тъмничен началник Иполит. В тая тъмница се намирало голямо множество затворници. Лаврентий им говорил за Христа и чрез името на Господа изцерил някои болни, които се обърнали към Бога. На всичко това присъствал Иполит. Думите на Лаврентий и чудесата, които той извършил подействали и на него. Той познал истината и с целия си дом приел християнската вяра.Управителят призовал Лаврентий на съд. Когато Иполит му известил за това, Лаврентий казал: \"Да вървим, защото и на тебе и на мене се готви мъченически венец!\". И без страх отишъл при управителя.На въпроса на управителя къде са скрити съкровищата, Лаврентий отговорил: \"Дай ми срок от два дни и аз ще ти ги събера и покажа\". Управителят се съгласил. Тогава Лаврентий събрал всички бедняци и сиромаси, които Църквата издържала, представил ги на управителя в определения ден и му казал: \"Ето съкровищата на християнската църква!\"Управителят страшно се разгневил и заповядал да подложат Лаврентий на мъчения. С необикновена твърдост св. архидякон понесъл мъченията. Управителят напразно се старал да изтръгне от него признание в това – где са скрити съкровищата и где се намират християните. Напразно го убеждавал да се поклони на идолите. Най-после той заповядал да донесат най-страшните оръдия за мъчение. Лаврентий бил жестоко бит и опалван с огън. Но той понасял всичко спокойно, благодарил на Господа и му въздавал славословия.Управителят заповядал да го бият по устата с камъни. Но като видял, че и това мъчение не скланя Лаврентий да се отрече, казал на слугите си: \"Донесете ми железен одър, за да почива на него тая нощ гордият Лаврентий!\"Донесли одър и желязна скара, турили на нея мъченика, а под нея разпалили дървени въглища. Лаврентий с твърдост понасял ужасното страдание и казал на управителя: \"Знай, че тия горящи въглени готвят на мене прохлада и почивка, а на тебе – вечни мъчения!\" След известно време Лаврентий се обърнал към слугите и им казал: \"Изпекох се вече от едната срана, време е да ме обърнете!\". Всички се чудели на неговото мъжество. През цялото време необикновена радост сияела по лицето на св. мъченик. Той с висок глас славел Господа, благодарял Му и се молел за обръщане на враговете. С тая молитва той предал Богу душата си.", "date": "2018.08.10", "title": "Слепи проглеждали, ако ги докосне св. Лаврентий"}
{"url": "https://offnews.bg/obshtestvo/seriozen-tehnicheski-problem-spria-targovskia-registar-686012.html", "text": "Поради технически проблем достъпът до информационната система на Търговския регистър и регистър на юридическите лица с нестопанска цел, е временно преустановен, съобщиха от Агенцията по вписванията.В съобщение от ведомството се посочва, че за проблема са ангажирани всички поддържащи фирми, както и IT експерти от Агенция по вписванията.Очевидно проблемът е сериозен, тъй като работата по него ще отнеме минимум 8 часа, става ясно от съобщение на АП:", "date": "2018.08.10", "title": "Сериозен технически проблем спря Търговския регистър"}
{"url": "https://offnews.bg/obshtestvo/gledajte-finala-na-dinastiata-na-tiudorite-po-epic-drama-685049.html", "text": "Финала на третия сезон на сериала \"Династията на Тюдорите\" по новия драматичен тв канал Epic Drama можете да гледате този петък, 10 август, в 23:40.Предпоследният сезон умножи успехите на сериала. Сред многобройните награди най-впечатляваща е \"Еми\" за кинематографията на епизода \"Раздор и наказание\". 1,4 млн, зрители в цял свят гледаха последния епизод на поредицата.След екзекуцията на Ан Болейн крал Хенри VIII се жени за третата си съпруга Джейн Сиймор, убеден, че тя е жената, определена от съдбата да го дари със син. Въпреки че бременността на Джейн е повод за радост, властта не Хенри е застрашена поради бунта на гражданите в Англия и усилията на папата в Рим, решен да спре разпространението на протестантството.Тъй като атаките над новата църква предсказват проблеми за краля, все по-могъщият Томас Кромуел удвоява усилията си да сломи католицизма в Англия. Джейн умира, скоро след като дарява Хенри с първия му син, и Кромуел иска да се възползва от трагедията, за да намери нова съпруга, която ще им доведе съюзниците, необходими за отблъскване на католическата инвазия. Усилията му обаче са подкопани от най-верните поддръжници на Хенри.Измъченият Хенри се бори да удържи позицията си като глава на своята църква, но никой не е в безопасност от все по-пълно обземащата го лудост.Очаквайте четвърти сезон от 11 септември.", "date": "2018.08.10", "title": "Гледайте финала на 'Династията на Тюдорите' по Epic Drama"}
{"url": "https://offnews.bg/obshtestvo/spirat-vodata-na-tri-mesta-v-stolitcata-685974.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул. „Бай Михал“ в жк. „Бъкстон“ налага спиране на водоподаването от 10:00 до 18:00 часа на ул. „Бай Михал“, ул. 632, ул. 633, по ул. „Вихрен“ от ул. „Ген. Александър В. Суворов“ до бул.“Братя Бъкстон“. Подмяна на сградно водопроводно отклонение на ул. „Цар Симеон“ в Център налага спиране на водоподаването от 10:00 до 17:00 часа по ул. „Братя Миладинови“ от ул. „Цар Симеон“ до ул.“Иларион Макриополски“. Реконструкция на уличен водопровод на ул. „Павел Красов“ в кв. „Горубляне“ налага спиране на водоподаването от 09:00 до 21:00 часа по ул. „Павел Красов“ от ул. „Гродно“ до бул.“Цариградско шосе“ и бул. „Цариградско шосе“ от №349 до №359", "date": "2018.08.10", "title": "Спират водата на три места в столицата"}
{"url": "https://offnews.bg/nashite-avtori/demokratcia-685975.html", "text": "Демокрация. На вид хубава дума. Никой нищо лошо не може да каже за нея. Дори напротив. Използват я като магия. Щом някой каже „демокрация“ и всички дружно млъкват и се съгласяват. Ето, и аз почти съм склонен да свия ушите при вида на тази дума, но въпреки всичко я ненавиждам. Ето за това:Нека си представим една конкретна ситуация обслужена от демокрацията.В операционната зала в еди коя си болница тече операция. Пациентът е под наркоза и с разрязан корем. Над него стоят двама хирурзи – оператор и асистент. До тях стои хирургичната сестра, а санитарката надзърта зад едно стъкло, защото и е интересно. Изведнъж се случва така, че операторът трябва да вземе сложно решение.И тук идва демокрацията.Операторът оставя скалпела и казва:Операционната сестра вади набързо приготвена урна от кутия за лекарства и референдума, най-силното оръжие на демокрацията, стартира.В крайна сметка двамата хирурзи заедно със собствените си колебания са против, но санитарката е „за“. Защо – само тя си знае. Все пак всеки има право на избор и не трябва да му се търси сметка за това. След кратко колебание и сестрата гласува „за“. Може би защото си пие кафето заедно със санитарката, а може би и защото е бивша любовница на хирурга?За да има изборно мнозинство започват да се викат лекарите от болницата да дадат своя глас. Обаче и тук се включва демократичен механизъм. Сестрата и санитарката протестират, че лекарите са предубедени защото са лекари. Имат професионални натрупвания. Трябват непредубедени и честни мнения. На хора, които нямат никакви обременявания в областта на медицината.И ги намират в двора на болницата. Роми ядат салам и чакат да се роди чааве. Носят си и ракия и тъпан. След като от болницата ги молят да гласуват за техния проблем, ромите се съгласяват, но ако ги почерпят каквото бог дал. Защото всяка работа си е работа и е демократично да има и възнаграждение. После организирано гласуват по еднакъв начин защото са общност с еднакви разбирания и интереси.След гласуването ромите благодарят за кюфтетата и питат дали има някакви други проблеми, които могат да се решат с гласуване. За съжаление няма.В крайна сметка, с 90 процента надделява решението, тази артерия трябва да се среже. Операторът се подчинява на честния и демократичен избор и пациента тутакси умира. Ромите изяждат своите кюфтета и като виждат, че няма повече отиват пред института по физика, където тече демократичен референдум дали законите на Нютон са валидни. Чули са, че ако гласуваш „против“ освен кюфте ще има и по бира.", "date": "2018.08.10", "title": "Демокрация"}
{"url": "https://offnews.bg/obshtestvo/i-dnes-zhega-morskata-voda-e-sashtinski-chaj-685995.html", "text": "Днес ще духа слаб, в Дунавската равнина и източните райони до умерен вятър от изток-североизток. Максималните температури ще са между 29° и 34°, в София около 29°, показва прогнозата за времето на Националния институт по метеорология и хидрология (НИМХ).Атмосферното налягане е малко по-високо от средното за август и ще се задържи без съществена промяна.По Черноморието ще е слънчево с до умерен североизточен вятър. Максималните температури на въздуха ще са: 28-30°. Температурата на морската вода е 27-28°, а вълнението - 2-3 бала. В планините ще преобладава слънчево време, с временни увеличения на облачността. Ще духа до умерен вятър от изток-североизток.Максималната температура на височина 1200 метра ще е около 23°, на 2000 метра – около 15°.", "date": "2018.08.10", "title": "И днес жега. Морската вода е същински чай"}
{"url": "https://offnews.bg/interviu/miliardi-na-viatara-nikoj-niama-da-iska-da-se-vozi-v-novite-vlakove-n-685909.html", "text": "Лъчезар Динев- Г-н Динев, Българо-китайската търговско-промишлена палата изпрати възражение срещу условията в предстоящата тръжна процедура за закупуване на нови влакове за БДЖ. Какво ви притеснява?- Притесняват ни няколко неща. Първото е, че България хвърля огромни усилия, което е похвално, за модернизация на жп инфраструктурата у нас. Най-накрая би трябвало да има нормални железни пътища. На места новите релси са за скорост 200 км/ч, на други - 160 км/ч. След като се хвърлят тези милиарди - до момента са около 3,8 милиарда, които до 10 години ще станат близо 20 милиарда, логично е да се закупи и адекватен подвижен състав.Само един пример, когато през 2004 г. се закупуват мотрисите \"Дезиро\" от Сименс, железопътната мрежа е на 80-100 км./ч, въпреки че те поддържат максимална скорост от 160 км/ч. В момента имаме въведени в експлоатация участъци със скорост от 200 км/ч. Да купуваме влакове, развиващи до 160 км/ч сега е недалновидно за БДЖ.- Често се посочват два аргумента - че влаковете на 160 км/ч ще са по-евтини и, второ, че участъците за 200 км/ч са твърде малко.- Това е така. Аз не отричам този факт. Въпросът е, че този подвижен състав ще дойде през 2024-2025 година и ще се експлоатира поне 30 години. Нашите опасения са, че купуваме нещо, което е безвъзвратно остаряло сега, а след 20-30 години ще е изключително архаично.По-притеснителното обаче е друго. Купувайки такъв подвижен състав, аз не виждам как ще се измени ситуацията, за което говори и премиера Борисов на едно от последните заседания на Министерски съвет. Той каза, че хората трябва да слязат от колите и да се качат на по-екологичния жп транспорт. Никой обаче няма да си слезе от колата и да се качи на влак, ако след модернизацията жп транспортът остане значително по-бавен. В момента средната скорост на пътуването с влак от София до Пловдив е 52 км/ч, а въпреки хвърлените милиарди за модернизация на инфраструктурата и за закупуване на нов подвижен състав, средната скорост ще се вдигне само с около 40 км/ч. Абсурдно е след такова харчене на пари на българските и европейските данъкоплатци да мислим, че БДЖ ще станат конкурентни на автомобилния транспорт със скорости от 100 или под 100 км/ч. Не може целта да бъде от София до Пловдив да се стига за час и петнадесет минути. Логичното е да се търси време за пътуване от 30-40 минути между двата града. Това наистина може да съживи жп транспорта и да го направи атрактивен за много повече потребители, а не само за пенсионерите и студентите. Тези милиарди инвестиции за сегашните жп проекти просто са пари, хвърлени на вятъра.- Какво друго ви притеснява в условията на обществената поръчка за доставка на нови влакове за БДЖ?- Заложената ниска скорост на влаковете ни притеснява, но не по-малко абсурдно е и съкращаването на срока на сервизното обслужване на закупените композиции. Нямало поддръжката да е за 30 години, а само за 15 години. За мен това граничи с безстопанственост. Тезата, че БДЖ щели сами да си ги поддържат след първите 15 години е тотално несъстоятелна. Тези влакове точно тогава ще започнат да се развалят и да се нуждаят от сериозни ремонти. БДЖ и сега не може да си намери специалисти, обезлюдяването продължава, какво остава след 15 години... Тъжно и болно ми е това, което се случва с българските железници. Бях шокиран, че през XIX век барон Хирш за три години е успял да направи жп линията Истанбул - Белово, а ние за повече от 10 години не можем да модернизираме съществуващата линия Свиленград - Септември. Това е най-малкото обидно. Барон Хирш на времето е инвестирал в нещо, за което много често е трябвало да отговаря на въпроса: \"Ама защо е толкова скъпо?\". После обаче се оказало, че само за първите 10 години от експлоатацията на линията е спечелил 800 милиона франка. Ако си купим стари влакчета, никой няма да се вози на тях и няма да има никаква възващаемост. Няма как по този начин БДЖ да излезе от блатото. При по-бърза и по-качествена услуга жп транспортът може да бъде атрактивен и за много туристи. Светът в момента се обръща много сериозно към туризма, чужденците посещаващи България непрекъснато се увеличават. А от това може да спечели и БДЖ при далновидна политика.- На какво се дължи активността на Българо-китайската търговско-промишлена палата по темата?- Не съм го крил, през последните месеци обединяваме туристическия бранш в името на идеята да се купят нови и модерни влакове, да се направят разумни, смислени инвестиции. Защото аз вече от 10 години работя за това да докараме китайски туристи. Те нямаха платежна система и добре, че след срещата в София между държавите от Югоизточна Европа и Китай се стигна до решаването на този проблем в България. Подписан бе договор с \"Юниънпей\" и те вече имат възможност да дойдат у нас и да похарчат пари. Второто обаче е, че трябва да имаме възможност да местим голям брой туристи от едно място в страната до друго. Очакваме много туристи. Намеренията ни са в Бургас годишно да пристигат от 190 до 360 кораба от Китай. Всеки един от тях ще е с 5-7000 души на борда. Ние не можем да ги закараме всичките в Несебър и Слънчев бряг, а в същото време България има достатъчно много неща, които да покажем. Можем да им организираме пътувания и до Пловдив, и до София, и до Перперикон. Всичко това няма как да стане при бавна жп услуга.Между влаковете на 160 км/ч и тези на 200 км/ч има и друга съществена разлика. По-бавните са разработка от преди 25-30 години и са правени от тежък метал. Новите са с алуминиеви конструкции, много по-леки. Така че само от плащанията за такси на Национална компания \"Железопътна инфраструктура\" и от това, че те са с 40 процента по-икономични, то разликата в покупната цена на по-модерните влакове ще се изплати в рамките на половин година. А и изобщо се съмнявам дали влаковете на 200 км/ч биха били по-скъпи от тези на 160 км/ч. Напълно несъстоятелни е тезата \"Нямаме пари за скъпи влакове\". БДЖ и сега няма пари и не може да купи и по-евтини влакове. На практика сделката ще бъде финансирана от самия производител на новия подвижен състав, който и да е той, независимо какво ще е заданието. Но експлоатацията на старите влакове ще излезе солено на българските данъкоплатци, които издържат БДЖ. Ако имаме състави, които могат да се самоизплатят и да привлекат нови клиенти, БДЖ ще получат шанс да се развият. В посоката, в която са тръгнали обаче, след 10 години жп компанията пак ще си е там, където е и сега. Казвам го с огромно съжаление.", "date": "2018.08.10", "title": "Милиарди на вятъра: Никой няма да иска да се вози в новите влакове на БДЖ"}
{"url": "https://offnews.bg/ikonomika/broiat-na-pochivashtite-v-balgaria-prez-2018-g-se-uvelichil-686013.html", "text": "Увеличение на хотелите и броят на почиващите се е увеличил. Това показват данни на Националния статистически институт (НСИ) за юни 2018 г.В страната са функционирали 2 890 места за настаняване с над 10 легла - хотели, мотели, къмпинги, хижи и други места за краткосрочно настаняване, като общият брой на стаите в тях е 130.1 хил., а на леглата - 290.0 хиляди. В сравнение с юни 2017 г. общият брой на местата за настаняване, функционирали през периода, се увеличава с 4.3%, а леглата в тях намаляват с 1.7%.Общият брой на нощувките във всички места за настаняване, регистрирани през юни 2018 г., е 4 064.4 хил., или с 4.5% повече в сравнение със същия месец на предходната година, като най-голямо увеличение на нощувките (с 9.5%) се наблюдава в местата за настаняване с 3 звезди. През юни 2018 г. в хотелите с 4 и 5 звезди са реализирани 66.0% от общия брой нощувки на чужди граждани и 31.8% - на българи. В местата за настаняване с 3 звезди са осъществени 24.9% от нощувките на чужди граждани и 30.2% - на българи, докато в останалите места за настаняване (с 1 и 2 звезди) те са съответно 9.1 и 38.0%.Броят на пренощувалите лица в местата за настаняване през юни 2018 г. се увеличава с 6.7% в сравнение със същия месец на 2017 г. и достига 988.8 хил., като е регистрирано увеличение с 6.9% при българите и с 6.5% при чужденците.Българските граждани, нощували в местата за настаняване през юни 2018 г., са 389.1 хил. и са реализирали средно по 2.5 нощувки. Чуждите граждани са 599.8 хил., като 67.2% от тях са нощували в хотели с 4 и 5 звезди и са реализирали средно по 5.2 нощувки.Общата заетост на леглата в местата за настаняване през юни 2018 г. е 47.7%, като се увеличава с 2.5 процентни пункта в сравнение с юни 2017 година. Най-висока е заетостта на леглата в хотелите с 4 и 5 звезди - 62.9%, следват местата за настаняване с 3 звезди - 45.2%, и с 1 и 2 звезди - 26.8%.Приходите от нощувки през юни 2018 г. достигат 200.3 млн. лв., или с 6.5% повече в сравнение с юни 2017 година. Регистрирано е увеличение на приходите както от български граждани - със 7.2%, така и от чужди граждани - с 6.4%.", "date": "2018.08.10", "title": "Броят на почиващите в България през 2018 г. се увеличил"}
{"url": "https://offnews.bg/temida/hirurzi-v-ruse-izvadiha-8-kapsuli-s-kokain-ot-stomaha-na-arestuvan-dil-686014.html", "text": "Специализираната прокуратура повдигна обвинения на петима души - четирима мъже и една жена, за участие в организирана престъпна група за разпространение и трафик на наркотици, съобщиха от държавното обвинение. Едното от лицата е с постоянна мярка „Задържане под стража“ взета от СпНС, две от лицата са с мерки за неотклонение  парична гаранция и други двама са пуснати с мярка „Подписка“.Те са задържани на 6 август 2018 г. при специализирана операция на територията на област Русе и област Варна.Направени са тринадесет претърсвания и изземвания на различни адреси. Иззети са пари в размер около 20 000 лв. и валута, електронни измервателни уреди-везни, както и наркотично вещество кокаин около 700 гр.Чрез съответната медицинска намеса в болнично заведение в Русе са извадени двадесет и осем капсули, всяка от по 15 грама кокаин, които са били в тялото на едно от обвиняемите лица. Наркотикът е бил с изключително високо качество.Разследването продължава провеждат се разпити и други следствени действия.", "date": "2018.08.10", "title": "Хирурзи в Русе извадиха 8 капсули с кокаин от стомаха на арестуван дилър"}
{"url": "https://offnews.bg/kultura/preporachvame-vi-hitove-na-frank-sinatra-na-otkrito-v-dvoretca-v-balc-685981.html", "text": "Хитовете на Франк Синатра са незабравими като красотата на Двореца в Балчик. Те ще зазвучат край морето тази вечер на открита сцена в Двореца от 20.00 часа.\"Моят път\", \"Ню Йорк, Ню Йорк\" и други известни песни от дискографията на певеца ще припомнят за един от най-значимите периоди в съвременната джазова и популярна музика.С интерпретацията си изпълнителите - Петър Салчев, вокал, Георги Корназов, тромбон, Димитър Льолев, алт саксофон, Мартин Ташев, тромпет, Милен Кокушаров, пиано, Михаил Иванов, контрабас, и Емил Пехливанов, ударни, ще представят по-различен поглед към творческото наследство на Синатра.А за да е още по-хубаво - входът е свободен, така че обличайте рокли или тиранти и към Балчик.", "date": "2018.08.10", "title": "Препоръчваме ви: Хитове на Франк Синатра на открито в Двореца в Балчик"}
{"url": "https://offnews.bg/obshtestvo/chastnite-fondove-shte-garantirat-minimalen-razmer-na-vtorata-pensia-686005.html", "text": "Частните пенсионни фондове ще трябва да гарантират минимален размер на втората пенсия, предвижда представеният вчера проект на промени в Кодекса за социално осигуряване (КСО). Това обяви в сутрешния блок на бТВ социалният министър Бисер Петков.Проектът предвижда втората пенсия от универсалните пенсионни фондове да се изплаща, когато осигуреният навърши пенсионна възраст или по желание – година по-рано.Ако натрупаните средства в партидата надхвърлят определен праг – ще се дава пожизнена пенсия, ако са под този праг – ще се дава пенсия само за определен срок, ако пък сме натрупали твърде скромна сума – ще можем да я изтеглим накуп.Пожизнените пенсии няма да се унаследяват за разлика от тези за определен срок, уточни социалният министър.По думите му първите пенсионери, които ще получават пари от универсалните пенсионни фондове, ще са през 2021 г. за жените и през 2024 г. за мъжете. Не за всички обаче ще има достатъчно натрупани пенсии за пожизнено изплащане, уточни той.Проектът на промени предвижда сумата в универсалните пенсионни фондове да се изплаща накуп или в рамките на една година, ако е по-малка от три минимални пенсии (600 лв. в момента).За парите за децата с починал родител/родители Петков напомни, че от следващата година тези без право на наследствена или персонална пенсия ще имат право на помощ от държавата, която ще е минимум 113 лв. Точният размер ще се определя с бюджета за всяка година. Очаква се от новата помощ да се възползват около 2400, каза Петков.По повод исканията на родителите на деца с увреждания той обясни, че министерството прави всичко възможно тези искания да бъдат удовлетворени. От депутатите зависи дали ще се приеме Законът за личната помощ, напомни социалният министър.", "date": "2018.08.10", "title": "Частните фондове ще гарантират минимален размер на втората пенсия"}
{"url": "https://offnews.bg/112/helikopter-i-tcivilni-avtomobili-debnat-za-narushiteli-na-patia-686010.html", "text": "Хеликоптер на Гранична полиция ще следи за агресивни шофьори по магистралите в посока към черноморските курорти. Той ще облита магистрали, натоварени пътища и ще следи за нарушения като придвижване в аварийната лента например.Хеликоптерът е снабден с камера, която има възможност да заснеме регистрационния номер на автомобила на нарушител на пътя, като съответно информацията ще бъде предавана по въздух на . Включването на летателната машина е част от , които МВР провежда, за да осигури превантивната дейност и да доведе до намаляване на пътните инциденти по пътищата в страната, съобщи тази сутрин главен инспектор Росен Рапчев от Пътна полиция, цитиран от БГНЕС.В следенето на нарушители ще бъдат включени и , които също ще подават информация на пътните патрули.Контролът ще е в цялата страна и той ще се осъществява с полицейски патрули от 148 мобилни и 51 стационарни камери.Статистиката показва, че през летните месеци се наблюдава ръст с около 10% на пътните инциденти със загинали по пътищата в сравнение с останалите месеци на годината.Шефът на бургаската Пътна полиция каза, че в снощната акция са образувани 11 досъдебни производства срещу водачи употребили алкохол и наркотични вещества.Инспекторът подчерта, че вече се наблюдава и засилване на движението на гастарбайтери от и към Западна Европа и каза в аванс, че една от следващите акции включва раздаването на флаери на турски, английски и на немски език на гранично-контролните пропускателни пунктове в страната, с които ще информират гражданите за най-честите нарушения, които правят гастарбайтерите на територията на България и мерките, които МВР предприема спрямо тях.Рапчев добави още, че полицията ще продължи с акции по пътищата през целия летен сезон и всеки ден ще имат различен фокус. Новост в проверките е и включването на служители на служба \"Контрол на обществените средства\" (КОС), които  ще проверяват шофьорите за оръжия и боеприпаси. ", "date": "2018.08.10", "title": "Хеликоптер и цивилни автомобили дебнат за нарушители на пътя"}
{"url": "https://offnews.bg/futbol/novak-v-turskata-parva-liga-s-meratci-kam-tituliar-na-levski-686015.html", "text": "Представящият се добре от началото на сезона за Левски Жерсон Кабрал, е влязъл в полезрението на новака в турската Първа лига Анкарагюджу, пише \"Меридиан Мач\".Представители на тима от турската столица ще наблюдават на живо крилото в предстоящите две срещи на \"сините\" срещу Дунав и Септември, за да преценят дали да отправят оферта към 27-годишния национал на Кабо Верде, който има и холандски паспорт.Кабрал вкара два страхотни гола на Вадуц и Ботев Враца и подобри много представянето си в сравнение с миналия сезон. Бившият играч на Твенте и Хераклес обаче едва ли ще бъде пуснат от Левски за по-малко от 700 000 евро.", "date": "2018.08.10", "title": "Новак в турската Първа лига с мераци към титуляр на Левски"}
{"url": "https://offnews.bg/obshtestvo/ekozashtitnitci-iskat-publichen-izbor-na-sadiite-koito-shte-reshavat-686044.html", "text": "Коалицията от неправителствени организации и граждански групи „За да остане природа в България\" настоява за публичен избор на съдиите от 5-членката на ВАС, която ще гледа делото за решението за Пирин. Природозащитниците се обрнаха към Висшия съдебен съвет (ВСС) и председателя на Върховния административен съд (ВАС) с молба да предприемат тази публична процедура.Днес е последният ден от законовия 14-дневен срок, в който може да бъде обжалвано  което отмени промените в Плана за управление на Национален парк „Пирин“, приети от Министерския съвет в края на миналата година.От коалиция „За да остане природа в България\" отбелязват, че разпределението на делата и преписките в органите на съдебната власт се извършва на принципа на случайния подбор чрез електронно разпределение, съобразно поредността на постъпването им. В приетата от ВСС \"единна методика по приложението на принципа за случайно разпределение на делата\" правомощието за разпределение на делата обаче е предоставено на административните ръководители на съдилищата, без да е предвиден публичен контрол. Поради това често се твърди, че съставите са манипулирани.Природозащитниците са категорични, че не трябва да бъде поставяно под съмнение случайното разпределение на това дело, към което има висок обществен интерес, и по този начин да бъде нарушено правото на справедлив съдебен процес на двете страни.Тяхното искане е всички съдии от петчленния състав на ВАС да бъдат определени на случаен принцип в присъствието на журналисти и IT експерти.", "date": "2018.08.10", "title": "Екозащитници искат публичен избор на съдиите, които ще решават за Пирин"}
{"url": "https://offnews.bg/politika/zaev-se-izvini-na-balgarskite-priateli-za-makedonskia-ilinden-686020.html", "text": "Премиерът на Македония Зоран Заев поднесе извинения на „приятелите и братята“ българи на своята страница във „Фейсбук“ за думите си в телевизионно интервю пред „1ТВ“ от 4 август, че Илинденско-Преображенското въстание е македонско, като посочи, че коментарите са направени по „невнимание“ и са „грешка“ и този път не си позволи исторически интерпретации.Това се случи един ден след , че, „когато дойде време България да изкаже своето становище за присъединяване на Македония към ЕС, ще си спомни тези думи и ще вземе своето решение“, съобщава \"Фокус\".А ето и пълния текст на публикацията:", "date": "2018.08.10", "title": "Заев се извини на 'българските приятели' за македонския Илинден"}
{"url": "https://offnews.bg/politika/rumen-petkov-iska-makedonia-da-spre-s-posegatelstvoto-nad-balgarskata-686050.html", "text": "Председателят на АБВ Румен Петков призова за политически преговори на най- високо ниво, за да се заяви институционално, че непризнаването на българското участие в Илинденско-Преображенското въстание е посегателство върху нашата история и в средносрочна перспектива е предпоставка за териториални претенции.Според него продължаващото неглижиране на българската история от страна на Македония ще даде пълни основания на страната ни да постави под въпрос преговорния процес за приемането на Македония в Европейския съюз иНАТО.„Посланикът на Македония у нас трябва незабавно да бъде привикан в Министерството на външните работи и да му се заяви, че се нарушава договора за междусъседство“, добави той.Петков припомни, че по време на тържествата за Илинден миналата година единствен АБВ алармира, че премиерът и председателят на парламента на Македония са постъпили \"цинично спрямо историята на България\". „Затях няма Илинденско-Преображенско въстание, а само Илинденско, в което са участвали македонци, турци, гърци, албанци, власи. Но не и българи. Тогава всички политически партии и държавни институции си замълчаха“.Румен Петков посочи, че съставът на мултидисциплинарната комисия по договора за добросъседство с Македония трябва да бъде сменен с хора, които имат обективно отношение към историята, патриоти, хора, които ще се борят за българския национален интерес.„Ние от АБВ твърдим, че е изключително груба грешка че България не се включи в разговорите с Македония за името на държавата, разговорите останаха единствено между Гърция и Македония. Когато излезе вторият вариант - със Северна Македония, ние предупредихме, че това е предпоставка за посегателство срещу нашата история и бъдещи териториални претенции“, каза още той. ", "date": "2018.08.10", "title": "Румен Петков иска Македония да спре с посегателството над българската история"}
{"url": "https://offnews.bg/112/8-godishno-dete-ot-polsha-se-blasna-s-trikolka-vav-fajton-v-slanchev-b-686023.html", "text": "8-годишно дете е пострадало при пътен инцидент в Слънчев бряг, съобщиха от ОДМВР - Бургас.Инцидентът е станал на 8 август около 20.30 часа на алеята пред х-л \"Корона\" в Слънчев бряг.Детето, което е с полски произход, се возело на електрическа триколка. Според МВР момчето се движело с несъобразена скорост и това довело до пътен инцидент с файтон, управляван от 30-.годишен мъж от с. Тънково.От инцидента е пострадало момченцето, което с контузни рани по главата и тялото, е оставено под наблюдение, без опасност за живота, в бургаската болница \"Лайф Хоспитал\".", "date": "2018.08.10", "title": "8-годишно дете от Полша се блъсна с триколка във файтон в Слънчев бряг"}
{"url": "https://offnews.bg/futbol/v-tcska-sas-seriozni-pretentcii-kam-sadiata-na-macha-s-kopenhagen-686021.html", "text": "В ЦСКА изразиха сериозни претенции към работата на белгийският съдия Барт Вертентен в първия мач от третия квалификационен кръг на Лига Европа в София.\"Червените\" поведоха на датския Копенхаген, но гостите стигнаха до обрат 2:1, след като домакините останаха с човек по-малко, а по-късно беше отсъдена и дузпа в полза на Копенхаген.\"Две различни полувремена изиграхме. Първото стояхме добре на терена. Съдийските грешки ме озадачиха. Доста спорни ситуации имаше и винаги ние бяхме потърпевши. Няма да коментирам червения картон и дузпата. Не реванша отиваме за победа.Мауридес е страхотен футболист, лично новият треньор Нестор Ел Маестро го одобри преди да подпишем с него\", заяви шефът в ЦСКА Стойчо Стоилов.Младата звезда Кирил Десподов, за чието нарушение беше отсъдена дузпата за Копенхаген, нарече белгийския рефер \"12-ия играч на Копенхаген\".“Разочарован съм, играчите опитаха да дадат всичко от себе си. Не заслужавахме да загубим. Започнахме мача, както започваме обикновено. Играхме много силно първите 20 минути. Няма какво да кажа за решенията на съдията. Футболът е много тежка игра, когато се случват такива неща”, заяви треньорът на ЦСКА Ел Маестро.", "date": "2018.08.10", "title": "В ЦСКА със сериозни претенции към съдията на мача с Копенхаген"}
{"url": "https://offnews.bg/politika/premierat-proveriava-skandalnata-obshtestvena-porachka-za-preparati-sr-686048.html", "text": "Премиерът Бойко Борисов ще извърши проверка по .Министър-председателят обеща да анулира конкурса, ако установи някакви нередности.Вчера стана ясно, че фирма с основна дейност продажба на компютри, хардуер и периферни устройства ще доставя тестове за потвърждаване на чума по животните за 336,184 лв. Дружеството е създадено преди месец с капитал от 500 лв.От Българската агенция по безопасност на храните , че всички условия по обществената поръчка са изпълнени правилно и законно.Собственикът на \"Глобул вижън 2018\", която ще бъде изпълнител на обществената поръчка, , че като млад човек, който иска да успее в страната си, най-важното за него е да прави всичко според правилата и закона.", "date": "2018.08.10", "title": "Премиерът проверява скандалната обществена поръчка за препарати срещу чумата"}
{"url": "https://offnews.bg/ikonomika/potvardeno-aviokompanite-dalzhat-obezshtetenia-na-patnitcite-i-pri-st-686019.html", "text": "Люксембургски съд реши, че авиокомпания „Луфтханза“ трябва да изплати обезщетение от по 250 евро на двама пътника, чиито полет е бил отменен заради стачка през октомври 2016 г., съобщиха от Европейския потребителски център.Според съда авиопревозвачът не може да претендира, че става дума за извънредни обстоятелства. Това е второ подобно решение за последните месеци. Досега стачките на персонала на авиопревозвачите се смятаха за \"извънредна ситуация\", което според Регламент 261, освобождава търговеца от изплащане на обезщетения.През октомври 2016 г. пилотите на „Луфтханза“ стачкуват. Това води до отмяна на полет от Люксембург към Осло. Пътниците са пренасочени към друг полет, който след това закъснява повече от три часа.Двама потребители са се оплакали първо на авиокомпанията, а след това и на ЕПЦ Люксембург. Мрежата на Европейските потребителски центрове не успява да постигне доброволно извънсъдебно решение на спора с авиокомпанията. Поради това жалбоподателите се обръщат към съда, като използват Европейската процедура за искове с малък материален интерес.Решение със „знаков ефект“Люксембургският съд счита, че обявената стачка, за която работодателят-авиокомпания е уведомен, не е извънредно обстоятелство според Регламент EC/261/2004 (отказан достъп до борда на самолета, отменени полети и големи закъснения). Поради това авиокомпанията е задължена да изплати обезщетение на ищците, които са били засегнати от отмяната на полета, съответно закъснението на другия полет.Решението на съда в Люксембург се основава на решението на Европейския съд от април 2018 г., който се произнесе, че спонтанната стачка на авиокомпанията TUIfly също не може да се квалифицира като извънредно обстоятелство. (Повече може да видите тук Дълъг дебатВ момента юристите в Европа се питат дали авиокомпаниите трябва да плащат компенсация или не. С това решение имаме отговор за Люксембург и се надяваме, че то ще има знаков ефект и върху други европейски юрисдикции, коментира Карин Базенах, директор на ЕПЦ Люксембург.Дали стачката представлява извънредно обстоятелство или не, е обект на дългогодишен правен дебат. Двете съдебни решения обаче дават допълнителен коз в ръцете на пътниците, добави Игнат Арсенов, директор на ЕПЦ България.При проблеми със закъснял или отменен полет, включително и при стачка, може да се обърнете към ЕПЦ България за безплатна помощ и съвети на www.ecc.bg.", "date": "2018.08.10", "title": "Потвърдено: Авиокомпаните дължат обезщетения на пътниците и при стачка"}
{"url": "https://offnews.bg/protesti/organizirat-protest-v-zashtita-na-desislava-ivancheva-pred-ministerski-686018.html", "text": "Поддръжниците бившият кмет на район \"Младост\" Десислава Иванчева организират протест в нейна защита.Митингът под надслов \"Свобода за Иванчева и Петрова! Независимо разследване на ОПГ!\" ще се проведе на 13 август от 18:30 пред Министерския съвет. На 17 април 2018 г. срещу кмета и зам. кмета на Младост беше извършено престъпление по набеждаване за искане и взимане на подкуп. Абсолютно всички факти и липси на доказателства водят до този извод.Александър Ваклин, Петко Дюлгеров, Стефан Дичев, шефът на Специализираната прокуратура Иван Гешев, шефът на КПКОНПИ Пламен Георгиев и още неколцина бандити от строителната мафия - свидетели на прокуратурата, са основните действащи лица от организираната престъпна група, която извърши това престъпление срещу Иванчева и Петрова.Тази организирана престъпна група е покровителствана от главния прокурор Сотир Цацаров и от първия по власт в държавата - премиерът Бойко Борисов!Бруталното елиминиране на Ивачева и Петрова чрез престъпление по набеждаване, клевети и зрелищни сцени на насилие и нарушаване на правата им е едновременно мафиотски и политически акт, иницииран от строителната мафия и подкрепен от обслужващата я партия на власт - ГЕРБ!По тази причина на 13 август всички критично мислещи и гневни граждани ще се съберем пред Министерски съвет със следните искания:1. Незабавно освобождаване на Иванчева и Петрова. Заради липса на всякакви категорични доказателства срещу тях; заради разкритите записи от СРС-та, които потвърждават заговора на ОПГ за тяхното елиминиране; заради факта, че обвинението срещу тях се крепи единствено върху лъжесвидетелските показания на няколко строителни мафиоти и лъжепоказанията на един бивш кмет на ГЕРБ, който е доказан престъпник.2. Самоотвод на състава на Специализираната прокуратура, който работи по обвинението, включително на Иван Гешев като заместник на главния прокурор). Заради нарушаването на човешките права на Иванчева и Петрова при ареста им, което най-вероятно ще доведе до присъда за България в Европейския съд за правата на човека, която всички ще трябва да плащаме (процедурата в Хага е започната); заради клеветите по адрес на Иванчева, които Гешев си позволи да отправи на пресконференцията на 18 април; заради цялостното нарушаване на презумпцията за невиновност в медийни изяви и в съдебните зали от страна на работещия по обвинението състав Специализираната прокуратура; заради спекулациите, които някои прокурори си позволиха да направят пред медиите относно записи от СРС-та и напълно нереални \"доказателства\" и твърдения.3. Независимо разследване на ОПГ, извършила престъпление по набеждаване за искане и взимане на подкуп - от следователи и прокурори, които да бъдат посочени от независими правни организации и експерти след среща с министъра на правосъдието.4. Оставка на правителството на ГЕРБ и Обединени патриоти в случай, че тези искания не бъдат изпълнени.Днес властващата Мафия съсипва животите на Десислава и Биляна и на членовете на техните семейства! Утре на тяхно място може да бъде всеки от нас, който си позволи да влезе във властта или който просто е политически активен в дадена кауза! Не трябва да допускаме това да се случва! Зависи от всеки от нас!Затова елате в понеделник от 18:30 часа пред Министерски съвет да застанем заедно смело срещу управляващата Маф", "date": "2018.08.10", "title": "Организират протест в защита на Десислава Иванчева пред Министерския съвет"}
