{"url": "https://offnews.bg/kultura/aga-specheli-goliamata-nagrada-zlatna-roza-689337.html", "text": "Копродукцията на България, Франция и Германия \"Ага\" на режисьора Милко Лазаров спечели голямата награда \"Златна роза\" на 36-о издание на едноименния фестивал на българския игрален филм. Милко Лазаров взе и отличието и за режисура, а филмът спечели и приза на акредитираните журналисти, съобщи БТА.Специалната награда на журито грабна \"Възвишение\" на режисьора Виктор Божинов. Александър Алексиев спечели наградата за най-добра мъжка роля за участието си във \"Възвишение\".Журито присъди две награди за най-добра женска роля. Наградите грабнаха Мартина Апостолова за участието си в \"Ирина\" и Егле Микулионите за ролята си в копродукцията на Литва, България и Полша \"Чудо\". Професор Георги Дюлгеров получи наградата за цялостно творчество и по повод неговата 75-годишнина.Наградата на публиката на фестивала грабна продукцията \"Смарт Коледа\" на сценариста и режисьор Мария Веселинова. Продукцията \"Ирина\" на режисьора Надежда Косева взе наградата на Съюза на филмовите дейци.При късометражните филми Голямата награда \"Златна роза\" за най-добър филм спечели продукцията \"Гората на Димо\" на режисьора Христо Симеонов. Същата продукция получи и приза на филмовата критика.", "date": "2018.10.04", "title": "'Ага' спечели голямата награда 'Златна роза'"}
{"url": "https://offnews.bg/evropa/es-obvini-rajaner-che-narushava-pravata-na-potrebitelite-689340.html", "text": "Европейската комисия обяви, че авиокомпания \"Райънер\" нарушава правата на потребителите. Комисията призова днес органите, отговарящи за защита на потребителите, да прегледат внимателно неотдавнашните промени в политиката на авиокомпания \"Райънер\" за обезщетенията. Става въпрос по-конкретно за задължението, наложено на пътници от някои държави членки на ЕС, да се обръщат към съдилища в Ирландия за всяко искане на обезщетение от компанията, предаде Франс прес, цитирана от БТА.\"Прочетох със загриженост информациите за \"Райънер\", написа в \"Туитър\" комисарят по въпросите на правосъдието, потребителите и равнопоставеността между половете Вера Йоурова.\"Фактът, че пасажерите ще могат да внасят юридически жалби само в Ирландия, очевидно противоречи на правилата\".Авиокомпанията, която е изправена пред стачки на персонала, съобщи, че ще връща парите за билетите, но няма да плаща обезщетения на пътниците за анулирани полети и закъснения, посочи АФП.", "date": "2018.10.04", "title": "ЕС обвини Райънер, че нарушава правата на потребителите"}
{"url": "https://offnews.bg/temida/tcatcarov-dade-na-nsls-sluchaia-s-udarenoto-ot-dzhip-dete-v-tarnak-689321.html", "text": "Главният прокурор Сотир Цацаров възложи на Национална следствена служба разследването на катастрофата край село Търнак, при която тежко пострада дете, съобщиха от прокуратурата. Под ръководството на Районна прокуратура – Бяла Слатина се провежда разследване по повод тежкото пътно-транспортно произшествие от 2.10.2018 г. в село Търнак, община Бяла Слатина, при което шофьор на лек автомобил, в пияно състояние, блъсна 11-годишно дете, вследствие на което са му причинени тежки и животозастрашаващи наранявания.По предложение на директора на Национална следствена служба Борислав Сарафов, главният прокурор г-н Сотир Цацаров с постановление от днес възложи разследването по делото да се извършва от следователи от Националната следствена служба. Директор във \"Фармацевтични заводи Милве\" АД е мъжът, помел пиян 11-годишно дете в село Търнак на 2 октомври вечерта. Става въпрос за Веселин Ранков, на 59 г. от София. Той е директор на \"Производство\" в \"Милве\", каза днес районният прокурор на Бяла Слатина Методи Маринов пред в. \"Конкурент\".", "date": "2018.10.04", "title": "Цацаров даде на НСлС случая с удареното от джип дете в Търнак"}
{"url": "https://offnews.bg/futbol/bezlichen-ludogoretc-otnese-vtora-zaguba-v-liga-evropa-689339.html", "text": "Лудогорец загуби от Цюрих с 0:1 в двубой от Група А на Лига Европа, игран на стадион \"Лецигрунд\". Единственото попадение бе дело на Вактор Палсон в 84-ата минута.Първото полувреме не предложи много футболни достойнства, след като двата отбора създадоха много малко интересни положения, а домакините по никакъв начин не надиграха родния шампион.През втората част \"зелените\" имаха няколко ситуации, за да стигнат до гол, но те бяха пропилени и в края на мача колективна грешка в отбрана позволи на Палсон да се разпише с глава. Това е сериозен шамар за разградчани, тъй като тимът много трудно ще премине груповата фаза на турнира. Причината за това е, че както Цюрих, така и Леверкузен, вече имат в актива си по 6 спечелени точки и делят първото място. Лудогорец и АЕК Ларнака са с по 0 точки.", "date": "2018.10.04", "title": "Безличен Лудогорец отнесе втора загуба в Лига Европа"}
{"url": "https://offnews.bg/sviat/sasht-razrabotvat-biologicheski-orazhia-v-laboratoria-v-gruzia-tvardi-689338.html", "text": "Руското министерство на отбраната съобщи, че САЩ, изглежда, тайно разработват биологически оръжия в лаборатория в Грузия в нарушение на международните правила, което представлява пряка заплаха за сигурността на Русия, предаде Асошиейтед прес, цитирана от БТА.Това безпрецедентно обвинение бе отправено днес само часове след като Великобритания и Холандия обвиниха руското военно разузнаване, че стои зад поредица от нови кибератаки по света.В съобщението на руското военно министерство се казва, че въпросната лаборатория в Грузия е част от мрежа от американски лаборатории покрай границите на Русия и Китай. Изнесената в него информация се опира до голяма степен на материали от бившия грузински министър на държавната сигурност Игор Гиоргадзе. Той твърди, че грузинската лаборатория функционира под прикритието на Центъра за обществено здравеопазване на името на бившия американски сенатор Ричард Лугар, намиращ се в населеното място Алексеевка и финансиран от САЩ.Миналия месец американски и грузински официални представители отхвърлиха твърденията на Гиоргадзе. Посолството на САЩ в Грузия днес запази мълчание по въпроса.На брифинг в министерството на отбраната в Москва днес началникът на войските за радиационна, химическа и биологическа защита в състава на руските въоръжени сили генерал Игор Кирилов, цитиран от ТАСС, съобщи, че в центъра \"Лугар\" под форма на лечение САЩ вероятно са изпитвали токсичен препарат или биологически агент с висока смъртност. До този извод са стигнали руските експерти, анализирайки материалите, публикувани от Гиоргадзе. Кирилов обърна внимание на случая с гибелта на пациенти - грузински граждани, при изпитанията на препарата, назован в документите като \"Совалди\". Този препарат бил произведен от американската компания \"Гилеад Сайънсиз\", един от основните акционери в която е бившият министър на отбраната на САЩ Доналд Ръмсфелд.\"Практически едновременната смърт на голям брой доброволци дава основание да се предполага, че в центъра \"Лугар\" под формата на лечение е била проведена оценка на високотоксичен химически препарат или на биологично вещество, което причинява висока смъртност\", каза генералът.Той уточни, че въпреки смъртта на 24 души при изпитанията на препарата \"Совалди\" през декември 2015 г., \"клиничните изследвания били продължени в нарушение на международните норми и против желанието на пациентите\", което \"довело до гибелта на още 49 души\". \"Даже по време на големи епидемии в инфекциозните болници такова количество смъртни случаи не се наблюдава\", подчерта руският генерал.Кирилов посочи, че въпросният препарат \"Совалди\" е вписан в регистъра на лекарствените средства в Русия и \"в процеса на клиничното му изследване не е фиксиран нито един смъртен случай\".Според Кирилов САЩ търсят в огнища из цяла Грузия причинители на атипична чума. Особен интерес у американците предизвикват атипичните форми на чума, при това \"колкото по-атипична, толкова по-добре\". Той посочи, че публикуваната от Гиоргадзе информация \"ни позволява по нов начин да погледнем на биологичната обстановка в Южна Русия\".Генералът разказа за епидемията от африканска чума по свинете (АЧС), която през 2007-2018 г. се разпространява от Грузия на територията на Русия и в някои страни от Европа и Китай. На територията на тези държави в проби от умрелите животни са открити щамове на вируса на АЧС, идентични на щама от Грузия-2007.Кирилов приведе данни, че \"преките икономически щети само на руските предприятия от тази болест по свинете са достигнали 5 млрд. рубли, а косвените загуби - над 50 млрд. рубли\".Той съобщи също така, че в района, където е разположен центъра \"Лугар\", особено силно се влошава положението със заболявания, разпространявани от насекоми преносители. Според него в момента тече процес на преместване на ареала на различни видове комари, които по-рано са се срещали само в южни страни, включително от Грузия на територията на Русия. Кирилов посочи за пример огнищата на Кримско-Конгоанската хеморагична треска в Ставрополския край и в Ростовска област.Русия ще предприеме дипломатически и военни мерки в отговор на провежданата от САЩ мащабна военно-биологическа програма на територията на съседни на Русия държави, в частност в Грузия, заяви днес бившият командващ на руските въздушно-десантни войски генерал Владимир Шаманов.\"Ние не можем просто така да гледаме безучастно, разбирайки, че там става нещо, която пряко влияе на сигурността на южните ни граници, ще вземем дипломатически и военни мерки\", каза той на брифинга в министерството на отбраната.Междувременно министерството на отбраната на Азербайджан опроверга днес съобщенията за наличието на територията на страната на лаборатории, намиращи се под контрола на САЩ.", "date": "2018.10.04", "title": "САЩ разработват биологически оръжия в лаборатория в Грузия, твърди Москва"}
{"url": "https://offnews.bg/ikonomika/kontcesiata-na-letishte-plovdiv-okonchatelno-se-provali-689326.html", "text": "Министърът на транспорта, информационните технологии и съобщенията Росен Желязков ще предложи на Министерския съвет да прекрати процедурата за концесия на летище Пловдив, съобщиха от ведомството му. Мотивите за решението са, че процедурата следва да бъде съобразена и проведена в съответствие с новия Закон за концесиите, с който се въвеждат разпоредбите на Директива 2014/23/ЕС на Европейския парламент и на Съвета от 26 февруари 2014 година за възлагане на договори за концесии.Сегашната схема за отдаване на концесия на летище Пловдив е открита и проведена по правилата на отменения Закон за концесиите.Сред основните аргументи от министерството посочват обстоятелството, че сключването на концесионен договор за срок от 35 години, спрямо който ще се прилагат правилата на отменен закон, а не новите правила на Европейския съюз в областта на концесиите, не гарантира устойчивост и трайност на концесията.Това обаче не е единственият проблем пред сключването на контракта. За победител в концесионната процедура бе посочено обединение между китайския гигант Хайнан и Пловдив Еърпорт Инвест. Консорциумът обаче официално уведоми министерството на транспорта, че отказва да сключи концесионен договор.От ведомството разпространиха и сравнение между офертите на двамата участници, които поискаха да стопанисват летището в Пловдив:1. Размер на инвестициите:2. Размер на концесионното плащане:За възлагането на нова концесия ще бъдат изготвени нови концесионни анализи, като документацията за концесията ще бъде съобразена с новия Закон за концесиите и актовете по негово прилагане, уточняват от министерството на транспорта.Това е третият пореден провал на опит за концесиониране на пловдивската аерогара, въпреки че държавата изгради там модерен терминал за около 40 милиона лева. Съвременната инфраструктура обаче никак не помогна за привличането на пътници и авиокомпании на летището.", "date": "2018.10.04", "title": "Концесията на Летище Пловдив окончателно се провали"}
{"url": "https://offnews.bg/temida/promeniha-obvinenieto-sreshtu-daniel-mitov-v-po-leko-689341.html", "text": "Специализираният наказателен съд промени обвинението на бившия външен министър Даниел Митов в по-леко, съобщи БНТ.По искане на прокуратурата Митов вече е подсъдим не за „престъпление по служба“, а за „злоупотреба с доверие“.След промяната, ако бъде признат за виновен, той може да получи присъда затвор до 5 години, пробация или глоба.Даниел Митов е обвинен в това, че в периода от 15.01.2016 г. до 22.07.2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество, и от това настъпили значителни вредни последици в размер на 494 458,03 лв. за Министерство на външните работи (МВнР).В нарушение на Закона за публичните финанси и Закона за обществените поръчки, сключвайки споразумения към договор с Министерство на земеделието и храните (МЗХ), Митов задължил МВнР да преведе чрез МЗХ на търговското дружество инкриминираната сума и не предвидил контрол по изпълнението на ценовото предложение по така сключените споразумения.", "date": "2018.10.04", "title": "Промениха обвинението срещу Даниел Митов в по-леко"}
{"url": "https://offnews.bg/sviat/hakerskata-ataka-v-holandia-dokazva-che-rusia-stoi-zad-otravianeto-na-689329.html", "text": "Руските опити за проникване в системите на Организацията за забрана на химическите оръжия (ОЗХО), която разследва нападението в нервнопаралитичен агент в Солсбъри, показва несъмнено кой стои зад отравянето, заяви британският външен министър Джереми Хънт, цитиран от Ройтерс и БТА.По-рано днес холандските власти съобщиха, че през април са осуетили опит на агенти на руското разузнаване да извършат кибератака срещу базираната в Холандия ОЗХО.Ако някои си е задавал въпроси за съпричастността на руските военни към атаките в Солсбъри, това разсейва всички съмнения, каза пред Би Би Си Хънт.Руските управляващи трябва да знаят, че ако нарушават по този начин международните закони, ще има последствия, те ще бъдат изобличени и хората ще видят какво представлява руското правителство в действителност - организация, която се опитва да подклажда нестабилност в целия свят, заяви той.Пред телевизия \"Скай нюз\" британският външен министър каза, че Лондон ще обсъди със съюзниците си какви нови санкции трябва да се въведат срещу Русия в отговор на действията ѝ.Австралия се присъедини към Лондон и също осъди руските кибератаки, наричайки ги недопустими, предаде Франс прес.Руската армия и нейното разузнавателно подразделение ГРУ са отговорни за тази злонамерена кибердейност, заяви австралийското правителство.Канбера поясни, че е стигнала до този извод след предупреждение от австралийските разузнавателни служби и при консултации със съюзниците си.\"Киберпространството не е Дивият Запад. Международната общност, включително Русия, са се договорили в киберпространството да важат международните закони и нормите на една отговорна държава\", заявиха в комюнике австралийският премиер Скот Морисън и министърът на външните работи Марис Пейн.", "date": "2018.10.04", "title": "Хакерската атака в Холандия доказва, че Русия стои зад отравянето на Скрипал, обяви Лондон"}
{"url": "https://offnews.bg/obshtestvo/tehnicheskiat-universitet-s-magistarska-programa-po-dizajn-na-opakovki-689324.html", "text": "Техническият университет в София предлага на студентите си магистърска степен по... дизайн на опаковки.Магистратурата, която продължава година и половина и надгражда 4-годишното бакалавърско инженерно образование, е в палитрата на Машиностроителния факултет.Според описанието специалността \"Потребителски ориентиран дизайн на опаковки\" осигурява на младите инженер-дизайнери \"знания за методологичния подход в областта на дизайна на опаковки, ориентиран към преживяването на потребителя; практически знания и умения при дизайна на опаковки от идеята/концепцията до внедряването им в промишлеността и първоначални умения за научна работа\".Специалността е фокусирана в следните основни области - пишат от Университета:- дизайн на опаковки;- проектиране на преживяването на потребителя;- технологии за проектиране и производство опаковки.Учебният план включва прилагане на съвременни технологии за динамично измерване на емоционалното въздействие на опаковката върху потребителя и на тази база дизайн на оптимална опаковка.Опитахме се да разберем защо е необходимо дизайнът на опаковки да се изучава в машиностроителния факултет на инженерен университет като 18-месечна магистърска програма, но днес на стационарните телефони на отдела за връзки с обществеността не отговаряше никой.", "date": "2018.10.04", "title": "Техническият университет с магистърска програма по дизайн на опаковки"}
{"url": "https://offnews.bg/temida/spetcprokuraturata-i-gdbop-v-onkobolnitci-proveriavat-zloupotrebi-s-l-689327.html", "text": "Специализираната прокуратура и ГДБОП започнаха проверки в две специализирани болници за онкологично лечение.Предмет на проверките са данни за извършвани злоупотреби с медикаменти за лечение на раково болни.Проверява се документация, доставки, наличности и приложения на скъпо струващи лекарства за терапия и профилактика.Специализираната прокуратура ще предостави информация за резултатите от проверките след тяхното приключване.", "date": "2018.10.04", "title": "Спецпрокуратурата и ГДБОП в онкоболници, проверяват злоупотреби с лекарства на раково болни"}
{"url": "https://offnews.bg/drugi/narodnoto-sabranie-prie-vazhen-zakon-za-otdavaneto-na-sportni-obekti-689317.html", "text": "Един от интересните текстове в новия Закон за спорта, който предвижда увеличаване от 10 на 30 годините, през които спортните обекти могат да се отдават под наем мина гласуване в Народното събрание.Той беше окончателно приет от парламента с 94 гласа \"За\" и 0 \"Против\". Тази поправка е в интерес на стадионите, които са собственост на общини и областни управи, тъй като държавата няма как да ремонтира 30 стадиона.Поради тази причина има крещяща нужда от частни капитали, които да бъдат инвестирани в спортната инфраструктура.Министърът на спорта Красен Кралев защити поправката миналата седмица пред парламентарната спортна комисия с думите, че държавата не може да бъде по-добър стопанин на базите от клубовете.", "date": "2018.10.04", "title": "Народното събрание прие важен закон за отдаването на спортни обекти"}
{"url": "https://offnews.bg/politika/gerb-sofia-demokratichna-balgaria-iska-ostavka-na-fandakova-maleeva-689331.html", "text": "В София екипът на кмета Йорданка Фандъкова реализира едни от най-мащабните цялостни ремонти от десетилетия. Сред тях е и ремонтът на зоната на ул. „Граф Игнатиев“. Всеки софиянец знае какво беше състоянието на улицата преди ремонта. Затова и искането на оставка, затова че се работи, от партиите „Демократична България“ и ДСБ, е обикновена политическа истерия. Това се посочва в позиция на ГЕРБ - София, изпратена до медиите. От партията заявяват, че е скандално да сипят обвинения за корупция, безотговорност и некадърно управление представители на тези, които носят отговорност за най-големия погром в най-новата история на София. \"Точно тяхното управление беше станало синоним на продажби и приватизация на детските градини на София, на скандалните заменки на знакови имоти срещу панелни апартаменти. Ако трябва да припомняме конкретика, можем да призовем Магдалена Малеева от „Демократична България“ да каже от личен пример срещу колко панелни апартамента в крайните квартали на София е получила тенис кортовете в Борисовата градина\", се посочва в позицията.\"Ето защо от ГЕРБ-София категорично не приемаме никакви поучения и съвети от хора, които са доказалисвоята арогантна управленска немощ. На колегите от „Демократична България“ препоръчваме преди дадават оценки за работата на столичния кмет и неговия екип, първо да се явят на избори, да спечелят мнозинство и тогава да дават или реализират управленски решения. За всички нас е ясно, че сегашната истерия е само част от предизборната им кампания. За тях цветът на паветата по ул. „Граф Игнатиев“ няма значение\", се твърди в позицията.  ", "date": "2018.10.04", "title": "ГЕРБ-София: Демократична България иска оставка на Фандъкова? Малеева да каже за тенис кортовете"}
{"url": "https://offnews.bg/kultura/monumentalna-skulptura-na-balgarski-hudozhnik-pred-grand-palais-v-pari-689320.html", "text": "Монументална скулптура на българския художник Стефан Николаев ще бъде представена пред входа на Grand Palais в историческата част на Париж и ще посреща гостите на престижния международен форум за съвременно изкуство FIAC.Скулптурата на Николаев e озаглавена “Streetlight” 2018 и се позовава по поетичен начин на една от най-важните творби на Марсел Дюшан “Bottle Rack”.Скулптурата на Николаев наподобява свещник, висок 4 метра, изработена е в България от Марков Студио в Требич.Творбата може да бъде видяна от 18 до 21 октомври в Париж като част от кураторската инициатива FIAC Projects, представяща скулптури и инсталации в публично пространство в историческата среда около Petit Palais, Grand Palais и на авеню Уинстън Чърчил във френската столица.Другите селектирани творби са на 30 автори от Европа, САЩ и Азия, между които имена като Rosa Barba, Christian Marcly, Ugo Rondinone. Това е първото представяне на творба на съвременен български автор в градска среда във френската столица и се реализира в сътрудничество с парижката галерия Michel Rein.Стефан Николаев е роден през 1970 г. в София. Живее и работи между Париж и София. Като скулптор, той е внимателен наблюдател на кодовете, които управляват настоящата ни среда, наситени с лога и знаци, идентични навсякъде. Неговото изкуство заема рекламни маркетингови кодове, за да ги превърне в поп-минимализъм. Стефан Николаев е представляван от галерия SARIEV Contemporary, Пловдив и галерия Michel Rein, Париж, Брюксел. ", "date": "2018.10.04", "title": "Монументална скулптура на български художник пред Grand Palais в Париж"}
{"url": "https://offnews.bg/izvan-terena/turski-sad-prizna-sekai-mori-za-dashteria-na-pokojnia-naim-siulejmanog-689323.html", "text": "Tурският съд призна Секаи Мори за законна дъщеря на покойния щангист Наим Сюлейманоглу. Японката заведе дело за признаване на бащинство, тъй като другите две дъщери на легендарния спортист не пожелаха да я включат в завещанието на баща им.Съдебното заседание в Истанбул продължи едва 10 минути и Секаи вече ще има право да носи името на покойния си родител.Това признание идва 27 години след раждането на Мори, която досега се водеше за незаконна дъщеря на щангиста и много малко хора знаеха за нейното съществуване.Роденият в България световен и олимпийски шампион по вдигане на тежести почина на 18 ноември 2017, а в началото на юли тази година гробът му бе отворен, за да се вземе ДНК-проба.Това се наложи, след като Мори заведе въпросното дело за бащинство. Според експертния доклад съвпадението е 99% и момичето категорично е дете на покойния спортист. Наим Сюлейманоглу има 3 деца, а вече наследството му ще се дели на 4.", "date": "2018.10.04", "title": "Турски съд призна Секаи Мори за дъщеря на покойния Наим Сюлейманоглу"}
{"url": "https://offnews.bg/politika/veche-shte-ima-elektronna-platforma-za-vazlagane-na-obshtestveni-porac-689294.html", "text": "Депутатите решиха да има електронна платформа за възлагане на обществени поръчки.Това стана при гласуването на второ четене на промени в Закона за обществените поръчки.Вече възлагането на обществени поръчки, включително чрез динамична система за покупки, рамково споразумение и квалификационна система, ще става през централизирана електронна платформа. Платформата трябва да осигурява най малко възможност за подготовка и публикуване на решенията, обявленията, и документациите за обществените поръчки, подготовка и получаване на запитвания и предоставяне на разяснения.\"Това е една много сериозна стъпка. Тя касае превеждането на процедурата за обществени поръчки в нейното електронно проявление. Принципът е, че се надгражда сегашната електронна платформа за обществени поръчки, така че всичко да е обхванато чрез електронни документи, електронен достъп и оповестяване чрез тази електронна платформа\", коментира председателят на парламентарната правна комисия Данаил Кирилов от ГЕРБ.Той подчерта, че целта е да се преодолеят спекулациите и злоупотребите при обществените поръчки. Освен това се подобрява обжалването, има и допълнителни правила за обжалване пред Върховния административен съд (ВАС). \"Също така се ускоряват производствата, в които има злоупотреба с правото на жалба\", каза той.Ако има планирано спиране на системата в ден, в който изтича срок, свързан с възлагането на някоя поръчка - ще има удължаване.Друга промяна предвижда при разплащанията по договорите за обществени поръчки възложителите задължително да приемат и електронни фактури, които обаче трябва да отговарят на законовите изисквания и на европейски стандарт за електронно фактуриране.Освен това при строителните обществени поръчки е облекчена възможността за достъп на подизпълнители.", "date": "2018.10.04", "title": "Вече ще има електронна платформа за възлагане на обществени поръчки"}
{"url": "https://offnews.bg/temida/3-g-zatvor-uslovna-prisada-i-petima-opravdani-za-ruhvaneto-na-hotel-689334.html", "text": "Един от обвинените за рухването на хотел \"Вероника\" в \"Слънчев бряг\" беше осъден на 3 години затвор, а друг получи условна присъда. Петима пък бяха оправдани. Това реши Варненският окръжен съд. Хотелът рухна преди три години. При инцидента загинаха четирима работници - Борислав Стефанов, Манол Манолов, Тодор Тодоров и Йосиф Стефанов.Подсъдими бяха 7 служители на 3 строителни фирми. Те бяха обвинени за неадекватен надзор, неспазване на безопасни условия на труд и че не са предотвратили ръчното подсичане на носещите колони.Ефективната присъда е за Георги Георгиев, управител на дружеството \"Дигинг\" ЕООД, наето за разрушаването на хотела. Това е минималният срок, предвиден в Наказателния кодекс.Три години условно с 5 г. изпитателен срок получи получи Пламен Николов, който е бил на обекта като технически ръководител на \"Бултранспорт груп\" ЕООД, също наето за събарянето на хотел \"Вероника\".Останалите петима обвиняеми по делото получиха оправдателни присъди. Според съда те нямат вина за смъртта на починалите при срутването работници.Семействата на работниците ще получат по 100 хиляди лева обезщетение.Осъдените обявиха, че ще обжалват присъдите. Близките на загиналите работници също са решени да обжалват присъдите, като настояват всеки обвиняем да понесе своята вина. ", "date": "2018.10.04", "title": "3 г. затвор, условна присъда и петима оправдани за рухването на хотел 'Вероника'"}
{"url": "https://offnews.bg/ikonomika/aes-balgaria-investira-nad-3-2-mlrd-leva-v-chista-energia-za-balgaria-689330.html", "text": "Инвестиции за повече от 3,2 млрд. лева в чиста и надеждна енергия за България е резултатът от 17-годишната дейност на американската компания AES в страната.Чрез дъщерната си компания AES България, световният лидер в предоставянето на устойчива енергия и решения за съхранението на енергия за комунални нужди изгражда и управлява в страната ТЕЦ „ЕЙ И ЕС Гълъбово“ и Съоръжението за депониране на отпадъци от производствения процес, ветроенергийния парк „Свети Никола“ и Центъра за споделени услуги в сферата на финансите, информационните технологии, снабдяването и доставките, който обслужва бизнесите на корпорацията в Европа и Близкия Изток.Изградената високотехнологична въглищна централа в Маришкия басейн ТЕЦ „ЕЙ И ЕС Гълъбово“ е не само най-новата въглищна ТЕЦ в България, но и най-модерната от своя клас в Югоизточна Европа. Инвестицията на AES България в 690-мегаватовата мощност е 2,6 млрд. лева, което я прави най-голямата инвестиция в страната от началото на прехода до наши дни.ТЕЦ „ЕЙ И ЕС Гълъбово” прилага в производствения си процес най-добрите световни технологии, които гарантират оптималното управление на водите, качеството на въздуха и безопасното съхранение на отпадъците, опазването на почвите и подземните води в пълно съответствие с изискванията на ЕС и националното законодателство. От началото на 2018 г. до края на август централата е използвала близо 3 млн. тона лигнитни въглища от Маришкия басейн. За същия период, благодарение на модерната си и надеждна сероочистваща инсталация, ТЕЦ „ЕЙ И ЕС Гълъбово” е предотвратила изхвърляне в атмосферата на 111 772 тона серен диоксид.Централата е проектирана и работи в съответствие с емисионните норми за серен диоксид до 400 mg/Nm3 и степен на сероочистване около 98%, азотни оксиди (NOx) до 200 mg/Nm3 и прах до 30mg/Nm3. Димните газове се изпускат в атмосферата само след като са преминали през сероочистващата инсталация, т.е. централата не може да работи, ако спре сероочистката, което гарантира опазване на въздуха от замърсяване със серен диоксид.В ТЕЦ „ЕЙ И ЕС Гълъбово“ са изградени различни системи и съоръжения, осигуряващи затворен оборотен цикъл на водите. Отпадъчните води се пречистват и използват отново, което намалява общото количество вода за производствени нужди. Централата работи с нулево заустване на отпадъчни води и има модерна технология за пречистване, която позволява ефективна и надеждна работа с минимално използване на химикали.Още едно доказателство за отговорното отношение на AES България към околната среда е единственото по рода си Съоръжение за депониране на отпадъци, генерирани при експлоатацията на ТЕЦ „ЕЙ И ЕС Гълъбово”. Те се събират, съхраняват и третират в съответствие с европейските и българските разпоредби и разрешителни. Отпадъците от процесите на горене и сероочистване преди да стигнат до депото, което се намира на 7 км от централата, се съхраняват в затворени силози, оборудвани с обезпрашителни системи, за които българският екип на ТЕЦ „ЕЙ И ЕС Гълъбово“ печели международна награда за иновация.Стремежът на AES като глобален технологичен лидер е да бъде водеща по отношение на глобалната трансформация на енергийния сектор към по-чиста енергия. Един от начините за постигане на тази цел е увеличаване на дела на ВЕИ. В тази връзка през 2010 г. AES България пусна в експлоатация най-големия ветроенергиен парк в страната - ВяЕЦ „Свети Никола“. Вятърният парк край Каварна има 52 турбини „Вестас“ и е с обща инсталирана мощност 156 мегавата. Паркът значително увеличава капацитета на България в производството на енергия от вятър и помага на страната да достигне изискванията на Европейския съюз. Общата инвестиция във ВяЕЦ „Свети Никола“ е близо 540 млн. лева.От началото на януари до края на август 2018 г. ветроенергийният парк „Св. Никола” е произвел 201 626 MWh чиста електроенергия, което е 24% от общо произведената електроенергия от вятър в България. ВяЕЦ „Св. Никола“ играе водеща роля в разработването на интегрираната система за защита на птиците на територията на Защитена зона Калиакра, която е съобразена с европейските изисквания и най-добри световни практики за опазване на дивите птици. Интегрираната система минимизира риска от сблъсък на птици с въртящите се части на вятърните генератори чрез спиране на единични, групи турбини или цели вятърни централи, както и изпълнява мониторингова програма през рисковите периоди за видовете с консервационна значимост. Системата обединява както информация от няколко високотехнологични радарни системи и метеорологични данни, така и прекия мониторинг на място от специалисти орнитолози, които ежедневно наблюдават птиците в района, оценяват потенциалните рискове и при необходимост издават заповеди за спиране на турбини.Високите екологични изисквания към производството на електроенергия и вложените в опазване на околната среда средства от страна на AES България налагат нови стандарти на отговорно отношение към природата в българския енергиен сектор и са една от причините страната ни да е сред отличниците на ЕС по изпълнени цели за дял на ВЕИ в общия енергиен микс.", "date": "2018.10.04", "title": "AES България инвестира над 3,2 млрд. лева в чиста енергия за България"}
{"url": "https://offnews.bg/nashite-avtori/mramorial-689298.html", "text": "Какво не е наред в градинката пред Св. Седмочисленици? Много ви била мраморна? Ами радвайте се. Това е чудесна луксозна основа за най-големия писоар на открито. Само трябва да се добавят писоари и сме в книгата за рекорди „Гинес“. Ще привличаме туристи от цял свят, ще им продаваме билети да имат възможността да ударят по една чурка под открито небе. Камбаните ще бият нещо радостно и парите ще текат към джоба на софиянци.Шега!Ще текат където трябва. Така след някоя и друга година можем цяла София да я тапицираме с мрамор. Да стане като един голям мемориал, ама с живи хора. На чужденците ще им хареса. От това може още пари да дойдат.А може площадката пред св. Седмочисленици да се обяви и за мраморна зона. Първата в Европа. Наред със синята и зелената на мраморната зона ще могат да паркират само служебни правителствени коли или такива със случайно еднакви цифри на номерата. Всеки преминаващ ще може да се снима с тях срещу заплащане, разбира се и после да се фука какъв гъзар е.Погледнете на този мраморен план като на инвестиция. Ако някой, да не казвам кой, че да не ме обвините в симпатии, вземе да се гътне… И с почти пълно мнозинство се вземе решение да се въздигне мавзолей, от къде пари за материал?А така само къртиш и строиш. Мраморен мемориал. Направо облицован.Как не разбирате?Това е мрамор, бе хора. Струва пари. Навремето древните гърци от него изкуство са правели. Ние по-долу ли сме от тях? От него могат да се направят скулптури. По една за всеки народен представител. Ще се вземат пари по някоя културна програма, но по рефлекс ще се откраднат и скулптурите ще бъдат без глави. Хем по-реалистични, хем по-евтини. Ако това не ви допада ще викнем Кристо да ги опакова.А зимъска, когато наметка сняг, ще се правят концерти на открито с Криско. Ще пее някоя песен свързана с показването на тези хора как се мяташ. Отстрани да се направят дежурни места за линейки или направо да се отвори полеви ортопедичен стационар. Денонощен.Така, че по-спокойно с хейтенето. Мраморът си е мрамор а сиренето е с пари.Не знам какво общо има сиренето , но нещо все пак трябва да става за преглъщане в тази история. И ако не е сиренето за преглъщане работите отиват на срамота.Който се смее последен или най-добре се смее, или не е разбрал вица.", "date": "2018.10.04", "title": "Мрамориал"}
{"url": "https://offnews.bg/politika/v-parlamenta-edin-deputat-gleda-filmi-drug-sricha-video-689299.html", "text": "Докато в пленарната се гласуват закони, един депутат избра да стои в кулоарите, за да гледа филм.Става дума за народният представител от БСП Георги Андреев. Днес той предпочете да стои на диванче до стаята на парламентарната му група, вместо да е в пленарната зала по време на приемането на второ четене на промени в Закона за физическото възпитание и спорта.Щом беше забелязан от журналистите, които го попитаха дали му е толкова скучно в парламента, че предпочита да гледа филми, той каза, че сега депутатите са в почивка и не вижда проблем. На уточнението, че е гледал и преди краткото прекъсване на заседанието, той предпочете да запази мълчание.Само ден по-рано при гласуването на същия закон друг депутат предизвика вълна от реакции в социалните мрежи. Зам.-председателят на парламентарната комисия по спорт Стефан Апостолов от ГЕРБ, който е професионален футболен съдия и начина, изпитваше сериозни затруднения да прочете доклада на комисия, на която е член. Запъваше се, а често на председателстващия заседанието му се налагаше да поправя депутата. Днес Апостолов коментира станалото пред журналисти в парламента. Той обясни, че е международен футболен съдия, владее два езика и е завършил езикова гимназия. \"Съмнявате ли се, че умея да чета\", попита той.Апостолов обясни, че за първи път е бил на трибуната, чел е няколко часа промените в закона и някои от точките са били променени. \"Човешко е да се греши\", добави той. Дори се обърна към един от представителите на медиите с думите: \"Вие като начален журналист не сте ли правили грешки?\".Стефан Апостолов е на 30 години и за първи път е депутат, докато Георги Андреев е бил народен представител в 42-рото Народно събрание.", "date": "2018.10.04", "title": "В парламента: един депутат гледа филми, друг - срича (видео)"}
{"url": "https://offnews.bg/112/nova-izmama-plashat-sas-spirane-na-toka-689295.html", "text": "Енергоразпределителното дружество ЕНЕРГО-ПРО предупреждава за нова измама, за която има сигнали от клиенти.Потребителите получили обаждане от скрит номер с предупреждение, че електромерите им са разпломбиран и трябва да платят някаква сума, за да не им спрат тока. Накрая телефонният разговор завършва със звучен смях. Служители на ЕНЕРГО-ПРО са установили, че при единия случай става дума за използване на шегаджийско гугъл приложение. ЕНЕРГО-ПРО предоставя на своите клиенти няколко начина за уведомяване за прекъсване на електроснабдяването вследствие на ненавременно плащане на сметки - чрез имейл, смс или по пощата, припомнят от дружеството. В случаите, в които служители на дружеството се свързват с клиенти по телефона за просрочени задължения, те се представят с име и длъжност, като ги съветват да заплатят сметките си за ток на официално обявените за това места – в центровете за обслужване на клиенти, на каси на партньори или по банков път.", "date": "2018.10.04", "title": "Нова измама: Плашат със спиране на тока"}
{"url": "https://offnews.bg/tenis/dzhokovich-tcelta-mi-e-otnovo-da-bada-parvi-v-sveta-689297.html", "text": "Сръбската суперзвезда Новак Джокович сподели целта си до края на сезона - да оглави световната ранглиста. В момента Джокера изостава с малко над 1000 точки от лидера в годишната АТР ранглиста Рафаел Надал.\"В последните три месеца изиграх много мачове. Нямах време за почивка след Откритото първенство на САЩ. Laver Cup също беше изтощителен, макар че говорим за страхотно изживяване. Целта ми е отново да се завърна като №1 и се надявам да този престой в Белград да ми донесе късмет.С оглед резултатите ми - ако ми бяхте казали през месец май, че сега ще мога да се боря за първата позиция, вероятно нямаше да ви повярвам. Нужно беше да съм търпелив - вярвах, че ще се завърна към най-добрата си игра. Оставям отворена възможността да участвам на турнирите в Базел или Виена преди надпреварата в Париж.Към този момент ми се иска да видя как ще се представя в Шанхай и с моя екип ще преценим какъв да бъде планът ни. Лично аз исках да играя първо в Пекин, за да имам шанс да стана №1 в Шанхай, но с моя отбор преценихме, че стратегически е по-добре да не участвам.Сега мислим само за този сезон, след това ще гледаме към новия сезон. Ще замина за Шанхай в четвъртък. Имам нужната увереност. Всеки сезон е ново предизвикателство. Сега съм различен играч от преди три години. Дали е възможно да спечеля и четирите поред? Вярвам ли, че е възможно да го повторя? Разбира, се че вярвам - иначе нямаше да играя тенис\", каза Джокович.Самият Ноле в момента е в Белград, където презарежда батериите. Той ще се завърне в игра за турнира от сериите \"Мастърс 1000\" в Шанхай от седми октомври.", "date": "2018.10.04", "title": "Джокович: Целта ми е отново да бъда първи в света"}
{"url": "https://offnews.bg/turizam/shte-se-tarsiat-evrosredstva-za-9-golemi-turisticheski-proekta-689300.html", "text": "Министърът на туризма Николина Ангелкова проведе работна среща с ръководството на Националния борд по туризъм (НБТ), в който членуват крупни инвеститори в туризма. Дискусията беше в сряда, а поводът й обсъждане на актуални въпроси от устойчивото развитие на сектора. Министърът информира ръководството на борда, че се планира 9 големи интегрирани туристически проекта - по един за всеки туристически район, да се предложат за европейско финансиране в следващия програмен период.Работна група към министерството ще предложи изменения и актуализация на наредбата за категоризация на местата за настаняване, съобщи още министърът. Целта е заедно с експерти и бранша да се създадат работещи текстове и да отпаднат норми, които възпрепятстват бизнеса, поясни министър Ангелкова.По повод препоръка от инвеститори в туризма да има бърз канал, по който министерството да съдейства на бранша в отношенията му с други общински и държавни институции, министърът подчерта, че туристическата администрация винаги се стреми да оказва съдействие. От тази година работи и горещ телефон, на който се приемат денонощно сигнали за нередности по Закона за туризма. Работим за удължаване на активния летен сезон и той да започва през месец май, защото има интерес и така ще се разширят крилата на сезона, акцентира министърът.Ръководството на Националния борд по туризъм изказа твърдото си убеждение, че трябва да има по-голям финансов ресурс за популяризиране на туризма на България, която се намира в силно конкурентен регион с Гърция, Турция и Хърватия.Въпреки сериозната конкуренция и много по-големите бюджети за туризъм на държави в региона, България е разпознаваема, отчетоха инвеститорите. По време на дискусията бяха обсъдени практики в други страни, където работи фонд „Туризъм“, разисквана бе възможността да се поставят указателни табели не само до културно-историческите ни обекти, но и до ключови СПА и винено-кулинарни дестинации.Министър Ангелкова покани представителите на Националния борд по туризъм на заключителните дебати за новите СПА и винено-кулинарни дестинации. Надяваме се с усилията за тези инициативи да предложим завършен туристически продукт и почивката в България да се предлага реално през 4 сезона. Дестинациите ще насърчат и ръста на посещенията във вътрешността на страната.Друг важен стимул за повишаване конкурентоспособността на българския туризъм са съвместните мерки за преодоляване дефицита на кадри, каза още министър Ангелкова. Тя припомни, че Министерството на туризма и Министерството на труда и социалната политика преди броени дни подписаха споразумение за партньорство. С дейностите, заложени в документа, ще се насърчи повишаване на квалификацията на работната сила с нужните знания и умения според търсенето на туристическия бранш.Трябва да отбележим, че бизнесът има много добър диалог с министерството и никой в туризма не може да се оплаче, че министерството не откликва, заявиха инвеститори.В срещата участваха председателят на Управителния съвет на борда Красимир Гергов, Мартин Захариев, зам.-председател, Поли Карастоянова - изпълнителен директор на сдружението, представители на ръководството на НБТ - Кънчо Стойчев, Елза Радкова, Антоанета Тодорова, Константин Бояджиев, Георги Чопев, Румен Драганов и други.", "date": "2018.10.04", "title": "Ще се търсят евросредства за 9 големи туристически проекта"}
{"url": "https://offnews.bg/futbol/anglijski-legendi-zasipaha-s-pohvali-mesi-sled-boia-nad-totnam-689301.html", "text": "Звездата на Барселона Лионел Меси взриви социалните мрежи след страхотната си игра снощи. Аржентинецът отново блесна с отлична игра и два гола за победата на каталунците с 4:2 като гост на Тотнъм. В първите си два мача в Шампионска лига този сезон Лео има вече 5 гола.Лекцията на нападателя на \"Уембли\" накара фенове и специалисти да заливат със суперлативи фантастичното му представяне.Най-активен в хвалебствията бе Гари Линекер. Бившият английски национал има 137 мача и 52 гола за Барселона в периода от 1986 до 1989 година и никога не е крил възхищението си спрямо Лео.\"Наистина ли някой смята, че някога е имало по-добър футболист от Лионел Меси? Имам предвид, сериозно?\", написа Линекер в Туитър.Друга футболна легенда - Алън Шиърър също отдаде дължимото на суперзвездата: \"Меси е най-добрият в историята. Голове. Умения. Работоспособност. Поведение. Истински артист\", написа Шиърър.Малко след мача пък аржентинецът определи мачовете в Шампионска лига като \"черешката на тортата\" за всеки футболист.\"За всеки играч тази надпревара е черешката на тортата. Но за да постигнеш успех в турнира, трябва да сме на ниво във всички мачове - и в първенството, и за купата на Испания.Гостуванията в Шампионска лига винаги са трудни, особено срещу отбори като Тотнъм. Но ние играхме фантастично, особено през първото полувреме\", коментира Меси, цитиран от \"Марка\".", "date": "2018.10.04", "title": "Английски легенди засипаха с похвали Меси след боя над Тотнъм"}
{"url": "https://offnews.bg/obshtestvo/plochite-v-gradinkata-na-sv-sedmochislenitci-izbrani-spored-fasadata-689307.html", "text": "Бетонните плочи в градинката пред столичната църква \"Св. Седмочисленици\" са избрани според фасадата на църквата. Плочите са от Македония, не са китайски, и са най-доброто, което може да се намери на пазара в балканския регион в момента, обясни авторът на проекта на реконструкцията на ул. \"Граф Игнатиев\" арх. Иво Панталеев, студио А.Д.А.Такава настилка има и в Мюнхен - пред галерията \"Ленбаххаус\", допълни той и призова за повече толерантност към изключително тежкия за изпълнение и логистика обект. Като автор на проекта няма да се съглася той да бъде променян, категоричен бе Панталеев. Основата под бетонните плочи към църквата от ул. \"Шишман\" е подсилена, за да не се разруши настилката при преминаването на катафалките към храма, обясни пред OFFNews зам.-кметът по транспорта Евгени Крусев. Той допълни, че бетонните плочи ще покриват и част от Графа - до трамвайната линия, от другата ѝ страна улицата ще продължава с гранитни плочи. На мястото на кафенето в края на градинката в посока Попа ще бъде изградена новата детска площадка, заведението няма да съществува повече, обясни Крусев. Вече има издраскани плочи, не от мен, и не от строителите, показа пред OFFNwes арх. Панталеев, който изрази мнението си, че градинките трябва да имат охрана. ", "date": "2018.10.04", "title": "Плочите в градинката на Св. Седмочисленици избрани според фасадата на църквата"}
{"url": "https://offnews.bg/politika/radev-vrachva-nagradite-dzhon-atanasov-689249.html", "text": "Държавният глава Румен Радев ще връчи отличията „Джон Атанасов“ за 2018 годинаЦеремонията по връчването на 16 президентски отличия на млади български учени в областта на компютърните науки в четири категории ще се проведе в 16.00 часа в Гербовата зала на Дондуков 2.Награда „Джон Атанасов“ се присъжда за изключителни постижения на български граждани на възраст до 35 години, независимо дали развиват своята научна и изследователска дейност в България или в чужбина.Грамоти „Джон Атанасов – ученици и техните преподаватели“ са екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели.Грамота „Джон Атанасов – дебютен пробив в компютърните науки“ се дава за отличия за ученици и студенти, постигнали през последната година високи резултати с авторските си проекти.Грамота „Джон Атанасов – проект с висок обществен принос“ е за отличия за ученици, студенти и млади учени, чиито индивидуални и екипни проекти, дават решения чрез прилагане на компютърни технологии на значими проблеми и предизвикателства в национален и световен мащаб.Наградата „Джон Атанасов“ на Президента на Република България се връчва от 2003 г. насам на изявени в световен мащаб български учени в областта на компютърните науки. Сред лауреатите на високото отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2018.10.04", "title": "Радев връчва наградите Джон Атанасов"}
{"url": "https://offnews.bg/sviat/sasht-povdigat-obvinenia-sreshtu-sedem-ruski-agenti-za-hakerski-ataki-689333.html", "text": "Министерството на правосъдието на САЩ обвини седем служители на руското военно разузнаване в хакерски атаки срещу антидопингови агенции и други организации, предаде Асошиейтед прес, цитирана от БТА.Целта на хакерската атака според обвинителния акт е била да се хакнат компютри и да се откраднат данни за да бъдат делегитимирани антидопингови организации и официални лица, които са разгласили руската държавна програма за даване на допинг на атлети, посочи ДПА.Обвиненията бяха повдигнати часове след като холандските власти казаха, че са осуетили през април опит на руското военно разузнаване да извърши кибератака срещу базираната в Хага Организация за забрана на химическите оръжия.Правосъдното ведомство каза, че руските агенти са използвали прокси сървъри, фишинг имейли и злонамерен софтуер, за да установят контрол върху сървъри. Един от тях е шпионирал мрежите и служители на базираната в Пенсилвания компания за ядрена енергия \"Уестингхаус електрик\", сред чиито клиенти е Украйна, отбеляза Ройтерс.", "date": "2018.10.04", "title": "САЩ повдигат обвинения срещу седем руски агенти за хакерски атаки срещу антидопингови агенции"}
{"url": "https://offnews.bg/obshtestvo/ministri-i-deputati-na-pregovori-s-roditeli-na-detca-s-uvrezhdania-689276.html", "text": "Министри и депутати ще преговарят с протестиращите родители на деца с увреждания по законопроектите за социално подпомагане. Срещата днес в Народното събрание бе инициирана след националния протест.Публичната среща започва в 14 ч. Организатори са депутати от ГЕРБ.Родителите бяха определили крайния срок 1 октомври за едновременното разглеждане в парламента на три проектозакона - за личната помощ, за хората с увреждания и за социалните услуги. Депутатите обаче не са готови.\"Тези разговори ги водим от месеци. Мина срокът. Резултат няма. Реформа няма. Ние вече сме на улицата и няма връщане назад. От Закона за хората с увреждания те в последния момент изкараха много от текстовете. Сега отново ще вкарват и изкарват. Тази разигравка сме я гледали, тя не е за първи път. Това се случваше в тази работна група (към социалното министерство, свързана с разработката на закона - б.р.) в последните месеци непрекъснато. Нямаме нужда от срещи и преговори, искаме факти и да си свършат работата\", каза Вера Иванова - една от протестиращите майки - пред БНР.Очаква се на срещата да бъде поставен въпросът как ще бъдат изхарчени допълнителните 150 милиона лева за хора с увреждания, които правителството обеща да добави в бюджета за 2019 г.", "date": "2018.10.04", "title": "Министри и депутати на преговори с родители на деца с увреждания"}
{"url": "https://offnews.bg/ikonomika/pak-shte-ima-tavan-na-pensiite-maksimalnata-stava-1200-leva-689305.html", "text": "Държавата се отказва от идеята да отпадне таванът за новоотпуснатите пенсии от началото на следващата година. За сметка на това обаче за всички вече отпуснати и нови пенсии максималният размер ще се увеличи на 1200 лв. от 1 юли.За това се договориха синдикатите и правителството на среща при премиера Бойко Борисов.В момента най-високите пенсии у нас са по 910 лв.41 000 души ще получат увеличение на пенсиите си до реалния им размер. Остават 21 000 души, чиито пенсии ще бъдат ограничени от тавана, обясни председателят на КНСБ Пламен Димитров. Според финансовия министър Владислав Горанов \"увеличението ще реши 90% от проблемите, но няма да допусне екстремно високи пенсии, които не са заработени\", а се дължат на несъвършенствата на формулата за изчисляването им в годините\".Заради поскъпването на живота, което предстои през зимните месеци с повишаването на цените на газа, а от там на стоките и отоплението, синдикатите и управляващите са се договорили, че енергийната помощ за социално слабите ще бъде увеличена с 50%.Освен това е постигната договореност заложеното за догодина 10-процентно увеличение на заплатите за всички служители на бюджетна издръжка да не се прави „на калпак”, а според заслугите на служителите.Според синдикатите има звена в различните ведомства, които се нуждаят от по-сериозно увеличаване на заплатите. Затова към хората на терен те предлагат да се насочат по-голяма част от 10-те процента, а онези, които работят в администрацията и по кабинетите, да получат по-малко.", "date": "2018.10.04", "title": "Пак ще има таван на пенсиите, максималната става 1200 лева"}
{"url": "https://offnews.bg/obshtestvo/majkite-na-detca-s-uvrezhdania-napusnaha-iadosani-sreshtata-s-ministri-689332.html", "text": "Протестиращите майки на деца с увреждания напуснаха ядосани срещата в Народното събрание с министри и депутати. Те останаха недоволни от срещата, защото така и не стана ясно кога ще бъдат приети исканите от тях промени, и обявиха, че започват ефективни протести.Социалният министър Бисер Петков обеща законопроектът да влезе за разглеждане в парламента възможно най-рано през октомври, но не уточни кога може да се случи това. Той потвърди ангажимента да бъдат отпуснати 150 млн. лева допълнително в бюджета за догодина за интеграция на хора с увреждания. Майките обаче посочиха отново, че се борят за реформа, а не за пари, и подчертаха, че не е тяхна работа да разпределят отпуснатите пари, докато управляващите изобщо не са наясно как ще става това. \"Тези мятания на 150 млн. за хората с увреждания, които майките трябва да разпределят със синдикатите, които свиркат срещу нас, показват, че уменията на господин Борисов като политик са се изчерпали и е време да си ходи\", заяви Вера Иванова, цитирана от БТА.Те отправиха критики към здравния министър Кирил Ананиев и образователния министър Красимир Вълчев за липсата на реални мерки за хората с увреждания. Майките изразиха и недоволството си от това, че на срещата не присъства финансовия министър Владислав Горанов - именно от финансовото министерство дойдоха най-много критики към законопроекта за хората с увреждания, заради които той беше изтеглен за преразглеждане. Майките подчертаха, че образованието не подкрепя техните деца. Те дадоха пример с дете с тежки физически увреждания, което е разпределено в селскостопанско училище със специалност цветарство, а в същото време има съхранен интелект и би могло да бъде програмист. Те дадоха и пример как в ресурсни центрове на деца, които не могат да говорят, се дава въпросник, който трябва да попълнят с питане за какво мечтае детето и какви чужди езици иска да знае. Вълчев обеща да провери случая с детето, разпределено да учи в селскостопанско училище, и допълни, че индивидуалната оценка е заложена в законодателството и не е ясно защо не се изпълнява. \"Не ни се слуша повече, защо ни излъгахте\", казаха майките, след като напуснаха срещата, някои разплакани. По време на днешната среща стана ясно, че здравното министерство има съгласието от 2020 г. да започне да поема помощните средства и медицинските изделия. За тях се разработва стандарт, който трябва да е готов до 30 март 2019 г.Социалният министър предложи нова среща утре в по-тесен формат, за да се обсъди разпределението на финансовия ресурс.", "date": "2018.10.04", "title": "Майките на деца с увреждания напуснаха ядосани срещата с министри и депутати"}
{"url": "https://offnews.bg/sviat/ruski-prokuror-po-sluchaia-sas-skripal-zagina-v-katastrofa-na-chasten-689319.html", "text": "Заместник главният прокурор на Русия Саак Карапетян загина при катастрофа на частен хеликоптер в Костромска област.Авиокатастрофата на AS-350 е станала в сряда вечерта. Загинали са общо четирима души, сред тях Карапетян и пилотът.По информация на онлайн изданието 47news заместник главният прокурор на Русия се е връщал с хеликоптера от лов.Водещата версия за инцидента е претоварване на машината, защото на борда са били натоварени убитите при лова животни.Вестник \"Известия\" съобщава, че Карапетян е надзиравал инциираното от руските власти паралелно разследване на отравянето с \"Новичок\" на бившия двоен агент Сергей Скрипал.Руската служба на Би Би Си уточнява, че в годишната си декларация Карапетян е декларирал, че разполага с 5 милиона рубли, а неговата съпруга - с 46 милиона рубли.", "date": "2018.10.04", "title": "Руски прокурор по случая със Скрипал загина в катастрофа на частен хеликоптер"}
{"url": "https://offnews.bg/sviat/putin-evropa-ne-triabva-da-prenebregva-energijnite-si-interesi-kakto-689275.html", "text": "Европа не трябва да проявява слабост и да пренебрегва енергийните си интереси, както България стори с прекратяването на проекта \"Южен поток\", заяви руският президент Владмир Путин, цитиран от БНР. Предупреждението към Европейският съюз, че ще е глупаво да купува природен газ от Съединените щати, вместо от Русия, бе отправено след среща с австрийския канцлер Себастиан Курц  на форума \"Руска енергийна седмица\".\"Нашите български колеги ни уверяваха, че за \"Южен поток\" ще се борят докрай, защото той отговаря на техните национални интереси. В крайна сметка, под натиск отвън, България се отказа от този проект. Сега те съжаляват и искат да получат руски газ от \"Турски поток\". Не искаме цяла Европа да е като България - да прояви слабост и неспособност да защити националните си интереси\", заяви Путин.По този повод Курц коментира, че европейските страни участнички в проекта за разширение на газопровода \"Северен поток -2\" са заинтересувани от завършването му, но е нужно уточняване на правните въпроси, свързани с доставката на руски газ за Северна Европа под Балтийско море.Трябва да се вземат предвид и интересите на Украйна, подчерта австрийският канцлер.Чрез разширението на \"Северен поток\" Русия ще може да изнася газ през Европа, заобикаляйки сегашното основно трасе през Украйна, с която е във външнополитически конфликт.По-рано в Москва унгарският вътрешен министър Петер Сиярто обяви, че страната му се е споразумяла с България и Сърбия за разработка на инфраструктура, така че да е възможен транзит от разклонение на газопровода \"Турски поток\". Сиярто призова Брюксел да не създава пречки пред подобно снабдяване с газ, на което руският му колега Сергей Лавров отговори така: \"Главният противник на тези проекти не се намира в Европа, а отвъд Океана. САЩ се обявиха публично срещу проекта \"Северен поток-2\", тъй като той, видите ли, би увеличил зависимостта на Европа от Русия. Но тази зависимост винаги е взаимна\".", "date": "2018.10.04", "title": "Путин: Европа не трябва да пренебрегва енергийните си интереси, както направи България"}
{"url": "https://offnews.bg/sviat/mazh-darzha-2-chasa-detca-kato-zalozhnitci-v-sasht-prostrelia-7-polit-689280.html", "text": "Седмина полицаи бяха простреляни в Южна Каролина, САЩ, един от тях загина.Полицията се отзовала за зов за помощ за задържането на мъж от шерифа в град Флорънс. Мъжът взел за заложници деца и ги държал два часа, преди да се предаде и да бъде отведен в болница.Самоличността му не се разкрива и засега мотивът му остава неясен.Всички деца са спасени.Мъжът стрелял по полицаите по време на обсадата, а един от тях - Терънс Карауей (52 г.) починал от раните си.\"Моите мисли и молитви тази вечер са насочени към службата на шерифа на окръг Флорънс и полицейското управление на Флорънс, Южна Каролина. Признателни сме, завинаги, за това, което правят нашите сили на реда\", написа американският президент Доналд Тръмп в Туитър снощи. ", "date": "2018.10.04", "title": "Мъж държа 2 часа деца като заложници в САЩ, простреля 7 полицаи и уби един от тях"}
{"url": "https://offnews.bg/analizi-i-komentari/remontite-v-sofia-bezobrazie-prostotia-i-krazhba-689279.html", "text": "Напоследък ужасно ми писна от непрестанния хейт по всичко и всички.И затова цяло лято думичка не съм написал за НАПЪЛНО ИЗЛИШНИТЕ ремонти на градинките в центъра на София, които превърнаха прекрасния ни град в Берлин от лятото на ‘45-та...Но това, което виждам, надминава всичките ми страхове. Хора, това е върховно безобразие, простотия и кражба. На мястото на алеите, които не бяха мръднали от 40-те и 50-те до днес - неравни, разместени, долнопробни, грозни плочки за баня.Които след месец-два ще се пързалят в кишата, напролет ще цвъркат кална вода по дрехите ни и на лято ще бъдат вече разместени и натрошени, за да дадат възможност за поредна серия вечни ремонти тип НДК, от които да се “усвояват” ежегодно милиони...Не, този рекет трябва да спре. И има само два варианта:А) Да се споразумеем с рекетьорите от ГЕРБ и обръчите им, че могат да взимат 20-30 милиона наши пари от бюджета всяка година, но БЕЗ ДА ПИПАТ ГРАДА НИ илиБ) Да сменим властта в столицата с хора, които просто обичат този град, а не го разглеждат като дойна крава за плановете си за вечна власт.Трети няма.ПП. Може би е по-добре “Кристал” да си остане заграден, като “Дупката” във Варна. Страх ме е какво ще се покаже, като махнат тарабите.", "date": "2018.10.04", "title": "Ремонтите в София: Безобразие, простотия и кражба"}
{"url": "https://offnews.bg/futbol/as-na-tcska-iska-da-se-razdeli-s-chervenite-689282.html", "text": "Един от основните футболисти на ЦСКА Едвин Джеси е поискал да бъде продаден през зимата. Той е сред най-важните играчи в състава на Нестор ел Маестро през този сезон, пише \"Меридиан мач\".Националът на Гана обаче е разочарован от представянето си срещу Левски, когато \"червените\" загубиха с 0:1, както и от това, че не получи повиквателна от селекционера Куеси Апиа.Доскоро от ЦСКА не даваха и дума да се произнесе за раздяла с Джеси. Той обаче разочарова в повечето от важните мачове, като определено се пази от острите единоборства. Това ще накара шефовете на \"червените\" да искат да го продадат, но със сигурност на по-висока цена.Припомняме, че интерес към Джеси има от английския Уулвърхемптън, като ръководството на клуба е готово да плати на ЦСКА 700 000 паунда за правата на ганаеца.", "date": "2018.10.04", "title": "Ас на ЦСКА иска да се раздели с \"червените\""}
{"url": "https://offnews.bg/kultura/preporachvame-vi-rap-legendata-coolio-v-sofia-689156.html", "text": "Рап легендата COOLIO е в София, откъдето ще започне Европейското си турне. Носител на награда \"Грами\" и с над 17 милиона продадени записа по целия свят пристигна у нас  за нов концерт - днес в столичния клуб “Терминал 1”.Световноизвестният изпълнител на култовото \"Gangsta's Paradise\" пристигна в София преди дни. Rosen Vatev & Borislav Dimitrov ще забият в “Терминал 1” непосредствено преди Coolio & Live Band.Билети за събитието можете да намерите в системата на EVENTIM.BG и още от щанд на EVENTIM на ул. \"6-ти септември\", Office 1 Superstore, бензиностанции OMV, Orange Center, Orange.bg, Usit Colours, Билетен център в НДК, Български пощи, Строежа, Вастелс България, каса “Арена Армеец”, Технополис, Duende Travel София, книжарница „Бард“, книжарница „На спирката“.Повече информация за събитието ще откриете .Вижте и поздравът на COOLIO към българските му фенове преди концерта:", "date": "2018.10.04", "title": "Препоръчваме ви: Рап легендата COOLIO в София"}
{"url": "https://offnews.bg/obshtestvo/vremeto-dnes-ot-7-do-24-gradusa-slanchevo-v-planinite-i-po-moreto-689220.html", "text": "През нощта ще има слаби превалявания в южните райони, а минималните температури в страната ще паднат до 7 градуса, показва прогнозата на Националния институт по метеорология и хидрология.Днес преди обяд на места в низините и около водните басейни ще се образува краткотрайна мъгла или ниска облачност.През деня над Северна България ще има разкъсана облачност, намаляваща след обяд до слънчево. Над Южна България облачността ще променлива, по-значителна над Рило-Родопската област, където слабо ще превали. Ще духа слаб, в Дунавската равнина и източните райони - до умерен северозападен вятър.Максималните дневни температури ще бъдат между 18° и 24°.В София минималната ще е 7, а максималната - 19 градуса. 23 ще достигнат градусите в Пловдив, в Сандански ще е най-топло - 24°.Над планините ще преобладава слънчево време с по-значителни увеличения на облачността над масивите от Южна България, но само на отделни места в Рило-Родопската област краткотрайно ще превали. Ще духа умерен, по билата и временно силен вятър от запад-северозапад. Максимална температура на височина 1200 метра около 13°, на 2000 метра – около 6°.Над Черноморието ще преобладава слънчево време. Ще духа до умерен вятър от северозапад. Максималните температури на въздуха и морската вода ще са между 19° и 21°. Вълнението на морето ще бъде 1-2 бала.", "date": "2018.10.04", "title": "Времето днес: От 7 до 24 градуса, слънчево в планините и по морето"}
{"url": "https://offnews.bg/obshtestvo/matematicheskiat-fakultet-na-su-bez-voda-8-mesta-v-stolitcata-v-spisa-689231.html", "text": "\"Софийска вода\" предупреждава за спиране на водоподаването поради ремонти на редица адреси в столицата днес.Във връзка с монтаж на спирателен кран в с. Лозен, се налага спиране на водоподаването от 9 до 19 ч. на:- ул. „Кайгана“, ул. „Свети Свети Кирил и Методий“, ул. „Еделвайс“, ул. „Бузлуджа“ и ул. „Съединение“;- ул. \"Дъб\", ул.\"Къси дол\", ул.\"Акация“;- карето между ул. „Преслав“, ул. „Съединение“, ул. „Варовита“, ул. „Крушите“;- района между ул. „Съединение“, ул. „Васил Левски“, ул. „Могила“ и ул. „Теменуга“;- ул. „Съединение“ от ул. „Лозен“ до АМ Тракия;- местността Чикерица.Ако работите продължат над 12 часа, ще има водоноска пред кметството.Във връзка с подмяна на уличен водопровод в кв. „Димитър Миленков“, се налага спиране на водата от 9 до 21 часа в квартала. Ако работите продължат над 12 часа, ще има водоноска на адрес кв. „Димитър Миленков“ №200.Заради ремонт на уличен водопровод на резервоар „Суходол“ в кв. „Суходол“ водата ще бъде спряна от 9 до 21 ч на: ул. „Бели брези“, ул. „Орех“, ул. „Траян Танев“, ул. „Момина сълза“, ул. „Втори юни“, ул. „Прилеп“, ул. „Хармония“, ул. „Прохладен кът“. Ако работите продължат над 12 часа, ще има водоноска на ъгъла на улиците „Дъб“ и „Траян Танев“.Подмяна на сградно водопроводно отклонение на ул. „Бузлуджа“ в центъра на София е причината за спирането на водата от 9 до 18 ч. на: бул. „Прага“, бул. „Ген. Михаил Д. Скобелев“, ул. „Цар Петър“, ул. „Шандор Петьофи“. Ако работите продължат над 12 часа, ще има водоноска  на ъгъла на улиците „Цар Петър“ и „Бузлуджа“.Подмяна на сградно водопроводно отклонение на ул. „Гълъбец“ в с. Бусманци ще наложи спирането на водата от 9 до 16 ч. на ул. „Гълъбец“ и ул. „Вучко Игнатов – Даскала“. Ако работите продължат над 12 часа, ще има водоноска на ул. „Гълъбец“ №2.Във връзка с прекъсване на сградно водопроводно отклонение на ул. „Капитан Георги Мамарчев“, ж.к. „Хаджи Димитър“ се налага спиране на водоподаването от 9 до 19 часа на:- ул. „Капитан Георги Мамарчев“ - от ул. „Ильо войвода“ до южния край на улицата;- ул. „Иван Маринов Йончев“ - от ул. „Горна Студена“ до ул. „Капитан Георги Мамарчев“.Ако работите продължат над 12 часа, ще има водоноска на ъгъла на улиците „Ильо войвода“ и „Капитан Георги Мамарчев“.Във връзка с прекъсване на сградно водопроводно отклонение на ул. „Проф. Боян Пенев“ във вилна зона „Киноцентър“, III част, се налага спиране на водата от 10 до 14 часа на ул. „Нарцис“ - от ул. „Стилиян Чилингиров“ до ул. „Проф. Боян Пенев“. Ако работите продължат над 12 часа, ще има водоноска на ул. „Нарцис“ №56.Във връзка с изпълнение на инвестиционен проект за реконструкция на уличен водопровод на бул. „Джеймс Баучер“ в кв. „Лозенец“, се налага спиране на водоподаването от 9 до 19 часа на:- бул.“ Христо Смирненски“ - от пл. „Велчова завера“ до ул. „Вишнева“;- бул.“Св. Наум“ - от бул.“Христо Смирненски“ до ул.“Вишнева“;- ул.“Йоан Екзарх“ - от бул.“Джеймс Баучер“ до ул.“Света гора“;- ул.“Презвитер Козма“ - от бул.“Св.Наум“ до ул.“Йоан Екзарх“;- бул.“Джеймс Баучер“ - от пл.“Велчова завера“ до ул.“Милин камък“;- ул.“Димитър Димов“ - от ул.“Света гора“ до ул.“Йоан Екзарх“;- Математически факултет на Софийски университет.Ако работите продължат над 12 часа, ще има водоноска на ъгъла на ул. „Йоан Екзарх “ и бул. „Димитър Димов“.След възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2018.10.04", "title": "Математическият факултет на СУ без вода, 8 места в столицата в списъка днес"}
{"url": "https://offnews.bg/ot-vas/ot-vas-sofijskiat-universitet-ili-kak-da-padnem-pod-nulata-dokato-s-689277.html", "text": "Софийският университет е едно от най-престижните висши училища в България. Не е много трудно да оглавиш подобна класация, когато става въпрос за България, но все пак е нещо.Уча право в този университет. Специалност, за която преди са се “избивали”. Специалност, която все още се води на ниво. Води се.Още през първия месец от следването си младият юрист започва да забелязва някои обезпокоителни тенденции: професори идват на лекции пияни, по анцуг, с 2 часа закъснение - или изобщо не се появяват. Не преувеличавам, всяко от тези неща се е случвало нееднократно, и то само през първия семестър. Първият път е смешно, вторият път е не толкова смешно, а на петия път студентът започва да се пита дали случайно не е попаднал на грешното място, защото друго обяснение не може да намери.На първата лекция по един от избираемите предмети най-чистосърдечно помислих, че цялата лекция е някаква шега. Не можех да повярвам, че изреченията “Когато България се закучи, всички бягат при мен да я оправя” и “Повечето ви преподаватели са напълно некомпетентни” реално излизат от устата на видния български политик, който ни преподаваше. Даже разсъждавах над това доколко такова “чувство за хумор” е уместно на лекция, на която присъстват близо 300 студенти. Оказа се, че тези реплики не са били с цел развеселяване на тълпата, което е още по-обезпокоително.Професорът започна с думите “няма да ви се представям, защото вече знаете кой съм (в този момент 80% от присъстващите, кои дискретно, кои - не толкова, извадиха телефоните си, защото някак бяха пропуснали да узнаят предварително кой стои пред тях); е, все пак ще си кажа името - тук преподавателят се представи, като към имената си не пропусна да прибави и какъв пост е заемал в държавното управление, след което се изпъчи и се огледа, за да види дали е произвел желания ефект на изумление у онези, които до този момент не са били запознати със светлата му личност.Последва дълга, безинтересна и доста мъчителна история за това как един път в автобуса една млада жена го наблюдавала, сякаш не знаела точно откъде го познава, а той побързал да ѝ обясни, че най-вероятно го е гледала по телевизията. Продължи с разказ за разговор, проведен между самия него и премиера Бойко Борисов, като последният (напълно основателно) е бил наречен от първия “некомпетентен”, след което спрял да вдига телефона на нашия професор (напълно неоснователно).Изложението продължи с подробно разнищване на въпроса защо всеки конкретен преподавател в Юридическия факултет не става за нищо, като не бяха пренебрегнати и преподаватели, спрели да работят като такива (пенсионираните и онези, които са си отишли от този свят) - темата бе изследвана най-задълбочено, като лекторът вървеше от общото към частното. За право почти не се говореше, а един от присъстващите първокурсници бе наречен “глупак”, задето се осмели да попита дали учебникът, препоръчван ни горещо от професора, е дело на самия него. Отговорът беше очевиден и преподавателят се огорчи от това, че изобщо някой би задал подобен малоумен въпрос. По време на лекцията бе отбелязано няколко пъти, че по принцип в Софийския университет няма добри преподаватели, но добре, че съществува негова милост, защото иначе ставало страшно за нас, студентите. Общо взето, няма откъде да си набавим знания освен от извора - лекциите и статиите на Онзи, който оправи България.Няма да говоря за това как на изпитите при професора студентките се обличаха по-предизвикателно, отколкото биха си позволили на осми декември в Клуб 33, нито за това как изпитът включваше абсурдно елементарни въпроси - по един за всеки изпитван - които са зададени устно и в движение, докато ръката на асистентката вече изписва “Отличен” в студентската книжка. А когато преподавателят може да фокусира директно раменете на момичето срещу него, без погледът му да е възпрепятстван от слой дрехи, въпросът по предмета е по-скоро закачлива формалност - колкото да не е без хич, както се казва.Много познати от горните курсове са ми казвали с шеговита усмивка, че въпросният е известен със своята “слабост към женския пол”. Не, това не е слабост - това е, освен перверзия, безхаберие към предмета, който преподава. Но не е само той.Друг професор, който все още се подвизава в академичния състав на Юридическия факултет, се ползва с подобна репутация в нашите среди. Той не е бил премиер, но пък е автор на огромен брой учебници и трудове, по които учат поколения юристи. Поколения - защото професорът е роден, преди да избухне Втората световна война. Отбелязвам това не защото изключвам възможността възрастен мъж да бъде добър и уважаван юрист и преподавател.Тук озадачава обаче фактът, че преклонната възраст на професора не му пречи да прави безброй сексуални намеци на студентките по право, сред които имах честта да се окажа и аз. По принцип от преподавател с неговата професионалната репутация се очаква да… преподава.Всъщност единствената негова лекция, на която съм присъствала, започна с фразата “не идвайте на моите лекции, губите си времето”. Поне е искрен - на лекциите няма да се научи нищо. Факт. Но и да се научи, няма никакъв смисъл - защото изпитът по предмета се конкурира по абсурдност с гореспоменатата пародия.В деня на изпита на дъската се прожектират темите, по които ще пишат студентите. Нормално, така протичат повечето изпити в СУ, какъв е проблемът?Още на първата (и за много студенти единствена) лекция ни е обяснено как ще протече оценяването по дисциплината. Всъщност единственото, което се очаква от студента, е да закупи трите учебника на преподавателя. Това е. Няма нужда дори да ги отваря, важното е да си ги носи в деня на… “изпита”.Интересното в случая е, че освен възможността да ползват напълно открито всеки от трите предварително закупени учебници, на студентите е предоставен списък с конкретните страници, от които да препишат дословно. Защото ако някой се обърка и препише нещо по друга тема, ще стане доста неприятно, не мислите ли? И професорът услужливо е написал точно кои части от трудовете си иска да види изписани върху листовете А4. Отново не преувеличавам. По думите на преподавателя “един юрист трябва да знае как да извлече есенцията от един текст, а не да зубри”. По принцип, това твърдение е вярно, но нашият предмет не би трябвало да бъде “Четене с разбиране”. Ех, има ли значение? Карай да върви, важното е да сме живи, здрави и с шестици.В края на изпита няколко особено нагли индивида пожелаха да им се постави оценка директно, защото на обявената дата нямаше да са в София. И нашият преподавател услужливо писа “Отличен” на студенти с непроверени изпитни работи със закачливото “имам ви доверие”. Много мило от негова страна.Някои преподаватели са си “образи” - говорят глупости, шегуват се с неща, с които не бива, разсеяни са или пък са прекалено взискателни. Асистентът ни по Обща теория на правото ни наричаше дебили, професорът по Обща теория на държавата правеше фокуси и разказваше вицове. Но те могат да бъдат наречени преподаватели. Те искаха да ни научат на нещо и успяха - поне донякъде. Не завършихме семестъра с празни глави и шестици по техните предмети, защото не е редно. Защото един ден от нас ще зависи много. Някои ще станат съдии, други - политици; някои ще работят в чужбина, други ще останат тук, но от всички ще се очаква да бъдат на определено ниво, защото са завършили един от най-престижните университети в България. Със специалност, за която преди са се “избивали”. Защо го осъзнаваме ние, но не и те?", "date": "2018.10.04", "title": "От вас: Софийският университет, или как да паднем под нулата, докато се държим на върха"}
{"url": "https://offnews.bg/volejbol/volejbolistkite-ni-obarnaha-kanada-i-se-klasiraha-za-sledvashtata-faza-689286.html", "text": "Женският национален отбор по волейбол се класира за следващата фаза на световното първенство в Япония, след като победиха Канада с 3:1 гейма.Момичетата на селекционера Иван Петков тръгнаха трудно в мача, но след това успяха да обърнат резултата в своя полза и да затворят двубоя с 3:1 (23:25, 27:25, 25:21, 25:21). Така тимът ни намери място сред най-добрите 16 отбора в света.Така нашите момичета завършиха на 4-о място в крайното класиране в групата с 2 победи, 3 загуби и 6 точки и продължават напред в следващата фаза на Мондиал 2018, заедно с олимпийския шампион Китай, непобедения до момента тим на Италия и коравата Турция.Четирите тима ще се слеят в Група F, мачовете от която ще се играят в Осака, с първите 4 отбора от Група С - действащия световен шампион САЩ, Русия, Тайланд и Азербайджан, като ще играят помежду си.Отборите влизат във втората фаза на първенството с абсолютно всички показатели от първата - победи, загуби, точки, геймово и точково съотношение.Утре и в събота (5 и 6 октомври) са почивни дни, а срещите от втората фаза започват в неделя (7 октомври) като точната програма ще стане ясно по-късно.", "date": "2018.10.04", "title": "Волейболистките ни обърнаха Канада и се класираха за следващата фаза на Световното"}
{"url": "https://offnews.bg/obshtestvo/pametnikat-na-savetskata-armia-osamna-s-nov-priziv-da-bade-demontiran-689285.html", "text": "Паметникът на съветската армия (ПСА), известен и като МОЧА (монумент на окупационната червена армия), в центъра на София отново осъмна надраскан.Неизвестен активист за по-красива столица е задраскал оригиналния надпис \"На съветската армия освободителка от признателна България\" и с големи червени букви е написал призив в основите на постамента \"Столична община, махни този национален позор!\".Днес се навършват 69 години от вземането на правителственото решение за издигането на МОЧА.Съпротивата срещу монумента на окупационната армия често ескалира в посегателства върху него, особено дразнят Москва и многобройните русофилски партии у нас.Някои от посегателствата досега определено бяха доста находчиви.Ето два от най-добрите примери:Този надпис се появи на 45-ата годишнина от потушаването на Пражката пролет. Текстът на чешки език гласи \"България се извинява\".А това си е стрийт арт от най-висока класа.", "date": "2018.10.04", "title": "Паметникът на Съветската армия осъмна с нов призив да бъде демонтиран"}
{"url": "https://offnews.bg/politika/karadaja-namekna-che-dps-shte-podkrepi-vota-na-nedoverie-na-bsp-689281.html", "text": "„ДПС е в опозиция и това до голяма степен предопределя нашето поведение при евентуални вотове на недоверие. Не сме търсени за консултации от БСП. Имаме свои мотиви и аргументи, но ще изчакаме да видим тези на левицата\".Това заяви в сутрешния блок на Нова телевизия председателят на движението Мустафа Карадайъ във връзка с искания вот на недоверие от БСП по темата \"Здравеопазване\". По думите му той е сериозен политически инструмент в парламентарната република.По думите му днешното „популистко-националистическо управление” е без ясни програма, визия, цели и посока. Карадайъ заяви, че на обществото се внушава, че няма алтернатива на управление, а това не е така и даде за пример именно ДПС.„Тази политика да разруша преди да знам какво ще правя и без дебат за развитието на страната е безотговорна”, допълни Карадайъ.Той бе помолен да коментира конфликта между премиера и президента и къде стои ДПС в него. По думите му конфликтът между институциите е част от кризата в страната и оцени сегашната ситуация като криза в държавността.Той коментира и покупката на ТЕЦ Варна от почетния председател на ДПС Ахмед Доган.", "date": "2018.10.04", "title": "Карадайъ намекна, че ДПС ще подкрепи вота на недоверие на БСП"}
{"url": "https://offnews.bg/interviu/produtcentite-na-kak-stavat-nomerata-po-viasat-explore-vodeshtite-s-689200.html", "text": "„Не опитвайте това вкъщи! Ние рискувахме, за да не ви се налага на вас“ е девизът на „Как стават номерата“, новото предаване на , което вече провокира зрителите с изобретателски дух и у нас всеки делник от 20:30 ч. След срещата с водещите , хващаме на къс пас и чаша чай за повече подробности Попи и Адам, асистент продуцент и изпълнителен продуцент на шоуто.- От къде се появи идеята за шоу от типа на „Как стават номерата“?Адам: Поредиците с аматьорски заснети кадри станаха хит, независимо дали изброяваме най-смешните домашни любимци от десет до едно или иронизираме търсачи на силни усещания в ретро автомобили. Но да създадеш шоу за хакове, които ти помагат в решаването на ежедневни казуси, от това как да си обелиш ябълка с дрелка до това да върнеш хрупкавостта на отворен пакет с чипс в микровълновата, се оказа празна ниша. Да имаш тандем като Майк и Маркъс за водещи е истински бонус за продукцията, двамата са като Том Сойер и Хъкълбери Фин, но белите им са колкото зрелищни, толкова и образователни, и най-важното – безопасни. Във всеки епизод те създават една джаджа или идея за по-комфортен живот у дома от нулата.Драматуригията на шоуто е следната – имаме видео дисекция на един хак, после се пренасям в работилницата, където Майк и Маркъс го превръщат в реалност, а после отиваме на полето за поредния епичен взрив. „Как стават номерата“ ще ви отвее с експлозии от цветове.- Как избирате хаковете в епизодите?Адам: Всеки епизод е тематичен, например \"Направи си сам\". Може да касае процес в обикновено офис пространство или да е въпрос на оцеляване сред природата, или да показва някаква хитринка от бита. В \"Как стават номерата\" се доверихме на компанията Newsflare, която специализира в селекцията на клипове, като съдържанието в повечето случаи е генерирано от потребители. Всяка седмица правим мониторинг на стотици видеа, като в един епизод влизат от осем до десет.Попи: Имаме видеа от САЩ, Украйна, Русия, Скандинавия, Австралия, опити на ентусиасти от цял свят, които не се страхуват да превърнат гаража си в лабратория или да си играят на луди учени в задния си двор.- Какви са най-големите предизвикателства в заснеманто на такъв тип продукция?Адам: Да постигнеш онзи универсален комедиен елемент, който ще превърне шоуто в любимо за зрителите от цял свят. Понякога самите клипове имат достатъчно смешен заряд и ни спестяват допълнителната режисура по изобретяването на хаковете. Другото предизвикателство е да имаш епичен хак за темата на всеки епизод. Дори в основата на идеята си номера да изглежда прозаичен, начинът, по който се случва, трябва да е зрелищен.- На какво отдавате рейтинговия скок на поредиците с научен елемент?Адам: На факта, че зрителят иска да научи нещо, докато разпуска пред екрана. Дори поредици като „Топ гиър“ и „Голямата обиколка“, в които виждаш мъжкия фетиш към автомобилите изведен към едно съвършено различно ниво на забавление, поднасят сериозна порция факти от история, механика и физика. Поднесена на малки хапки в шоу опаковка, науката е много по-лесно смилаема за аудиторията.Попи: Наричам този тип формати „поп наука“ и те виреят изключително в дигитална среда и платформи като YouTube. Гледаш всякакви щуротии, понякога на ръба на лудостта, и се чудиш дали сам да не опиташ този хак. Заравяш се да четеш за него, за комбинацията от химични елементи. И се улавяш, че учиш.- До сега говорим предимно за Майк и Маркъс като лица – единият е виртуоз в света на пиротехниката, а другият идва в шоуто с по детски чисто любопитство и сериозен бекграунд в радиата. Разкажете повече за третия елемент, Стивън.Попи: Да, Стивън е комедиант по природа и ще смени Маркъс като партньор на Майк в 15 от общо 30-те епизода. И двата тандема са еднакво органични и виждаш с просто око, че се забавляват по време на снимките. Това се предава и на зрителя, като вирус (смее се).Адам: Майк, Маркъс и Стивън са перфектният микс от шоумени и момчета, които обичат науката. Те говорят за химията в един взрив по начин, който увлича зрителя, вместо да му докара мигрена.", "date": "2018.10.04", "title": "Продуцентите на 'Как стават номерата' по Viasat Explore: Водещите са като Том Сойер и Хъкълбери Фин, но белите им са безопасни"}
{"url": "https://offnews.bg/obshtestvo/siderov-poiska-radikalna-promiana-v-zdravnata-sistema-689291.html", "text": "Волен Сидеров се обяви за радикална промяна в здравната система вместо готвената от здравния министър Кирил Ананиев поетапна реформа.Партия \"Атака\" имала концепция за промяната, но в същото време ГЕРБ имали по-либерално пазарно виждане, коментира Сидеров в интервю за сутрешния блок на БНТ.\"Здравната система беше сбъркана от 1997 г. насам\", заяви той. По думите му здравната каса сега има ненужно голяма администрация, която не е ясно с какво се занимава.\"Министър Ананиев се опитва да направи подобрения, но в грешно построена система. Каквито и подобрение да направи, тя е сбъркана конструкцията. Защо да не помислим за радикална промяна на тази система? Да се включва така здравната услуга, че да бъде наистина услуга. Защото не може болницата да е търговско дружество, това не е пазар. Не може всяка една доставка да бъде давана в ръцете на частна фирма\", заяви лидерът на \"Атака\". По думите му доставки на лекарства могат да стават чрез касата, а не чрез отделни фирми.Той коментира и искания от БСП вот на недоверие заради здравната политика. Не е ясно какво искат БСП, те си решават вътрешнопартийни проблеми. Идеята за вот на недоверие заради здравеопазването била дадена от вътрешния опонент на Нинова Михаил Миков, посочи Сидеров. Те нека да го направят този вот, няма да мине, защото общественото мнение каза ясно, че алтернатива на това в момента няма, добави той.", "date": "2018.10.04", "title": "Сидеров поиска радикална промяна в здравната система"}
{"url": "https://offnews.bg/112/pozhar-izbuhna-v-bolnitca-sv-georgi-v-plovdiv-evakuiraha-urologiat-689284.html", "text": "Пожар е избухнал през нощта на деветия етаж в Университетската болница \"Свети Георги\" в Пловдив, където се намира Клиниката по урология, съобщи БНР. Наложило се е пациентите в отделението да бъдат евакуирани.Огънят е тръгнал от помещение, което не е свързано с болничната дейност.Нанесените материални щети не са големи. Няма ранени и обгазени. Пламъците са били потушени бързо.Нормалният работен процес вече е възстановен. Разследват се причините за пожара.", "date": "2018.10.04", "title": "Пожар избухна в болница 'Св. Георги' в Пловдив, евакуираха Урологията"}
{"url": "https://offnews.bg/futbol/barselona-vilnia-v-london-mesi-s-dubal-689274.html", "text": "Барселона демонстрира отлична форма при гостуването си на Тотнъм в Лондон в двубой от втория кръг на предварителна група В на Шампионската лига.Каталунците прекършиха своя съперник с 4:2, а звездата на гостите Лионел Меси се отчете с дубъл. На два пъти гредите пък попречиха на аржентинеца преди това да открие головата си сметка.Филипе Коутиньо (2) и Иван Ракитич (28) дадоха преднина на \"лос кулес\". В началото на второто полувреме Лионел Меси нацели две греди в рамките на четири минути, след което Хари Кейн (52) намали. Последва бърз гол на Меси (56), а след това и ново връщане на интригата след попадение на Ерик Ламела (66). В 90-ата Лео сложи точка на спор с четвърти гол и свой пети само за два мача в Шампионската лига.В другия мач от групата Интер обърна ПСВ насред Айндховен с 2:1. Двубоят ще се запомни със спорно съдийско решение в полза на гостите, след като реферът не изгони вратаря Самир Ханданович за игра с ръка извън наказателното поле.В очакваният с най-голям интерес двубой Наполи успя да излъже Ливърпул с 1:0 с късен гол на Лоренцо Инсиние. В другия двубой от група С Пари Сен Жермен разпиля Цървена звезда с 6:1 в Париж. Ситуацията в този поток се заплете изключително, като Наполи е лидер с 4 точки, ПСЖ и Ливърпул имат по 3, а Звезда е с 1.С по 6 точки на върха в група А пък са Атлетико Мадрид и Борусия Дортмунд, които постигнаха домакински победи съответно с 3:1 над Брюж и 3:0 над Монако. Интересно стана и в група D, където Порто оглави класирането с 4 точки след успех с 1:0 над Галатасарай. Втори излезе Шалке 04 след успех като гост с 1:0 над Локомотив Москва. Германците и турския тим имат по 3 точки, докато “железничарите” са без актив. Двубоите от третия кръг ще се изиграят на 24 октомври.", "date": "2018.10.04", "title": "Барселона вилня в Лондон, Меси с дубъл"}
{"url": "https://offnews.bg/obshtestvo/smiah-v-sotcialnite-mrezhi-sled-gafa-na-grafa-689278.html", "text": "Фейсбук зевзеците взеха на подбив безумните ремонти в центъра на столицата, а шокът е особено голям от вида на настилката в градинката пред храма Свети Седмочисленици.В социалните мрежи дилемата е дали това са плочки за баня, балатум и дали случайно идеята на избора им не е \"там да се самоубиват епилептици\".От Sofia Smeh Park разкриха, че в градинката пред църквата прилежно ще бъдат спазени българските иновативни тенденции.А Иван Червенков допусна, че един от гълъбите в парка е умрял от ужас при гледката на теракотата.Той е публикувал и други вариации на кадъра, предизвикал лавина от гневни реакции.Тази е с текст \"Баце approves\".А тази директно препраща към старовремска видео игра.Появи се и видео с работник на Графа, който \"разкрива\" детайли от кухнята на усилените ремонтни дейности с многомилионен бюджет.Важното е, че ремонтът, който изтормози столичани и гостите на града през цялото лято, продължава напред.", "date": "2018.10.04", "title": "Смях в социалните мрежи след гафа на Графа"}
{"url": "https://offnews.bg/112/direktor-vav-farmatcevtichen-zavod-pomel-11-godishnoto-dete-s-dzhipa-s-689283.html", "text": "Директор във \"Фармацевтични заводи Милве\" АД е мъжът, помел пиян 11-годишно дете в село Търнак на 2 октомври вечерта.Става въпрос за Веселин Ранков, на 59 г. от София. Той е директор на \"Производство\" в \"Милве\", каза днес районният прокурор на Бяла Слатина Методи Маринов пред в. \"\".Катастрофата, изпратила 11-годишната Сара в критично състояние в плевенската болница, събуди гнева на хората от селото. Рано тази сутрин те блокираха пътя, на който е станала, в знак на протест. Хората заявиха, че от полицията крият името на извършителя, но кметът на Търнак Йото Лалов заяви, че знае чий е джипът.Момиченцето е в реанимацията на плевенската болница и според роднини лекарите дават на Сара 20% шанс за живот.\"Казаха ни: \"Очаквайте най-лошото\". Това ни казаха от болницата в Плевен\", разказа близка на детето.Хората са категорични, че шофьорът е бил пиян, а също - че на мястото няма спирачен път.59-годишният извършител е управлявал Nissan X-Trail и вече е на свобода. Той беше задържан само за 24 часа. \"Няма правосъдие в тази държава\" - бе коментарът на хората за това. Мъж недоумяваше как да кражба на кокошка са го държали 72 часа в ареста, а за осакатяване или убийство на дете се лежи 24.На фона на всичко случило се полицаи \"съветвали\" близките да не говорят пред медиите.\"Полицаите не посъветваха да не се разгласява това по медиите, че става по-лошо. Заплаха ли е това? Нямат ли малко срам от Бога? Нямат ли съвест в главата тези хора?\", попита Слави. За да потвърдят думите си, хората заснели клипче, което проследява разговора с полицай пред управлението в Бяла Слатина. Ето как протича той:Хората твърдят още, че полицаите не са взели проба за алкохол на шофьора на място и питат защо. \"Как не могат да му вземат проби на място? Мен онзи ден ме спряха при рутинна проверка. Нямаха дрегер и се обадиха на още една патрулка - да ми вземат проба за алкохол. Защо? Не съм направил нищо, просто така са ме спрели, рутинна проверка\", попита мъж.\"Днес спрях моето момиче от училище. Не министър на науката, който ще да дойде. Докато не направят пешеходни пътеки, докато няма ограничение на пътя - тук хвърчат на пътя...\", каза мъж.А чичото Слави бе категоричен: \"Ако нашето дете си замине, и той умира. Аз лично му обещавам, че и той ще замине\".", "date": "2018.10.04", "title": "Директор във фармацевтичен завод помел 11-годишното дете с джипа си"}
{"url": "https://offnews.bg/obshtestvo/dsb-zelenite-i-da-balgaria-poiskaha-ostavka-na-fandakova-689309.html", "text": "Демократична България разпространи позиция озаглавена ОСТАВКА НА ФАНДЪКОВА – С ТОЗИ ПОГРОМ УПРАВЛЕНИЕТО НА ГЕРБ В СОФИЯ ПРИКЛЮЧИ.Според обединението на ДСБ, Зелените и Да, България управлението на ГЕРБ в столицата е нанесло непоправими щети на облика на столицата на България.От Демократична България призовават градоначалника незабавно да подаде оставка.Ето и цялата позиция на Демократична България:", "date": "2018.10.04", "title": "ДСБ, Зелените и Да, България поискаха оставка на Фандъкова"}
{"url": "https://offnews.bg/obshtestvo/tcarkvata-pochita-dnes-sv-jerotej-689238.html", "text": "Църквата почита днес Св. Йеротей. Той бил приятел на св. Дионисий Ареопагит и също като него бил обърнат към Христа от св. апостол Павел. Йеротей ходил в Йерусалим с другите апостоли за Успението на пресвета Богородица. Той бил сред хората, които ангелогласно пеели духовни песни, когато апостолите с благоговение носели пречистото тяло на светата Божие Майка от дома на св. Йоан Богослов до нейния гроб в Гетсимания. След Дионисий той бил епископ на Атина и като него св. свещеномъченик Йеротей умрял мъченически.  ", "date": "2018.10.04", "title": "Църквата почита днес св. Йеротей"}
{"url": "https://offnews.bg/politika/bsp-iskat-udvoiavane-na-validnostta-na-shofiorskite-knizhki-za-hora-s-689292.html", "text": "Срокът на валидността на шофьорските книжки на хората с увреждания да се удвои.Това предвиждат промени в Закона за българските лични документи, внесени в деловодството на парламента от БСП.Измененията предвиждат срокът шофьорските книжки да на хората с увреждания да се увеличи от 5 на 10 години и така да се изравни с този за останалите шофьори.Текстовете са предложени от социалистите Михаил Христов и Крум Зарков. В мотивите им за промените се посочва, че в България има около 170 хил. шофьори с различна степен на увреждане. \"Те са длъжни да се явяват за заключение пред специализирана транспортна лекарска експертна комисия (ТОЛЕК), която да даде становище дали здравословното им състояние не противоречи с нормативните изисквания за физическа годност за шофиране. При положителна оценка от комисията се издава удостоверение, което служи при издаване на удостоверение за управление на моторно превозно средство\", пише още в мотивите.Депутатите от левицата подчертават, че в България ТОЕЛК има само в София, Пловдив и Горна Оряховица. Това означава, че хиляди хора са принудени да пътуват стотици километри, за да получат удостоверение от транспорта лекарска комисия, подчертават те.Двамата са на мнение, че сегашният 5-годишен срок на валидност на шофьорските книжки допълнително натоварва хората с увреждания. \"Това често е без необходимост и неоправдано, и в голяма степен ги дискриминира спрямо останалите шофьори\", мотивират се Зарков и Христов.Предложението им удължава само максималният срок за валидността на книжките, но в същото време остава и преценката на ТОЛЕК за всеки индивидуален случай. \"В рамките на предлагания 10-годишен максимален срок ТОЛЕК ще запазят компетентността и отговорността да предложат и определят онзи \"индивидуален\" срок на свидетелството за управление, който съответства на състоянието на конкретното лице\", подчертават депутатите от БСП.", "date": "2018.10.04", "title": "БСП искат удвояване на валидността на шофьорските книжки за хора с увреждания"}
{"url": "https://offnews.bg/turizam/angelkova-sedemte-balneo-i-spa-destinatcii-na-interaktivna-karta-689312.html", "text": "Новите 7 балнео- и СПА дестинации ще бъдат включени във всички събития, с които популяризираме България, и ще насърчат допълнително притока на повече туристи от страната и чужбина към вътрешността на страната. Това заяви министърът на туризма Николина Ангелкова на финалната дискусия в София за представяне на дестинациите. Тя благодари на всички общини и експерти, които се включиха с идеи, за да се стигне до финалната фаза на проекта, и изказа благодарност за усърдния труд на работната група към министерството, която обобщи предложенията им.По време на дискусията бе представен потенциалът на Софийската балнео- и СПА дестинация, чието начало се корени в древността още от термите на Константин Велики. Включените обекти правят столицата ни с нейните 30 минерални извора един от най-предпочитаните райони за уелнес и медикъл туризъм не само в страната, но и в региона. Обсъдени бяха и възможностите на „Старопланинската“ СПА и балнео дестинация.Можем да отчетем доста по-голям ръст на посещения и на чуждестранни, и на български туристи, каза министър Ангелкова и припомни данните на НСИ за осеммесечието на 2018 г. – от януари до август страната ни е посетена от близо 7 млн. чужди туристи, като ръстът в броя им е близо 6 на сто спрямо същия период на предходната година. За да можем да продължим тренда, е необходимо да засилим интереса към специализираните видове туризъм, сред които балнео- и СПА, културно-историческите, винено-кулинарните и други профилирани маршрути заемат водещи позиции. Така ще постигнем стратегическата си цел за превръщане на България в конкурентна дестинация за качествен целогодишен туризъм, каза още тя.Министърът поясни също, че преди днешната заключителна среща останалите дестинации по проекта бяха обсъждани на още 4 дискусии с участието на бранша и местната власт – в гр. Сандански, Стара Загора, Варна и Велинград. Те бяха много полезни като обмен на виждания и ни дават още по-голяма увереност, че вървим по правилния път. Разработването на балнео- и СПА направленията е част от цялостната стратегия на министерството за утвърждаване на България като целогодишна дестинация. Смисълът на проекта е не да започне от нулата, а да надгражда устойчиво това, с което вече разполагат регионите, и то на база високо качество, за да бъдат още по-конкурентни, посочи министър Ангелкова. Интерактивната карта за балнео и СПА дестинациите ще бъде готова след около месец. До около два месеца дестинациите ще бъдат включени и в платформата I love Bulgaria. Надявам се на международната борса в Лондон да можем да покажем интерактивната карта за СПА дестинациите. За рекламните материали ще отнеме повече време, защото те са свързани с отделна обществена поръчка, добави министърът пред медии.Дестинациите обхващат 58 населени места в цялата страна. За да бъдат ангажирани широк кръг заинтересовани, бяха поискани становища от 50 общини, като 30 от тях изпратиха позициите си. Те станаха основа за разработване на проекта, стана ясно от думите на министър Ангелкова. Проверявайки дадена дестинация, потребителите ще могат да получават информация за минералните води в региона, за показанията и противопоказанията им, за климата, за какви заболявания и профилактики са подходящи, за СПА обектите с обществено предназначение, за близките туристически атракции и т.н.В обсъждането на Софийската и Старопланинската балнео- и СПА дестинации участваха експерти, представители на бранша и на местната власт. Сред тях бе и зам.-кметът на София доц. д-р Тодор Чобанов. Той благодари на Министерството на туризма за активните усилия за насърчаване устойчивото развитие на СПА туризма така, че да надгражда вече постигнатото и да наложи България на международния пазар за балнеоуслуги.", "date": "2018.10.04", "title": "Ангелкова: Седемте балнео и СПА дестинации на интерактивна карта"}
{"url": "https://offnews.bg/bojni/tajsan-fiuri-veroiatno-shte-se-samoubia-ako-se-otkazha-ot-boksa-689310.html", "text": "Британският боксьор Тайсън Фюри е категоричен, че световния шампион на WBC в тежка категория Дионтей Уайлдър няма да бъде в състояние да го победи. Причина за това е, че Циганския крал е преживял много по-тежки битки в живота си.След всичко през което преминах – психически проблеми, пристрастяване към наркотиците, алкохолизъм – се върнах. Преодолях всички трудности.Как бих могъл да позволя на някой да ме победи с боксови ръкавици? Ще преодолея Дионтей Уайлдър. Ще наложа волята си върху него, докато не се откаже.Неотдавна навърших 30 години. Не мога да правя нищо друго, освен да се бия. Аз съм роден и възпитан, за да се бия. Откакто бях малко дете, се боксирам, удрям и се бия. Това е в кръвта ми.И от двете страни на нашето семейство са боксьори. Не умеем нищо друго … Без бокса, всичко, което правя е да качвам килограми и да се депресирам. Вероятно ще се самоубия, ако се откажа от бокса.Трябва да се боксирам. Без бокс, няма живот. Боксът е моята страст. Той е моята любовна афера. Всеки ден изневерявам на жена ми с бокса. Толкова много обичам бокса\", каза Фюри.Британецът и Уайлдър ще се изправят един срещу друг на 1 декември в \"Стейпъл център\" в Лос Анджелис.", "date": "2018.10.04", "title": "Тайсън Фюри: Вероятно ще се самоубия, ако се откажа от бокса"}
{"url": "https://offnews.bg/obshtestvo/proektnata-kultura-shte-razchita-na-igrovia-model-pri-izgrazhdaneto-na-689314.html", "text": "„Управлението на проекти ще бъде все по-стратегическо за бизнеса, публичната администрация и доброволчеството. Това поставя съответните предизвикателства пред проектните мениджъри. Бъдещият фокус при управлението на проекти ще акцентира върху лидерството, компетенциите и фирмената култура на проектния модел.“, заяви експредседателят на Международната асоциация по управление на проекти (IPMA) Рейнхард Вагнер броени дни преди откриването на тематична конференция в София.По време на 2018 IPMA Conference: „Бъдещето на управлението на проекти – проектно лидерство, компетенции и култура. IPMA Agile сертификационен модел“ ще бъде представен българския превод на „Изисквания за индивидуална компетентност за управление на проекти“ ICB 4.0.Новите изисквания в света на управлението на проекти ще бъдат коментирани от едни от най-емблематичните лица на индустрията – Рейнхард Вагнер, експредседател на Международната асоциация по управление на проекти, Йооп Схефер, вицепрезидент \"Сертифициране\" IPMA International и Владимир Иванов, създател на първия тренировъчен симулатор за подготовка на експерти по управление на проекти.Играта „Морски вълк“ е изцяло базирана на ICB 4.0. Очаква се в световен мащаб до 2021 г. приходите от обучение чрез игра да „Бизнес игрите не само стават изключително популярни, но и ученето чрез практика е новият стандарт в образованието. Когато хората играят игри, те са открити, непосредствени, креативни и емпатични. По тези причини ефективното учене трябва да включва всичките пет сетива“, коментира Владимир Иванов.Следете последните новини за 2018 IPMA Conference - „Бъдещето на управлението на проекти – проектно лидерство, компетенции и култура. IPMA Agile сертификационен модел“ на", "date": "2018.10.04", "title": "Проектната култура ще разчита на игровия модел при изграждането на лидери"}
{"url": "https://offnews.bg/futbol/gabriel-obertan-chuvstvam-che-fenovete-na-levski-otceniavat-truda-mi-689316.html", "text": "Звездата на Левски Габриел Обертан увери феновете на \"сините\", че няма да напуска клуба през лятото и новото споразумение ще бъде сключено след изчистването на дребни детайли. Това би трябвало да се случи до края на месеца.\"Има детайли за изглаждане, но се движим в правилната посока и съвсем скоро всичко ще приключи. Разбира се, че положението в клуба е фактор за всеки футболист при избора му къде да играе.В момента положението е много по-добро от миналата година. Имаме нов треньор и нови играчи, които допринесоха с качества. Вървим добре и не виждам причина да си тръгвам.Чувствам, че феновете оценяват труда ми. Показват го във всеки мач и усещам любовта им. Не само на терена, а и извън него. Няма причина да си тръгвам, когато имаме страхотен отбор и страхотен треньор.Не бих казал, че съм имал проблеми с Делио Роси. Имахме различни виждания за схемата на игра. Това е всичко\", каза Обертан.Днес французинът и съотборникът му Станислав Костов бяха избрани за най-добри играчи на 9-и и 10-и кръг в Първа лига, а 27-годишният футболист сподели, че се надява да продължи да бележи с подобни темпове за \"сините\".\"Левски играе по-офанзивен футбол при новия треньор. Не съм очаквал да бъда голмайстор на първенството към този момент. Радвам се, че вкарвам и се надявам да продължа да го правя.Преди мача със Славия и след последната ни победа е спокойно. Но знаем, че трябва да спечелим и срещу следващия ни съперник. За да продължи да бъде спокойно. Победихме ЦСКА, но вече сме забравили този мач. Мислим за срещата със Славия\", каза Костов.", "date": "2018.10.04", "title": "Габриел Обертан: Чувствам, че феновете на Левски оценяват труда ми"}
{"url": "https://offnews.bg/dw/germansko-izdanie-govori-za-apartejd-v-balgarskite-uchilishta-689293.html", "text": "Йосиф от Столипиново вече е в трети клас. В училището му, което се намира в съседния квартал Изгрев, има много българчета. Йосиф с радост си спомня за своя първи учебен ден, за празненството и новите приятелства. Така започва обширен репортаж от Пловдив на ostpol.de*, от който научаваме, че Йосиф е имал по-добър старт в училище, отколкото неговите връстници от Столипиново. И действително - повечето деца от Столипиново се сблъскват с българския език едва когато тръгнат на училище, защото в най-голямото ромско гето на Балканите се говори основно турски, пише авторът на репортажа Андреас Кунц. Той посочва, че повечето училища в и около Столипиново са препълнени и поради това децата са принудени да учат на две смени.Това напомня за расовата сегрегация в САЩПрез последните 30 години в Пловдив са се случили неща, които напомнят за расовата сегрегация в южните американски щати и за апартейда в Южна Африка, пише Кунц. Той пояснява, че проблемът тръгва още от социализма - още тогава в трите големи училища в Столипиново са се обучавали предимно ромски деца. Тези училища за професионално обучение са били замислени като ковачница за покорни и послушни работници, небоходими за изграждането на Народната република. Ромите е трябвало да се включат активно в изграждането на железопътни линии, прокопаването на тунели или да се трудят неуморно в тежката промишленост, посочва авторът.Кунц пише, че след отпадането на жителството и в условията на пълен икономически срив от началото на 1990-те сблъсъкът между етносите в Пловдив се изострил: почти всички български семейства започнали да се изтеглят от смесените райони, а обеднелите роми се пренесли в бързо разрастващите се гета в покрайнините на града. Със своите около 45 хиляди жители днес Столипиново е най-голямото от тях. Днес нито едно българско семейство не би изпратило детето си на училище в някой от \"етническите квартали\", пише авторът и добавя: а ако едно \"българско\" училище започне да приема прекалено много ромчета, тогава много от българите започват да отписват децата си от него.По подобен начин се развиват нещата и в училище \"Димчо Дебелянов\" в квартал Изгрев, в което ходи 8-годишният Йосиф. Преди около 30 години в него учели само \"български\" деца. Впрочем, тази динамика се наблюдава в цялата страна. При това проблемът е толкова силно изразен, че специалистите вече говорят за \"вторична сегрегация\", пише Кунц. Мнозинството често отправя с груб тон призиви и ултиматуми за интеграция на ромите. Тя обаче се проваля в буквалния смисъл на думата още в началния стадий на началното обучение, се казва още в статията.Иван, бащата на Йосиф, от личен опит знае, че е възможен и друг път. Неговият по-голям син Петьо е ходил в \"българско\" училище в центъра на града. \"Когато децата ни посещават училище заедно с българи, те получават по-добро образование и се социализират по-добре\", казва той пред репортера на \"Остпол\".Днес Петьо е на 20 години, има български приятели и смята да продължи да учи - в музикална академия. Без външна подкрепа обаче животът му вероятно щеше да протече по друг начин: заедно с други 200 деца той е участвал в проект по десегрегация по една американска програма. Целта е била да се помогне на ромски семейства да запишат децата си в \"мейнстрийм\"-училища. Местна неправителствена организация е организирала училищен автобус, ангажирани са били педагози, а на бедните домакинства им е била осигурена финансова помощ за закупуването на нужните учебни пособия. Организацията Roma Education Fund със седалище в Будапеща е подкрепила проекта в 11 български града - в пловдивския квартал Столипиново проектът е бил реализиран от 2005 до 2012 година. Резултатите са били отлични, научаваме от статията.\"Пълни сме. Няма места.\"Проектът обаче не е успял да пребори предразсъдъците у много от родителите, нито пък резервите на политиците, които по традиция биват наказвани от избирателите, щом започнат да се застъпват за малцинствата. Пилотният проект за десегрегацията е трябвало да бъде продължен от отделните общини. Но след спирането на финансирането от чужбина, градската управа на Пловдив е решила да не продължава изпълнението на програмата. Не можело да се създава впечатлението, че \"циганите били с предимство\", след като в страната имало и много онеправдани български деца.И така много семейства от Столипиново, които искат по-добро образование за децата си, междувременно отново трябва да разчитат само на себе си. Малцина са ромските деца, които продължават да ходят в български училища. А Йосиф, въпреки добрия си български език, няма особено добри шансове, както обяснява баща му.*\"Остпол\" (ostpol.de)  Б. ред. - Статията е от .", "date": "2018.10.04", "title": "Германско издание говори за апартейд в българските училища"}
{"url": "https://offnews.bg/obshtestvo/snimka-na-denia-zakarpiha-darvo-s-tuhli-i-tciment-689322.html", "text": "Творчески подход е проявил неизвестен автор, за да обезопаси изсъхнало дърво.За да не бъде отсечен, дънерът е запълнен отвътре с тухли и цимент.Снимката е направена от наш репортер в градинката до бившия царски дворец, зад Природонаучния музей в София.", "date": "2018.10.04", "title": "Снимка на деня: закърпиха дърво с тухли и цимент"}
{"url": "https://offnews.bg/futbol/stoianovich-ne-moga-da-se-nagarbia-s-vsichki-funktcii-v-levski-689288.html", "text": "Треньорът на Левски Славиша Стоянович заяви в интервю пред БНТ 1, че има нужда от спортен директор до себе си. Такъв в клуба няма от началото на месец февруари. Тогава тази длъжност бе изпълнявана от Асен Букарев, който сега е част от щаба на специалиста.\"\", каза Стоянович.", "date": "2018.10.04", "title": "Стоянович: Не мога да се нагърбя с всички функции в Левски"}
{"url": "https://offnews.bg/sviat/holandia-osuetila-ruska-hakerska-ataka-sreshtu-organizatciata-za-zabra-689318.html", "text": "Холандия осуети руска хакерска атака срещу Организацията за забрана на химическите оръжия (ОЗХО), съобщи министърката на отбраната Анк Бейлевелд, цитирана от Ройтерс и БТА.Бейлевелд призова Русия да прекрати кибердейностите си, целящи да подкопават западните демокрации. Тя добави, че руският посланик в Холандия Александър Шулгин е бил извикан във външното министерство, за да даде обяснения.По думите ѝ четиримата извършители са пристигнали в Холандия на 10 април и са били засечени със шпионско оборудване в хотел, намиращ се близо до централата на ОЗХО. По това време организацията е опитвала да идентифицира веществото, използвано при нападението в Солсбъри срещу бившия руски двоен агент Сергей Скрипал и дъщеря му Юлия, както и да определи вещество, използвано при химическо нападение в сирийския град Дума.Четиримата са били заловени на 13 април и са били експулсирани в Русия, съобщи холандският генерал-майор Оно Ейхелсхейм. Той добави, че те са планирали да отидат в лаборатория в швейцарския град Шпиц, използвана от ОЗХО за анализ на химически проби.Руското военно разузнаване \"е активно в Холандия, където се намират множество международни организации\", предупреди генерал-майорът.Според министър Бейлевелд кибератаките са били дело на руското разузнаване ГРУ. Освен срещу ОЗХО са били планирани и кибератаки срещу разследването на свалянето на пътническия самолет на \"Малейжа еърлайнс\" през 2014 година, които също са осуетени, предаде Асошиейтед прес.Четирима служители на руското разузнаване бяха прогонени незабавно от Холандия, добави министърката. \"Ние знаехме за интереса на руските разузнавателни служби към това разследване и взехме съответни мерки\", подчерта тя, уверявайки, че \"запазваме висока степен на бдителност\".Бейлевелд съобщи и имената на четиримата руснаци, които според нея работят за ГРУ и са опитали да получат достъп до безжична мрежа в ОЗХО. Те са Алексей Моренец, Евгений Серебряков, Олег Сотников и Алексей Минин, съобщава ТАСС.Холандските специални служби са успели да се доберат до различно електронно оборудване на хакерите, включително ноутбуци и мобилни телефони, заяви Бейлевелд.Преносим компютър, принадлежащ на един от четиримата служители, е бил свързан с Бразилия, Швейцария и Малайзия. Съдържащи се в него данни са се отнасяли до разследването на катастрофата на полет МН17 на Малейжа еърлайнс, който беше свален от ракета над Източна Украйна, подчерта министърката на отбраната.Холандия отправи обвиненията си в момент, когато британски представители обвиняват ГРУ във все по-дръзка дейност по цял свят и в опити да прикрие предполагаемото участие на Русия в случаи като отравянето на Сергей Скрипал и свалянето на полет МН17, отбелязва АП. Москва отрича да е замесена в тези случаи.", "date": "2018.10.04", "title": "Холандия осуетила руска хакерска атака срещу Организацията за забрана на химическите оръжия"}
{"url": "https://offnews.bg/politika/na-speshna-sreshta-zaradi-zakona-za-veroizpovedaniata-borisov-obeshta-689306.html", "text": "Заплатите на духовниците от всички религии ще бъдат изравнени с тези на учителите и ще бъдат поети от бюджета.Това обеща премиерът Бойко Борисов след спешна среща в Светия синод. По-рано Българската православна църква излезе с позиция срещу два проекта за промени в Закона за вероизповеданията. Единият е на ГЕРБ, БСП и ДПС, а другият - на \"Обединените патриоти\". Острата позиция доведе до срещата между премиера, представителите на парламентарни партии и БПЦ.След разговорите в Светия синод премиерът обяви, че се стигнало до консенсус - промените да не се изтеглят, а да се преработят преди окончателното  им приемане. \"Между първо и второ четене, през тези близо 20 дни, с работната група, в която още днес се включват 5 митрополити, да отрегулираме всичко, което сме се разбрали, за да може на второ четене да се приеме закон, който да бъде приемлив\", каза Борисов.Преди срещата в Синода темата беше коментирана и в парламента.\"В Закона за вероизповеданията, който е подписан от председателите на парламентарните групи на ГЕРБ, БСП и ДПС, няма притеснения. Има чисто технически и редакционни моменти в някои от разрешителните уведомителни режими, които са залегнали\", коментира лидерът на ДПС Мустафа Карадайъ, като после добави, че реалните критики били към проекта на \"Обединените патриоти\". От позицията на Синода обаче ясно се вижда, че има сериозни резерви и към двата законопроекта. \"Законопроекти, които засягат фундамента на вероизповеданията в България и отношенията с държавата, по необходимост следва да бъдат предложени за широка обществена дискусия или най-малко с вероизповеданията, преди внасянето им в Народното събрание\", се казва в становището на Синода.По повод законопроекта на ГЕРБ, БСП и ДПС, Синодът има остра позиция срещу предложенията, които въвеждат нови и много по-големи правомощия на Дирекция \"Вероизповедания\". Според проекта на ГЕРБ и опозицията се забранява религиозните общности и институции да получават от чужди държави и лица финансиране за свещенослужители и служители в религиозни институции. Целта била така да се ограничиот евентуално участие на чужди граждани в религиозни служби. БПЦ възразява срещу такова ограничение.Текстовете предвижат регистрираните вероизповедания да правят финансови отчети за всяка изминала календарна година. А тези, които имат държавна субсидия, ще бъдат проверявани от Сметната палата. Синодът обаче видя проблем и с това. Държавна субсидия се предоставя на вероизповеданията, към които принадлежи не по малко от 1% от населението на страната на база на самоопределението от последните избори.Сумата за субсидиране се определя ежегодно с държавния бюджет на страната. Тя ще се разпределя на базара на това колко хора са се самоопределили като изповядващи даденото вероизповедание и ще е по на 10 лв на човек. Сумата обаче не може да бъде повече от 15 млн, лева. Това е и един от проблемите според Синода.Ръководството на съответното вероизповедание пък ще трябва до края на януари всяка година да направи разпределение на субсидията - за текущи и за капиталови разходи. Разпределението трябва да бъде представено на дирекция \"Вероизповедания\" към МС чрез декларация.Сумата, определена за текущи разходи, ще трябва да се използва целево - за покриване на разходи, за възнаграждения на свещенослужители и служители на религиозните институции, за техни образователни дейности и за поддръжка на гробищни паркове. Самата тя ще се изплаща от дирекция \"Вероизповедания\" на Министерския съвет и ще се дава на 4 части - до 30 април, 30 юни и 30 септември ще се изплаща по 20 % от общата сума, а до 20 декември пък останалите 40 на сто.Частта от субсидията, определена за капиталови разходи са за строителство и ремонт на храмове, манастири и прилежащите им сгради, на духовни училища и духовни. Парите, отделени за това ще се съхраняват и разходват чрез сметка за чужди средства на Министерския съвет.В позицията си Синодът остро критикува и предложението на \"Обединените патриоти\" за промени в същия закон. Текстовете на \"патриотите\" определят кои хора и при какви условия могат да са проповядващи духовници. Според текстовете това трябва да са \"български граждани, завършили училищното и висшето си образование в България\". Религиозните общности нямат право да възлагат проповеди на духовници от чужбина. Изключение се допуска, когато е било направено съгласуване с дирекция \"Вероизповедания\" на Министерския съвет. Такова съгласуване ще трябва и при участие на чужденци и при дейности за набиране на пари. Предвидени са и глоби при неспазване на тези норми.Те предлагат още вероизповеданията да декларират пред дирекция \"Вероизповедания\" на МС и пред Сметнала палата всяко дарение или наследяване на имущество от юридически лица.Освен това идеята на \"патриотите\" е регистрираните вероизповедания да декларират пред Сметната палата банковите си сметки в страната и чужбина. Синодът обаче не е съгласен.Законът предвижда още месечните заплати на свещенослужителите да не могат да надвишават средното възнаграждание на педагогически специалист, а на другите служители в религиозните общности не трябва да е повече средната заплата на служителите в обществения сектор.", "date": "2018.10.04", "title": "На спешна среща заради Закона за вероизповеданията Борисов обеща на духовниците заплати като на учителите"}
{"url": "https://offnews.bg/obshtestvo/adzhibadem-se-izteglia-ot-balgaria-689336.html", "text": "Турската \"Аджибадем\" се изтегля от България две години след стъпването си у нас, съобщи \"24 часа\". Информацията беше потвърдена и пред OFFNews. Групата притежава бившата болница \"Токуда\" и \"Сити Клиник\", болница за сърдечни заболявания и медицински център в Бургас, още един във Варна и няколко медицински дружества.Компанията майка на турската група е инвестиционният холдинг IHH Healthcare Berhad, който има 49 болници в 9 държави по света. IHH обаче напоследък се бори с финансови затруднения, като основната причина е сривът на турската лира, сочи доклад на Affin Hwang Capital. В средата на септември акциите на фонда са паднали с 4,35% - до най-ниското си ниво от последните 43 месеца. Нетното състояние пък намаляло с 48% до 54,9 млн. щатски долара.50% от дълга на дружеството се дължали на “Аджибадем”. За да се справи със затрудненията в Турция, IHH планирал да преобразува дълга си от евро и щатски долари в лири, да ограничи капиталовите си разходи и да продаде несъществени активи.\"Аджибадем\" и дъщерното ѝ дружество в Македония - болницата “Аджибадем Систина”, обявиха официално, че са подписали споразумение за придобиването на болница “Токуда” и нейното дъщерно дружество “Токуда груп” и за сливане с лечебните заведения в групата “Сити клиник” през април 2016 г.След обединението \"Аджибадем\" се превърна в най-големия частен доставчик на здравни услуги у нас. Стойността на сделката беше 125 млн. евро. Според Търговския регистър първоначално за сделката е ползвано финансиране от унгарската банка ОТП - собственик на Банка ДСК. В края на миналата година кредитът е прехвърлен към холандската ING bank.В рамките на две години обаче компанията е претърпяла у нас загуби от над 24 млн. лева, като през първата година загубите са в размер на 16 млн. лева. Загубите са на фона на почти двойно нарастване на приходите - от 53 млн. лева през 2016 г. до 123 млн. лева през миналата година. Посредник по сделката за продажба на бизнеса на \"Аджибадем\" у нас е “Райфайзен инвестмънт”. ", "date": "2018.10.04", "title": "Аджибадем се изтегля от България"}
{"url": "https://offnews.bg/politika/barekov-se-pohvali-s-blagodarstveno-pismo-ot-orban-689311.html", "text": "Евродепутатът Николай Бареков (Презареди БГ/Европейски консерватори и реформисти) се похвали с писмо, в което унгарският премиер Виктор Обран му благодари лично за това, че е гласувал в подкрепа на Унгария при вота в ЕП. На 12 септември европейските депутати трябваше да кажат подкрепят или не откриването на наказателна процедура срещу страната.Поименни писма унгарският премиер е изпратил до всички евродепутати, гласували срещу наказателната процедура срещу страната му.\"Желая ви добро здраве и много успехи във вашите изключително отговорни задължения\", завършва писмото.", "date": "2018.10.04", "title": "Бареков се похвали с благодарствено писмо от Орбан"}
{"url": "https://offnews.bg/obshtestvo/velikobritania-obvini-ruskoto-voenno-razuznavane-v-poreditca-kiberatak-689290.html", "text": "Великобритания обвини руското военно разузнаване в поредица кибератаки по целия свят с цел подкопаване на западните демокрации, предадоха световните агенции, цитирани от БТА.Британска оценка, изготвена въз основа на работата на Националния център за киберсигурност (НЦКС), представя Главното управление (ГУ) - руска служба, по-известна под старото си наименование Главно разузнавателно управление (ГРУ) - като зловреден киберагресор, използващ хакерска мрежа, за да всява хаос във всичко - от политиката през бизнеса и медиите до спорта. Според Великобритания ГУ почти сигурно стои зад зловредния софтуер BadRabbit и хакерската атака срещу Световната антидопингова агенция миналата година, изтичането на имейли на Националния комитет на Демократическата партия в САЩ през 2016 г. и кражбата на електронни писма на британска телевизия през 2015 г. Лондон свърза руското военно разузнаване с редица хакерски групи, сред които Фенси беър (Fancy Bear), АПТ 28 (APT 28) и други.\"Действията на ГРУ са дръзки и безразборни; те се опитват да подриват и да се намесят в изборите в други страни\", заяви британският министър на външните работи Джереми Хънт. Той коментира, че \"този модел на поведение показва тяхното желание да действат без да спазват международното право и установените норми и да правят това с чувство за безнаказаност и без последици\".\"Нашето послание е ясно - заедно с нашите съюзници ние ще разобличаваме и отговаряме на опитите на ГРУ да подкопае международната стабилност\", подчерта Хънт.Великобритания смята, че руските власти са отговорни за тези атаки.Въпреки че е по-малка известна от някога могъщия Комитет за държавна сигурност (КГБ) в Съветския съюз, руската служба за военно разузнаване е изиграла роля в някои от най-важните събития през последното столетие - от Кубинската ракетна криза до анексирането на Крим, отбелязва Ройтерс. ГУ има агенти по целия свят и отговаря директно пред началника на генералния щаб на руските въоръжени сили и министъра на отбраната.Военното разузнаване на Русия не коментира публично своите действия. Неговата структура, численост на персонала и финансиране са руски държавни тайни.По-рано британският премиер Тереза Мей заяви, че офицери от ГУ са използвали нервнопаралитичен агент в опит да убият двойния агент Сергей Скрипал в Солсбъри през март. Русия нееднократно отрече да е замесена в отравянето на бившия офицер от военното ѝ разузнаване. Западът като цяло обаче се съгласи с британската оценка и предприе най-голямото експулсиране на руски шпиони, работещи под дипломатическо прикритие, от разгара на Студената война, отбелязва Ройтерс.Вчера руският президент Владимир Путин, самият той бивш агент на КГБ, нарече \"предател\" и \"отрепка\" Скрипал, който като служител на ГУ издал десетки руски агенти на британската разузнавателна служба Ми-6.Съединените щати наложиха санкции на офицери от руското военно разузнаване, включително на ръководителя на ГУ Игор Коробов, за предполагаемата им намеса в президентските избори през ноември 2016 г.", "date": "2018.10.04", "title": "Великобритания обвини руското военно разузнаване в поредица кибератаки по целия свят"}
{"url": "https://offnews.bg/obshtestvo/dazd-proveri-92-dnevni-tcentara-za-detca-i-mladezhi-s-uvrezhdania-689313.html", "text": "Държавната агенция за закрила на детето (ДАЗД) извърши проверка във всички 92 дневни центъра за деца и младежи с увреждания (ДЦДМУ) в страната. Нейната цел беше да провери качеството на този вид услуга, предоставяна от общини и лицензирани доставчици, и подкрепата, която се оказва за по-пълната социална интеграция и развитие на детето и на неговото семейство.Изследвани бяха мерките за осигуряване на социални, здравни и интегрирани здравно-социални услуги за деца и спазването на правата на децата със специфични нужди, съгласно Конвенцията на ООН за правата на детето и Наредбата за критериите и стандартите за социални услуги за деца.Освен преглед на задължителната документация, свързана с планирането на грижата за децата и с организацията на дейността на специалистите, е проведено анонимно анкетно проучване с персонала на ДЦДМУ и с родители на деца, ползващи услугите. Целта е да се получи информация относно удовлетвореността от извършваните дейности и предоставяните грижи.На проверените обекти, в които са установени пропуски в работата на служителите, са издадени задължителни предписания, придружени с методически указания. Разписан е и механизъм за взаимодействие между отговорните институции. Потърсено е също съдействие от кметовете на общините с оглед подкрепа при изпълнението на дадените задължителни предписания.В рамките на един месец ще бъде подготвен доклад на резултатите от извършената планова проверка, в който ще бъдат анализирани трудностите, добрите практики, както и дадените предложения за подобряване работата и ефективността на предоставяните услуги в ДЦДМУ.Инспекторите на ДАЗД проведоха и беседи с екипите на центровете, с децата и с техните родители, настойници или попечители, както и с приемните семейства, в които са настанени момчета и момичета, посещаващи услугите.", "date": "2018.10.04", "title": "ДАЗД провери 92 дневни центъра за деца и младежи с увреждания"}
