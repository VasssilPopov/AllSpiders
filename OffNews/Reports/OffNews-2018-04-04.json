{"url": "https://offnews.bg/futbol/dva-avtogola-ubiha-nadezhdite-na-roma-sreshtu-barsa-livarpul-s-klasik-678132.html", "text": "Барселона победи Рома с 4:1 в първи двубой между двата отбора от 1/4-финалите на Шампионската лига, игран на стадион \"Камп Ноу\".Даниеле Де Роси и Костас Манолас си отбелязаха автоголове за 2:0, Жерар Пике оформи \"класиката\" в мача, а точка на спора сложи Луис Суарес. Един Джеко пък вкара едно попадение за \"вълците\".Барса бе големият фаворит в този мач и с течение на мача стана ясно защо всички очакваха лесна победа от домакините тук. В Шампионската лига те все още нямат загуба през настоящата кампания.В другия мач от 1/4-финалите тази вечер Ливърпул показа, че се завръща към най-добрите си години в Европа и записа впечатляваща победа с 3:0 в първия мач с Манчестър Сити от 1/4-финала в Шампионската лига.Мърсисайдци изиграха фантастично първо полувреме, в което нанизаха и трите попадения. Мохамед Салах откри резултата в 12-ата, Алекс Окслейд-Чембърлейн удвои в 21-ата, а Садио Мане бе автор на третия гол в 31-ата минута.Така домакините на \"Анфийлд\" взеха отлична преднина преди реванша, но пък загубиха звездата си Мохамед Салах, който напусна двубоя контузен, като не е ясно колко сериозна е травмата му.", "date": "2018.04.04", "title": "Два автогола убиха надеждите на Рома срещу Барса, Ливърпул с класика над Сити"}
{"url": "https://offnews.bg/obshtestvo/otkriha-novo-stado-kone-na-petar-pishtalov-v-osogovskata-planina-678115.html", "text": "Около 30 коне бяха открити при оглед с дрон в Осоговската планина. Проверка на Агенцията по безопасност на храните сочи, че стадото е на Петър Пищалов, който загубил животните в планината преди месеци, съобщава bTV.Човек, правил оглед на било в Осоговската планина с дрон, открил конете. Те са във видимо добро състояние.След като властите са били сигнализирани, на мястото отишли експерти, които установили, че животните са собственост на Петър Пищалов.Преди седмица  в студа и преспите в Осоговската планина без грижа и без храна от същия собственик. Тогава доброволци организираха акция по спасяването им.  ", "date": "2018.04.04", "title": "Откриха ново стадо коне на Петър Пищалов в Осоговската планина"}
{"url": "https://offnews.bg/politika/prezidentat-radev-se-sreshtna-s-poslanika-na-sasht-erik-rubin-678116.html", "text": "Президентът Румен Радев се срещна днес на „Дондуков“ 2 с посланика на САЩ в България Ерик Рубин. По време на разговора бяха обсъдени актуални теми от дневния ред на двустранните отношения и стратегическото партньорство на България и САЩ, както и сигурността в региона, съобщават от пресслужбата на държавния глава.Радев и Рубин са обсъдили и \"предприетите от България реформи в сферата на правосъдието и борбата с корупцията\".", "date": "2018.04.04", "title": "Президентът Радев се срещна с посланика на САЩ Ерик Рубин"}
{"url": "https://offnews.bg/112/tir-padna-v-propast-kraj-kardzhali-shofiorat-zagina-678113.html", "text": "51-годишен шофьор загина след катастрофа с ТИР край кърджалийското село Черна скала.Камионът е паднал в пропаст край пътя, инцидентът е станал този следобед, пише .\"Внезапно камионът тръгна към пропастта, а шофьорът дори не направи опит да остане на пътя. По платното няма дори следа от спирачен път. По пътя си събори метален далекопроводен стълб и падна в нивата под пътя\", разказаха местни хора, станали свидетели на случилото се.Пристигналият екип на Бърза помощ извадил водача от кабината, но се оказало, че той е мъртъв. Според медиците вероятно шофьорът е получил инсулт и това е причинило катастрофата.Заради поваления електрически стълб селата в района останаха без ток за часове.", "date": "2018.04.04", "title": "ТИР падна в пропаст край Кърджали, шофьорът загина"}
{"url": "https://offnews.bg/futbol/gledame-derbitata-mezhdu-levski-i-tcska-prez-denia-678118.html", "text": "Началните часове на две от предстоящите три дербита между ЦСКА и Левски бяха променени в съответствие с изискването на СДВР за провеждането на мачовете в светлите часове на деня.Това съобщиха на брифинг пред медиите министърът на младежта и спорта Красен Кралев, заместник – изпълнителният директор на Българския футболен съюз (БФС) Антон Попов и заместник-директорът на Столична дирекция на вътрешните работи (СДВР) Антон Златанов.Министър Кралев заяви, че е получил задача лично от премиера Бойко Борисов да съдейства за разрешаването на възникналото противоречие между СДВР и ръководствата на футболните клубове Левски и ЦСКА относно началния час на провеждане на срещите от първенството по футбол и от турнира за купата на България. Той подчерта, че намесата на министър-председателя се е наложила след категоричния отказ на клубовете да се съобразят с изискването на СДВР.\"Разбира се, мнението на клубовете и на феновете е изключително важно, но най-важно е спазването на обществения ред и опазването на сигурността на зрителите на срещите, както и на тези, които живеят в районите около Националния стадион\", посочи Красен Кралев.Спортният министър благодари за светкавичната реакция на Борислав Михайлов и на БФС, на компанията, притежаваща правата за излъчване на мачовете от първенството и на телевизиите, които излъчват мачовете, за това, че се е намерило бързо решение на казуса. Заместник-изпълнителният директор на БФС Антон Попов съобщи, че е било свикано извънредно заседание на Спортно-техническата комисия към БФС, което гласи, че по искане на МВР и със съгласието на Нова Броудкастинг груп и Футбол Про Медия срещата от 1/2 финалите за купа България между отборите на \"ПФК ЦСКА-София\" и \"ПФК Левски София\" ще се проведе по програма на 11.04.2018 г. от 18.00 часа, вместо от 19.00 часа. Срещата от ХXХ-ти кръг на Първа професионална лига между отборите на ЦСКА София и Левски София ще се проведе по програма на 18.04.2018 г. от 18.00 часа, вместо от 20.00 часа.Заместник-директорът на СДВР Антон Златанов бе категоричен, че единствената цел е да бъде осигурено спокойствие на хората, които желаят да посетят футболните срещи, както и на жителите и гостите на София.\"Да не забравяме, че в момента България е председател на Съвета на ЕС, в столицата ежедневно се провеждат редица важни мероприятия. Така се случи, че тази пролет има пет дербита между Левски и ЦСКА през април и май, когато има безброй съпътстващи Председателството на Съвета на ЕС мероприятия\", обясни той.Златанов подчерта, че за полицията мачът не приключва след последния съдийски сигнал, защото едната агитка се държи 30 минути след мача, за да се освободи цялата централна градска част. „Поради тази причина през 2012 година, след доста безредици, на кръгла маса се взе решение мачът между Левски и ЦСКА винаги да завършва в светлата част на денонощието и да се играе на Националния стадион“, коментира още той.", "date": "2018.04.04", "title": "Гледаме дербитата между Левски и ЦСКА през деня"}
{"url": "https://offnews.bg/ikonomika/popravkata-ginka-mina-na-parvo-chetene-kevr-shte-odobriava-sdelkite-v-678109.html", "text": "Поправката ЧЕЗ в енергийния закон бе одобрена от депутатите в Народното събрание на първо четене.Според текстовете, предложени от Обединени патриоти, когато се прехвърля дял над 20% от капитала на стратегическите компании в сектор енергетика, Комисията за енергийно и водно регулиране трябва да разреши сделката.Това предложение бе подкрепено от всички парламентарни групи без ДПС, като от движението декларираха, че така според тях се дават прекалено големи права на енергийния регулатор. Междувременно днес жребий определи кои от членовете на КЕВР да напуснат предсрочно местата си. Комисията напускат Александър Йорданов (Патриотичен фронт), Георги Златев (Български демократичен център), Валентин Петков (Реформаторски блок) и Ремзи Осман (ДПС).Местата си запазват Владко Владимиров (Патриотичен фронт), Димитър Кочков (БСП), Евгения Харитонова (ГЕРБ) и Светла Тодорова (ГЕРБ), както и председателят Иван Иванов.", "date": "2018.04.04", "title": "Поправката Гинка мина на първо четене: КЕВР ще одобрява сделките в сектора"}
{"url": "https://offnews.bg/sviat/zhena-se-spasi-po-chudo-sled-kato-se-opita-da-progoni-tigar-s-prachka-678119.html", "text": "Млада индийка прояви огромна смелост, влизайки в бой с тигър, който нападнал козата и. 23-годишната жена чула виковете на козата си, излязла от дома си и нападнала тигъра с пръчка. Животното я атакувало, а тя била спасена като по чудо от своята майка, която успява да я издърпа обратно в къщата. Двете жени имат леки наранявания и са били изписани бързо от болница в щата Махаращра, предава Би Би Си.Лекарят на жените е определил поведението им като \"примерен кураж\" и допълва, че са имали огромен късмет, че котката не ги е ухапала. ", "date": "2018.04.04", "title": "Жена се спаси по чудо, след като се опита да прогони тигър с пръчка"}
{"url": "https://offnews.bg/ikonomika/ipotechen-kredit-s-lihva-ot-3-ot-bakb-vi-doblizhava-do-mechtania-dom-678121.html", "text": "„Тази лихва заслужава дом” е слоганът на новата рекламна кампания на Българо-американска кредитна банка, която комуникира предимствата на ипотечния кредит „Сбъдната мечта” и неговите промоционални условия*. Освен атрактивна лихва продуктът има още много предимства.В случай, че потребителят реши да рефинансира вече взет ипотечен кредит, банката ще поеме за своя сметка всички нотариални и държавни такси, свързани с учредяването на договорната ипотека. В комбинация с намалените разходи за лихва, общата сума за изплащане на стария кредит става значително по-ниска. А ако целта за заявяване на „Сбъдната мечта” е покупката на ново жилище, БАКБ ще ви зарадва и с подарък, с който можете да осъществите някоя от идеите си за обзавеждане.Друг начин, по който може да оползотворите кредита, е като инвестирате в недвижим имот и осигурите бъдещите си приходи, възползвайки се от печалбата от наем. За да се възползвате от 3 % лихва размерът на кредита трябва да е над 100 000 лева или 50 000 евро, а срокът на изплащане до 10 години. Погасяването на задълженията става с месечни анюитетни или намаляващи вноски. БАКБ ви дава възможност да се възползвате от 6-месечен гратисен период по главница за първите 6 месеца от срока на кредита и за още 6 месеца през останалия период. И така, тази пролет се оказва най-подходящият момент щастието да кацне и на вашето рамо!  *Ипотечен кредит „Сбъдната мечта” ще се предлага с промоционални условия до 31.05.2018 г. във всеки офис на БАКБ. Вижте цялата информация и пълните условия на кредита, както и условията, при които се предоставя подарък на www.bacb.bg.Пример:В промоционалния период от 19.03.2018 г. до 31.05.2018 г. Ипотечен кредит „Сбъдната мечта” е с ГПР: 3,29%**, изчислен при размер на кредита 100 001 лв., срок на изплащане 10 години, променлив лихвен процент 3%. Брой на месечните анюитетни вноски: 120; Месечна анюитетна вноска: 965,62 лв.; Обща сума за връщане: 117 139,87 лв.; Общи разходи по кредита: 17 139,87 лв.**В изчислението на ГПР не са включени нотариалните такси за учредяване на ипотека и държавните такси за вписване. Попитайте ни на *4488, на телефон 0700 144 88 или на ", "date": "2018.04.04", "title": "Ипотечен кредит с лихва от 3% от БАКБ ви доближава до мечтания дом"}
{"url": "https://offnews.bg/sviat/napadatelkata-ot-tcentralata-na-youtube-bila-vegan-vlogar-obviniavala-678108.html", "text": "39-годишната Насим Наджафи Агдам, която откри стрелба в централата на YouTube в Калифорния и след това се самоуби, била веган влогър и обвинявала компанията в дискриминация, съобщи Ройтерс. При стрелбата бяха ранени трима души, един от които е в критично състояние. Първоначално се смяташе, че Агдам е стреляла по приятеля си. Самата тя обаче написала в социалните мрежи, че никога не се е влюбвала и не се е женила. Агдам е родена в Иран, но заедно със семейството си живее в САЩ, като самата тя обявила в Инстаграм, че не смята да се връща в родината си. Полицията обяви, че разследва различни възможни мотиви за нападението, но посочи, че написаното от жената в социалните мрежи насочва към недоволството ѝ от компанията. По думите ѝ YouTube нарочно правел така, че нейните видеа да не получават много гледания. Каналът ѝ е бил изтрит вчера. Калифорнийска медия съобщи, че семейството на Насим предупредило полицията, че тя може да нападне YouTube. Близките ѝ я обявили за издирване наскоро, защото не успели да се свържат с нея в продължение на два дни, обясниха от полицията. Полицаи я видели да спи в колата си във вторник и се обадили на семейството ѝ, за да кажат, че е добре. Това се случило няколко часа преди нападението. Нападението се случи на фона на разгорещен дебат за контрола на оръжията в САЩ. ", "date": "2018.04.04", "title": "Нападателката от централата на YouTube била веган влогър, обвинявала компанията в дискриминация"}
{"url": "https://offnews.bg/temida/za-smetka-na-klientite-upravitel-na-klon-na-mobilen-operator-svil-sma-678106.html", "text": "Прокуратурата е повдигнала обвинение на 35-годишен мъж, управител на клон на мобилен оператор в Пловдив, за присвояване на скъпоструващи телефони на обща стойност 115 000 лева.За периода от началото на 2017 г. до януари 2018 г. мъжът е съставил 166 фалшиви договори за лизинг на скъпоструващи мобилни телефони - ощетени са над 70 граждани, общата стойност на щетата възлиза на 115 000 лева.До момента е установено, че обвиняемият е подписвал договори от името на абонати на мобилния оператор за получени смартфони на лизинг. Клиентите нито знаели, нито са давали съгласие. Научавали, когато им идвала сметката.Мъжът присвоявал телефоните за себе си, после ги продавал на по-ниска цена.Домът на обвиняемия е претърсен, разпитани са свидетели.Продължава установяването и на други пострадали, съобщават от прокуратурата в Пловдив.35-годишният мъж е с мярка за неотклонение „задържане под стража“, като предвиденото от закона наказание за престъплението, в което е обвинен, е от 3 до 15 години „лишаване от свобода“.", "date": "2018.04.04", "title": "За сметка на клиентите: Управител на клон на мобилен оператор свил смартфони за 115 000 лева"}
{"url": "https://offnews.bg/sviat/razsledvane-na-otravianeto-na-skripal-zaedno-s-rusia-bi-bilo-izvrashte-678117.html", "text": "Лондон отказа разследването на бившия руски шпионин Сергей Скрипал да проведе съвместно с Москва.Това заяви представителя на Великобритания в Организацията за забрана на химическите оръжия Джон Фого. \"Великобритания, и в това я подкрепиха много страни, стигна до заключението, че има много голяма вероятност руската държава да носи отговорност за това нападение и няма никакво друго правдоподобно обяснение. В конвенцията за химическите оръжия не присъства изискването жертвата да привлече вероятния престъпник за съвместно разследване. Това би било извращение\", каза Фого.Той напомни, че Лондон постави на Русия въпросите как е разработила нервнопаралитичното вещество, използвано за отравянето на Скрипал, и дали е загубила контрол над запасите си от химическо оръжие.Москва не отговори на тези въпроси, а вместо това обяви над 24 различни версии за случилото се, подчерта Фого. Лаборатория към британското военно министерство съобщи по-рано, че Сергей Скрипал и дъщеря му Юлия са отровени с веществото \"Новичок\", но няма доказателства за руски произход на веществото, макар че това не е била и задачата на анализа.Руският президент Владимир Путин пък заяви, че около 20 страни в света могат да произведат подобно нервнопаралитично вещество. Изпълнителният съвет на Организацията за забрана на химическите оръжия заседава днес по случая \"Скрипал\". ЕС отказа да одобри декларацията за отравянето на Скрипал, внесена от Русия. ЕС е крайно обезпокоен, че руската страна подготвя почвата за отхвърляне на работата на ОЗХО по инцидента в Солсбъри, посочи българският представител Красимир Костов, цитиран от ТАСС.\"Изключително важно е Русия да отговори на законните въпроси на британското правителство, да започне да сътрудничи със секретариата на ОЗХО и да предостави пълна и изчерпателна информация на ОЗХО за програмата, която има отношение към инцидента\", каза Костов, като допълни, че вместо това сме свидетели на \"поток от инсинуации\" срещу отделни страни от ЕС.", "date": "2018.04.04", "title": "Разследване на отравянето на Скрипал заедно с Русия би било извращение, смята Лондон"}
{"url": "https://offnews.bg/sviat/rusia-poiska-savetat-za-sigurnost-na-oon-da-se-sabere-za-sluchaia-skri-678127.html", "text": "Русия поиска открито заседание на Съвета за сигурност на ООН утре за обсъждане на британските обвинения срещу нея, че е употребила бойно нервнопаралитично вещество срещу бившия руски шпионин Сергей Скрипал във Великобритания миналия месец. Това съобщи руският постоянен представител в световната организация Василий Небензя, цитиран от Ройтерс и БТА.Той мотивира искането с писмото от 13 март на британската премиерка Тереза Мей до Съвета за сигурност, в което се казва, че е \"много вероятно\" Москва да е отговорна за тази атака.15-членният съвет вече заседава на 14 март по искане на Лондон за обсъждане на отравянето на Сергей Скрипал и дъщеря му Юлия в Солсбъри.", "date": "2018.04.04", "title": "Русия поиска Съветът за сигурност на ООН да се събере за случая Скрипал"}
{"url": "https://offnews.bg/dw/putin-pri-erdogan-harmonia-i-protivorechia-678126.html", "text": "Ръкостискане, светкавици, усмивки пред камерите. Срещата между Владимир Путин и Реджеп Тайип Ердоган в Анкара се превърна в огромен медиен спектакъл. Официалният повод за срещата: двамата държавни ръководители искаха заедно да отпразнуват първата копка за изграждането на първата турска АЕЦ \"Аккую\". По данни на турските медии, струващата 20 милиарда долара АЕЦ, която Русия изгражда край град Мерсин, ще покрива десет процента от турските потребности за електроенергия след влизането си в експлоатация. И това не е първият съвместен проект между Турция и Русия в енергийната сфера. Шефът на истанбулското бюро на фондация \"Хайнрих Бьол\" - Кристиан Бракел подчертава значението на енергийното сътрудничество и за двете страни. „Русия е много важен партньор за турския газов пазар. Около 63 процента от всички доставки на природен газ идват от Русия. От известно време двете страни планират изграждането на газопровода \"Турски поток\", по който ще тече газ и към ЕС. И двете страни печелят от това сътрудничество. Русия иска да засили влиянието си на европейския енергиен пазар, а Турция иска да се утвърди като енергиен разпределителен център“, казва той в разговор с ДВ.Турция и Русия си сътрудничат и в други сектори. По данни на Световната търговска организация (СТО), Турция внася най-много стоки от Русия след ЕС. 11 на сто от турския внос идват от Русия. Освен петрол и въглища, Русия изнася за Турция и желязо. Туризмът също играе съществена роля в икономическото сътрудничество между двете страни. Средно четири милиона руснаци почиват всяка година в Турция. В замяна на това Турция изнася за Русия аграрни продукти като лимони и слънчогледово семе, но преди всичко автомобилни части и резервни части за кораби. По данни на статистическата агенция на ООН, през 2016 година между двете страни са осъществени външнотърговски сделки на стойност 17 милиарда долара.Щекотливата тема СирияНезависимо от добрите търговски връзки, преди две години и половина отношенията между двете страни стигнаха почти до точката на замръзване. През ноември 2015 година турските ВВС свалиха един руски боен самолет, който навлезе в турското въздушно пространство на път за Сирия. Самолетът се разби, а един пилот загина. Сега пък в района на Идлиб в северозападната част на Сирия отново се сблъскват диаметрално протовоположните интерси на Москва и Анкара. Експертът по въпросите за Сирия Сам Хелер е убеден, че съдбата на Идлиб ще бъде решена в задкулисни преговори между Турция и Русия. „В Идлиб са събрани най-големите врагове на Асад и по тази причина Русия може да даде зелена улица за офанзива на режима в провинцията“, казва той. Според него обаче, такава стъпка ще има последици за Турция, тъй като офанзивата ще предизвика бягството на стотици хиляди хора през границата с Турция. А Анкара иска да предотврати подобно нещо на всяка цена.От 2016 година турската армия контролира обширни части от съседната провинция Алепо. През изминалите седмици турската армия завладя и кюрдския регион Африн.Турското правителство иска да разсели в тези региони част от 3, 5-те милиона сирийски бежанци, които са в Турция от 2011 година и създават напрежение в страната. Сам Хелер е убеден, че Турция иска да запази Идлиб като „буфер срещу войната“.Турският шпагат в аферата СкрипалВ аферата Скрипал Турция не се солидаризира с партньорите си от НАТО и страните от ЕС и не експулсира руски дипломати. Много западни държави експулсираха руски дипломати, солидаризирайки се с британското правителство, което обвинява Русия за покушението срещу бившия двоен агент Сергей Скрипал. Кристиан Бракел обаче на съзира в поведението на Турция отдалечаване от Запада. Той не споделя и мнението, че възниква нов съюз между Турция и Русия срещу Запада. „Има няколко страни членки на ЕС, например България и Гърция, които също не изгониха руски дипломати. В крайна сметка това беше акция на ядрото европейски държави като Германия, скандинавските страни и държавите от Бенелюкс. Турция се опитва да направи сложен шпагат. От една страна, иска да запази своята обвързаност с Европа и най-вече с Великобритания, като същевременно не желае да ядосва Русия“, казва експертът. А запазването на този баланс е трудна работа, както показва бегъл поглед върху икономическите показатели. Русия не е единственият важен търговски партньор на Турция. С близо 12 милиарда долара търговски оборот през 2016 година Великобритания се нарежда на второ място сред най-важните пазари за турски стоки.", "date": "2018.04.04", "title": "Путин при Ердоган - хармония и противоречия"}
{"url": "https://offnews.bg/futbol/profsaiuzat-na-futbolistite-iska-ot-uefa-da-izhvarli-tcska-ot-evropa-678122.html", "text": "Профсъюзът на професионалните футболисти (FIFPro) поиска от УЕФА да остави \"ЦСКА-София\" извън европейските клубни турнири. Организацията е на мнение, че забраната за участие на червените в международните състезания трябва да остане, докато не бъдат платени дължими заплати на седем футболисти, имали договори с фалиралото ПФК ЦСКА АД.Според информацията общата сума надхвърля 1 млн. евро. \"Рекордьорът с 31 титли на България не е изпълнил съдебните решения от 2015 г. за изплащането на задълженията по договорите с футболистите\", се казва в позицията на FIFPro.От FIFPro са писали до УЕФА с настояване клубът да не бъде допуснат до участие в евротурнирите следващия сезон, ако се класира.Футболистите, за които се твърди, че трябва да получат възнагражденията си, са Сивард Спрокел, Гуидо ди Вани, Стивън Сънди, Бернардо Тенгариня, Нилсон Антонио, Сержиньо и Юнес Бенжелюн.В края на февруари УЕФА обяви, че \"ЦСКА-София\" ще може да играе в Европа още през 2018-2019, ако се класира.", "date": "2018.04.04", "title": "Профсъюзът на футболистите иска от УЕФА да изхвърли ЦСКА от Европа"}
{"url": "https://offnews.bg/obshtestvo/pelov-biagal-i-kreshtial-imam-granata-otkriha-chast-ot-neia-v-dvora-678079.html", "text": "Владимир Пелов крещял „Имам граната“ при бягството си от затвора, а днес там бе открита и част от ръчна граната. Очевидци също така твърдят, че Пелов държал още нещо в ръката си, освен пистолета, с който стрелял.Пелов вчера в късните следобедни часове заедно с Радослав Колев. В същото време  че ръководството на затвора е било уведомено за плановете на Пелов още от миналата година. Затворникът обаче бива наказан единствено с тарашене на стаята и то направено в началото на 2018-та, разказаха за OFFNews източници по разследването. Член 120 от Закона за изпълнение на наказанията и задържането би следвало да бъде точно за такива случаи: Такава изолация обаче не е имало. Заради неизпълнение на задълженията си,  подадоха оставка, а двама престъпници са на свобода. Пелов все пак е бил в карцера, но не заради планираното бягство. Преди години, по време на проверка в килията му, е открит мобилен телефон, а на него клипове, на които са мъчени хора. За това получил 10 дни наказание. БягствотоПелов и Колев са били в помещението, където затворниците получават техника, пратена отвън - бързовари, отоплителни печки. В момент, когато се подавал голям пакет през отвора на PVC дограмата, Пелов извадил пистолет и го опрял в главата на техника. Двамата с Колев нахлуват вътре, Пелов нанася удар на служителя, а неговият съучастник в бягството заплашва с нож друг затворник, работещ там. После двамата продължили през вратата и заплашили надзирателя в кабинката отново с пистолет. Били подгонени, Пелов стрелял извън затвора с пистолета си „Макаров“ и се качили в автомобил. Шофьор не ги е чакал, а самият автомобил стоял на улицата от няколко дни. Ключов инструмент за бягството е пистолетът, с който остава загадка как Пелов се е сдобил. Участието на надзирател във въоръжаването на осъден престъпник, познат в криминалните среди като безскрупулен убиец, звучи крайно необмислено за каквато и да било сума. Телефони и наркотици – да, пистолет, с който да бъде застрашен живот – по скоро не. Начини за доставяне на стоки в затвора без намесата на надзиратели не са малко. Прехвърлянето през стената, досущ като в старите филми, още е вариант за доставка. Надзирателите редовно откриват неща в буферните зони между оградата и стената, както и по бодливата тел. Мястото, през което Пелов и Колев избягали, не за пръв път става обект на напрежение. Преди две години там беше . Управата на затвора не реагирала, а днес историята се повтаря, този път поне без сериозно пострадали, но това само заради милостта на избягалите престъпнициЕдва днес, при това само за два часа, на конкретното място беше монтирана метална решетка.В средите на надзирателите вече се обмисля протест. Най-вероятно той ще е след празниците, на 10 март, като ще бъде в София. Планира се той да бъде национален, с надзиратели от цялата страна. В солидарност със столичните колеги и за мизерните условия на труд.  ", "date": "2018.04.04", "title": "Пелов бягал и крещял 'Имам граната', откриха част от нея в двора на затвора"}
{"url": "https://offnews.bg/futbol/zlatan-kam-ronaldo-probvaj-sashtoto-ot-40-metra-678088.html", "text": "Светът е в краката на Кристиано Роналдо след фамозния му гол със задна ножица при победата на Реал Мадрид над Ювентус с 3:0 в Торино в първия четвъртфинал от Шампионската лига.\"Извънземен\" - това е най-често срещаното определение. Шведът Златан Ибрахимович обаче в типичния си стил направи кратка рецензия на попадението на португалеца.\"Нелош гол, но нека да опита същото от 40 метра\", коментира Златан. Той знае какво говори, защото именно от такава дистанция наниза гол във вратата на Англия в контролен мач с екипа на Швеция през ноември 2012 година.Роналдо пък може да се гордее от височината, на която се издигна - 2,23 метра.", "date": "2018.04.04", "title": "Златан към Роналдо: Пробвай същото от 40 метра"}
{"url": "https://offnews.bg/ikonomika/putin-i-erdogan-dadoha-start-na-stroitelstvo-na-aetc-akkuiu-678096.html", "text": "В област Гюлнар (провинция Мерсин, Турция) се състоя тържествена церемония по изливането на „първия бетон“ на строителната площадка на АЕЦ „Аккую“. С това се ознаменува началото на пълномащабните дейности по строителството на първата турска атомна електроцентрала, изграждана от „Росатом“. В церемонията чрез видеоконференция взеха участие президентът на Руската федерация Владимир Путин и президентът на Турция Реджеп Ердоган. В обръщение към присъстващите на церемонията Путин каза:От своя страна президентът на Турция Реджеп Тайип Ердоган заяви, че през 2023 г., с пускането на централата, Турция ще отбележи стогодишнината от провъзгласяването й за република.След приветствените думи, лидерите на двете страни дадоха разрешение да се пристъпи към начало на строителните работи и беше даден старт на изливането на „първия бетон“ в основата на реакторното здание на Първи енергоблок.Генералният директор на „Росатом“ Алексей Лихачов подчерта:Лихачов отбеляза, че АЕЦ „Аккую“ е най-крупният инвестиционен проект на руско-турското сътрудничество.На тържествената церемония присъстваха над 500 души, сред които местни жители, работници, ученици, представители на местната власт, ръководители на профилирани министерства и ведомства, журналисти, бизнес-партньори, представители на „Росатом“, участващи в реализацията на проекта. Участваха и млади турски студенти, завършили руски висши учебни заведения, които преди по-малко от месец получиха дипломите си за висше образование и които скоро ще започнат работа в проектната компания.", "date": "2018.04.04", "title": "Путин и Ердоган дадоха старт на строителство на АЕЦ Аккую"}
{"url": "https://offnews.bg/medii/hristo-nikolov-shte-vodi-sutreshnia-blok-na-bloomberg-tv-bulgaria-678090.html", "text": "Журналистът Христо Николов става част от екипа на единствената бизнес телевизия в България Bloomberg TV Bulgaria. От 10 април той ще бъде новият водещ на сутрешния блок „Бизнес старт“, който се излъчва всеки делник от 7 часа, заедно с Живка Попатанасова.Христо Николов е доказан бизнес журналист с богат опит в онлайн и печатни медии. Отразява икономическа тематика от 2002 година. Първите си стъпки в журналистиката прави във в. „Труд“, където е част от отдел „Бизнес“ близо десетилетие. След това е икономически коментатор в информационно-аналитичния сайт Clubz.bg и отговорен редактор в „Градът Медиа Груп“.Преминава през обучения по бизнес журналистика в Център за развитие на медиите, „Файненшъл Таймс“, „Дойче Веле“, „Вестдойче Алгемайне Цайтунг“. Следвал е финанси в НБУ.През годините е обследвал детайлно законодателните промени в областите бюджет и финанси, икономика, регионално развитие, транспорт, земеделие, социална политика, околна среда. Отразявал е дейността на БНБ, Министерството на финансите, Министерството на икономиката, МРРБ, банков и финансов сектор, фондов пазар, компании, сливания и придобивания, недвижими имоти, строителство.Публикациите му често са предизвиквали действия от институциите за защита на държавния и обществен интерес. Носител е на най-високата журналистическа награда в България „Черноризец Храбър“ (заедно с Мирела Веселинова) за разследване на реституцията на имотите на Симеон Сакскобургготски. ", "date": "2018.04.04", "title": "Христо Николов ще води сутрешния блок на Bloomberg TV Bulgaria"}
{"url": "https://offnews.bg/temida/arest-i-15-chasa-razpit-za-sina-na-izbiagalia-zatvornik-pelov-678098.html", "text": "В полицията в Ботевград цяла нощ продължиха разпитите на близките на единия от бегълците Владимир Пелов.Синът му беше задържан по подозрение в съучастничество, съобщава Той, както и майката на избягалия затворник, бяха извикани на разпит в сряда, в 18 часа вечерта.Разпитът на майката е приключил сравнително бързо, но синът е прекарал в районното управление близо 15 часа.След това той беше откаран под конвой към София, за да се провери дали има общо с бягството.От полицията все още издирват двамата избягали вчера затворници от София. Ако имате информация за тях, подайте сигнал на тел. 112. ", "date": "2018.04.04", "title": "Арест и 15 часа разпит за сина на избягалия затворник Пелов"}
{"url": "https://offnews.bg/112/17-godishno-momche-se-udavi-v-iazovir-koprinka-678124.html", "text": "17-годишно момче се е удавило днес в язовир \"Копринка\".Инцидентът е станал около 14,30 часа.Митко - както се казва загиналото момче, отишло до язовира със свои приятели. Решили да се гмуркат, но не преценили, че водата е много студена. Момчето от гимназията по лека промишленост и туризъм скочило във водата, но така и не се показало. Приятелите му направили неуспешен опит за му помогнат. На място са дошли водолазни екипи, но тъй като водата е твърде мътна и студена, търсенето на тялото е прекратено, като в 10 часа утре отново ще започне издирване, предава БГНЕС.", "date": "2018.04.04", "title": "17-годишно момче се удави в язовир Копринка"}
{"url": "https://offnews.bg/nashite-avtori/kalin-terzijski-kakvo-li-mi-puka-678112.html", "text": "Аз съм стар хипар, безотговорен човек, пацифист без специални убеждения и претенции, имам хиляди натрапливости, алкохолизъм, аскетизъм, депресия, мания, увеличена простата, разрушена репутация, объркан живот, щастлив живот, дъщеря на 22, жена на 49, стотици бивши любовници, мрачна слава на нещо си там, което не знам какво е, добро име на милостив човек сред някои хора, разрушителни пориви и крехки чувства. Всеки може да каже нещо подобно за себе си. И то да е вярно и да не е вярно.Кой беше казал, че това, което мислим за себе си е възможно най-невярното?Тоест, той все едно казва: Не самите вие знаете какво сте, ами другите знаят по-добре самите вие какво сте! Слушайте другите – и ще разберете какво сте самите Вие!Кой казваше това: Ларошфуко? Или някой друг объркан несретник с перука или без перука (като Декарт)?Но не става ли по тоя начин така, че цялото ни знание за себе си е пердоставено на пристрастията, злобите, отчужденостите и безразличията на Другите хора? Ама че идиотщина!Замислете се добре: Непрекъснато ни учат да не вярваме на себе си!Въпреки, мама им стара, въпреки че ни казват по милион пъти на ден – в рекламите и медийните изстъпления - тъпоумното:„Бъди себе си!”. Бъди себе си под път и над път!И въпреки това „бъди себе си”... Въпреки това лекарите ни казват как сме: здрави или болни. Учителите ни казват какви сме: умни или глупави. Възрастните ни казват колко струваме морално: добри ли сме или лоши. Работодателите ни ни казват колко струваме икономически: нищо или почти нищо.А човек... човек, мисля си, трябва да тръгне отново по пътеката на самостоятелността. Как се прави това? Прави се трудно!Как примерно ще се отървем от тая зависимост – да очакваме лекарите да ни казват здрави ли сме или сме болни?Та нима не се казва: Здрав е само тоя, който не е прегледан достатъчно внимателно. И още повече: Нормален е само тоя, на когото психиатърът му не е достатъчно взискателен!Време е май да се научим на малко самостоятелност...Така ли е или греша? (шегувам се, не ви искам мнението)Както ми каза веднъж една баба, една прекрасна стара дама с бяла като син сняг от Шангри Ла коса: Ти май плащаш голям данък „обществено мнение”? Имаше предвид: Много се интересуваш от това какво мислят хората за тебе.Тя беше и е последователка на Дънов, осемдесет и пет годишна пешеходка, любителка на кристалния въздух и наблюдателка на изгреви. Силна жена, малка и слабичка като пухче на глухарче, като парченце бяла брезова кора. С умрял син, когото е гледала до последния дъх, с големи внуци, с голяма душа и с голяма насмешка над „данъка обществено мнение”.Че как ще живее човек, ако не знае сам какво е, ако не знае сам какво иска, ако не знае сам какво трябва да прави, ако не знае сам какви качества има, ако не знае сам къде започва и къде свършва, как да живее и как да умре?Ами ето так – като нас. Ще живее като нас – глупавичко и несамостоятелно. Загледан само в огледалото на другите. На които не им пука за нас.Всъщност това е вечна драма – хората никога не са знаели какви са и как да живеят. Другите е трябвало да им го казват. Но кои са Другите...И задължително ли ни мислят доброто?Та нима същият Ларошфуко не казва, че светът е пълен с ласкатели, които ни мислят злото? Той ли казваше това...или аз...Все едно. Като че ли пък не е и пълен с хулители, които също не ни мислят доброто? И като че ли пък не е пълен най-вече с абсолютно безразлични към нас хора, които биха ни мислили доброто само ако от това ще имат някаква полза?(Да не се забравя, че една от най-великите ползи на света е да се почувстваш Добър Човек! – и това не по Бентъм и неговата представа за ползата, а по Джон Стюарт Мил и неговото „максимално щастие”)", "date": "2018.04.04", "title": "Калин Терзийски: Какво ли ми пука?"}
{"url": "https://offnews.bg/sviat/oshte-edin-mol-se-zapali-v-rusia-edin-chovek-zagina-678093.html", "text": "Един човек почина при пожар в търговски център в Москва. Загиналият е служител на мола. Той е бил евакуиран от горящата сграда, но починал в линейката, съобщи ТАСС, позовавайки се на информация на бърза помощ.При гасенето на пожара са пострадали и трима пожарникари.20 души са били извадени от горящата сграда, а други 600 са евакуирани. Към момента пожарът е ликвидиран, общата му площ е била 80 кв. метра, обявиха руските власти. При пожар в търговски център в руския град Кемерово загинаха 64 души, над 40 от които деца.", "date": "2018.04.04", "title": "Още един мол се запали в Русия, един човек загина"}
{"url": "https://offnews.bg/obshtestvo/sergiite-ot-pazara-na-grafa-na-targ-remontat-na-ulitcata-gi-prashta-v-678080.html", "text": "Масите и навесите от легендарния пазар на столичната улица \"Граф Игнатиев\" отиват на търг. Общинското дружество \"Пазари Запад\", собственик на сергиите, иска от СОС да одобри разпродажбата, защото няма къде да ги складира. След предстоящия през лятото ремонт на Графа по проект пазарът ще се премести от другата страна на улицата и ще стане седмичен, а броят на сергиите ще бъде намален. И в момента много от масите са празни, на останалите се продават както плодове и зеленчуци, така и печени кестени в съседство с дрехи и чорапи.  В момента на това място в центъра на София се продават както плодове и зеленчуци, така и печени кестени и царевица в съседство с дрехи и чорапи. Навесите ще се продават с начални цени между 177 и 740 лева без ДДС, а масите - 34 на брой, са по 150 лв. всяка. Ремонтът на Графа включва подмяна на подземната инфраструктура и трамвайните релси, както и ремонт на част от ул. \"Солунска\", \"Шишман\" и \"Шести септември\", площадите \"Славейков\" и \"Гарибалди\" и градинката \"Св. Седмочисленици\". .", "date": "2018.04.04", "title": "Сергиите от пазара на Графа на търг, ремонтът на улицата ги праща в историята"}
{"url": "https://offnews.bg/obshtestvo/shefat-na-zatvorite-i-nachalnikat-na-zatvora-v-sofia-hvarliha-ostavki-678123.html", "text": "Временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора в София Петър Кръстев подадоха оставки. Министърът на правосъдието Цецка Цачева ги поиска по разпореждане на премиера Бойко Борисов.Това се случва, след като вчера от Централния софийски затвор избягаха двамата рецидивисти и извършители на тежки престъпления Владимир Пелов и Радослав Колев.Оставките са приети, като длъжностите им ще бъдат временно заети от служители на Главна дирекция „Охрана“ към Министерство на правосъдието, съобщават от ведомството.Работата на комисията по изясняване на обстоятелствата и фактите относно бягството на затворниците за тежки престъпления Владимир Пелов и Радослав Колев продължава, допълват от там.", "date": "2018.04.04", "title": "Шефът на затворите и началникът на затвора в София хвърлиха оставки"}
{"url": "https://offnews.bg/kultura/ran-pot-gostuvat-na-klub-ialta-predi-solar-easter-trinity-678111.html", "text": "На 5 април хилядите фенове на Sоlar Easter Trinity имат възможността да подгреят за фестивала,заедно с любимците си Pan-Pot. Берлинското дуо ще представи удължен сет в Room 1 на клуб \"Ялта\", а вечерта ще открие един от резидентите на клуба Liubo Ursiny.През последните две години Pan-Pot бяха хедлайнери на Sоlar Easter Trinity, както и на летния фестивал Sоlar Summer 2017, където отпразнуваха десетата годишнина от издаването на дебютния им албум Pan-O-Rama.Причината за честото завръщане на дуото е повече от ясна, Тасило и Томас винаги имат нещо ново за публиката, което да ги гмурне в дълбините на техното.От създаването си през 2005 година присъствието на дуото на съвременната техно сцена е доминиращо. Определящи се като диджеи „от тъмната страна на силата“, те изкривиха възприятията на публиката по света и дадоха тласък на музиката с тяхното епично изграждане на траковете, пулсиращи бас линии и понякога мрачни мелодии.Те са виновни за хитове като Charly и Fugitives, а парчета като Confronted и Captain My Captain демонстрираха техния класически, смел и неподвластен на времето стил, представяйки ги като продуценти на върха на световната сцена, като звукото, така и концептуално.Билети за събитието могат да бъдат закупени на входа на \"Ялта\" на цена от 20 лв.Повече поробности за програмата на клуба може да намерите на, както и на yaltaclub.com.", "date": "2018.04.04", "title": "Рan-Pot гостуват на клуб Ялта преди Sоlar Easter Trinity"}
{"url": "https://offnews.bg/politika/da-se-smeesh-ili-da-plachesh-i-graf-monte-kristo-izbiaga-ot-zatvora-678082.html", "text": "Бягството на опасните престъпници Радослав Колев и Владимир Стефанов от строго охранявания Централен софийски затвор роди куп смехотворни политически реакции в средите на управляващите, коя от коя по-абсурдни.Призът обаче категорично е за председателя на правната комисия Данаил Кирилов от ГЕРБ.Видният юрист всъщност би трябвало да знае, че граф Монте Кристо не е историческа личност, а художествен образ от едноименния роман на Александър Дюма.Това обаче не попречи на лидера на парламентарната му група Цветан Цветанов да го подкрепи в посоката на разсъжденията му.Дори и да се абстрахираме от чисто комичния детайл със смелата чистачка, преследваща опасните рецидивисти с метла в ръка, то думите на вътрешният министър Валентин Радев, че още от миналата година имало информация, че се готви бягство, са си готови за сценарий на абсурден филм.", "date": "2018.04.04", "title": "Да се смееш или да плачеш: И граф Монте Кристо избяга от затвора"}
{"url": "https://offnews.bg/obshtestvo/humanitarnata-gimnazia-v-sliven-otkri-parvata-v-stranata-paralelka-za-678055.html", "text": "Хуманитарната гимназия \"Дамян Дамянов\" в Сливен открива първата по рода си в страната паралелка за професионална подготовка на \"сътрудник социални дейности\", която ще бъде насочена към работа с деца и семейства в риск.Според учебния план по специалността, одобрен от Министерството на образованието, се предвижда гимназистите да изучават предмети като законодателство и социална практика, методи на социалната работа, детска психология, основи на психопатологията, семейна педагогика, както и здравословни и безопасни условия на труд. В VIII клас ще има въведение в социалните дейности и практика, свързана с посещение на различни институции и служби, в които се извършва грижа за деца. Учениците, завършили специалността, ще придобият трета степен на професионална квалификация. Радев каза още, че министърът на образованието и всички, които са на власт, са разтревожени, че професионалното образование закъсва: Той добави, че тази професия е много разпознаваема сред уязвимите общности и посочи, че в Сливен \"представителите на тези общности сред седмокласниците са 2/3\". Жельо Радев заяви, че Регионалното управление на образованието е трябвало да провери дали има условия за провеждане на такова обучение, както и дали има подготвени учители за специалността.", "date": "2018.04.04", "title": "Хуманитарната гимназия в Сливен откри първата в страната паралелка за социални работници"}
{"url": "https://offnews.bg/drugi/boian-petrov-shte-atakuva-himalajskata-korona-snimki-678081.html", "text": "Най-успешният български алпинист Боян Петров за пореден път ще гони уникален връх. По-точно не един, а пет. Още по-впечатляващото е, че ще се опита да го направи за 5 месеца.Покровителят на върхове тръгва на 10 април към Хималаите, като пръв в плановете му е най-ниският сред осемхилядниците - Шиша Пангма (8027). Той е и единственият от най-високите, който е изцяло в Тибет.Именно този връх е последният осемхилядник, който и досега още няма българско изкачване. В рамките на същата експедиция Петров планира да атакува Еверест (8848 м) от Тибет.Една от най-трудните задачи за алпинистът ще е да задмине използващите кислородни маски по пътя си към най-високия връх в света. По темата с помощните средства, Петров бе категоричен: \"Това е все едно да дадете на Петър Стойчев плавници и той да преплува Ламанша. Не е същото\".Алпинистът планира да изкачи два седемхилядника през лятото - Кан Тенгри (в Киргизия) и Победа в Тяншан. Така той иска да не губи постигнатата на двата осемхилядника аклиматизация до есента. Тогава отново отива в Тибет, за да атакува Чо Ойю (8201 м).Връх Победа е последният неизкачен от Петров от седемхиядниците, намиращи се на територията на бившия Съветски съюз, а сега в Киргизия на границата с Китай.До момента в световен мащаб носители на \"Хималайската корона\" са 39 алпинисти, като 19 от тях са успели да реализират изкачванията на върховете без използването на допълнителен кислород.Припомняме, че Боян беше блъснат от румънка в Кресненското дефиле преди около две години. Той оживя по чудо и се възстанови в уникално кратки срокове. Той има диабет от близо 17 години, но го контролира. И то как! Поклон, Бояне!", "date": "2018.04.04", "title": "Боян Петров ще атакува Хималайската корона (снимки)"}
{"url": "https://offnews.bg/dom/brigada-nov-dom-prevrashta-okaiano-zhilishte-ot-80-kv-m-vav-funktcio-678076.html", "text": "В шестиq епизод на социалното риалити „Бригада Нов дом”, което ще се излъчи в четвъртък, 5 април, по bTV, Мария Силвестър и бригадата на Караджов още веднъж ще протегнат ръка на многодетно семейство в нужда, за да направят дома им функционален, а животът им по-лек.Ивелина и Ангел Иванови са семейство от 23 г. Ивелина напуска първия си съпруг, от когото има три дъщери, след години физически тормоз. Тогава среща Ангел и от любовта им се раждат четири деца. Макар и трудно, семейството успява да преживява, но средствата им никога не стигат, за да осигурят на децата си дома, за който винаги са мечтали.Ангел и Ивелина обитават общинско жилище от 80 квадрата, в което не е правен ремонт от десетки години. Състоянието, в което са получили апартамента преди 9 години, е под социалния минимум, но в трите му стаи те живеят щатсливо с шест от децата си - Стела (24 г.) с дъщеря си Деница (4 г.), Кристиан (17 г.), Мартина (15 г.), Мирела (14 г.) и Александър (12 г.). Още с отварянето на входната врата се вижда, че състоянието на жилището е окаяно - липсват плочки, тапетите са одрани, а мебелите - изпотрошени. Кухнята и банята са сред помещенията с най-лоши условия. Банята е с огромна дупка в стената, през която редовно влизат гълъби.В кухнята няма електроуреди, няма мебели и поради това в нея рядко се готви. Понякога някое от децата спи в нея на дюшек на земята. Холът е мястото, където на диван и детско легло спят момчетата - Александър и Кристиан. Момичетата от две поколения делят една от спалните и общо легло, а мама Ивелина и татко Ангел са в другата спалня, в която семейството яде на холна маса.На помощ на семейството идва Мария Силвестър и екипът й, за които петте дни ремонт изглеждат крайно недостатъчни за работата, която ги очаква. Майстор Караджов ще има нелеката задача да преустрои жилището от 80 кв. м, така че всеки един от 8-членното семейство да има свое лично пространство, както и да измисли начин да разположи трапезна маса, на която да се храни цялата фамилия. Истинско предизвикателство за бригадата ще се окажат и двата слоя тапети, които покриват целия апартамент, но ще трябва да бъдат свалени преди да започне същинската работа.", "date": "2018.04.04", "title": "'Бригада Нов дом' превръща окаяно жилище от 80 кв.м във функционален дом за 8"}
{"url": "https://offnews.bg/obshtestvo/merilend-vkliuchva-balgarskia-kato-chuzhd-ezik-v-diplomite-za-sredno-o-678092.html", "text": "Департаментът по образование на американския щат Мериленд e взел решение българският език да бъде включен в „Сертификат за двуезичност“ (Seal of Biliteracy). За това вече е информирано посолството ни във Вашингтон, съобщават от МВнР. Решението е резултат от предприетите действия от страна на посолството за признаване и включване на българския език в програмата на Федералния окръг Колумбия и щатите Мериленд и Вирджиния.Изпитът за придобиване на сертификат ще следва езиковия тест по български език на Департамента за езиково обучение (ДЕО-ИЧС) при Софийския университет „Свети Климент Охридски“. Подготовката и полагането на Стандартизиран тест по български език като чужд могат да се извършат дистанционно. Информацията за него може да бъде намерена на сайта на ДЕО-ИЧС.След успешно полагане на изпит по български в дипломите на зрелостниците ще пише, че освен английски владеят и български на най-високо ниво. Това ще помогне за бъдещия им професионален път, обясняват от Външно министерство. Полученият сертификат ще дава и допълнително предимство при кандидатстване в университет. Много от висшите учебни заведения в САЩ признават доказаното с документа двуезичие на кандидата.Още тази година завършващите гимназия български ученици в Мериленд могат да положат дистанционно изпит в България и да получат Сертификат за двуезичност.През 2011 г. Калифорния стана първият американски щат, въвел сертификата. Днес той се раздава от 31 щата и Федералния окръг Колумбия.", "date": "2018.04.04", "title": "Мериленд включва българския като чужд език в дипломите за средно образование"}
{"url": "https://offnews.bg/zdrave/d-r-emanuil-najdenov-za-problemite-v-zdraveopazvaneto-i-zashto-edin-le-678083.html", "text": "Здравеопазването е един организъм, който страда от недохранване, в неговата храносмилателна система е пълно с паразити и има ментален проблем. Всичко това води до проблеми – отношението на изнервени колеги към пациентите, отношение на пациентите, които смятат, че здравеопазването работи против тях. Това заяви неврохирургът в болница \"Св. Иван Рилски\" д-р Емануил Найденов пред bTV.Според него широкоразпространеното мнение, че здравеопазването в чужбина е по-добро, се насажда на обществото, за което са виновни и лекарите, и управляващите. \"Медицина в България се прави, при това на много високо европейско ниво. Разликата между Европа и тук е, че се прави на много ниска цена. Но тази разлика идва от това колко се плаща на медицинския персонал\", обясни д-р Найденов.Той подчерта, че в много европейски страни достъпът до здравеопазване на гражданите е силно затруднен, тъй като за всяка среща със специалист или за операция се налага дълго чакане. Д-р Найденов разказа за случай с холандска гражданка, която е била излекувана у нас, след като една година не е била лекувана в родината си и заради това е загубила зрението с едното си око. Жената дошла на почивка в България и решила да отиде на преглед при очен лекар заради оплакванията си. Лекарят веднага я изпратил за снимка на глава и станало ясно, че тя има огромен тумор в мозъка. Жената е насочена към болница \"Св. Иван Рилски\", където е оперирана и в момента е в много добро състояние. \"Има дилема пред всеки новозавършил. От 2006 г. насам, когато имаше едно злополучно управление на министър Гайдарски, понятието специализант стана екзотика. Това да специализираш, след като завършиш, стана първо невъзможно – четири години нулеви имаше, след това се оказа, че дори да имаш пълни шестици на изпитите, трябва да си плащаш и да не получаваш заплата. Всичко това направи един отлив за тези години на млади специалисти от България. И тези, които по някакъв начин останаха, не мога да кажа, че са намерили рационална причина в себе си да го направят. По-скоро, колкото и да се замислям, причините са ирационални – някакъв особен вид мазохизъм – да оцелееш тук и да продължиш живота си тук. Така че тия плодове ние ги берем – поне до 2015 г. положението беше такова. Оттогава насам полека се променят нещата\", коментира д-р Найденов. Той благодари на семейството си, което го подкрепя въпреки тази негова ирационалност. \"Парите не са всичко. Въпросът е задоволството от това човек да направи нещо сам със себе си. Защото ти там ще отидеш в нещо уредено, няма да имаш никакви предизвикателства. Ще влезеш в един живот, който е монотонен, в който ден с ден няма как да различиш един от друг. Мен това лично не ме привлича. Аз предпочитам предизвикателствата\", продължи неврохирургът.На въпрос за отношението към пациентите и за натоварването на работата му д-р Найденов обясни: \"Един пациент е личност, индивидуалност. Няма как да го оприличиш с друг. Всеки идва с проблема си, който е медицински, но освен него в живота си има и други и те трябва да бъдат съобразени. Аз лично не мога да приема пациента като един предмет, към който да се обръщам студенокръвно. Ако ти вложиш това усилие да говориш с пациента, ще видиш след това разликата в резултата в сравнение с твоите колеги. Аз лично държа моите резултати да са максимално добри, така че това е необходим елемент\".\"И да искаш да не преживееш болката на пациента, това се натрупва в теб. Особено в случаите с деца. Там е особено тежко емоционалното натоварване върху лекаря. Така че там колкото и да се опитваш да бъдеш хладнокръвен, пак това нещо ти влияе, ти се връщаш вкъщи и носиш този товар от деня. Ти спиш с този товар, събуждаш се на другата сутрин с този товар\", допълни той.", "date": "2018.04.04", "title": "Д-р Емануил Найденов за проблемите в здравеопазването и защо един лекар решава да остане в България"}
{"url": "https://offnews.bg/ikonomika/opredeliha-s-zhrebij-koi-ot-chlenovete-na-kevr-napuskat-regulatora-678084.html", "text": "Александър Йорданов, Георги Златев, Валентин Петков и Ремзи Осман са четиримата членове на Комисията за енергийно и водно регулиране (КВЕР), които напускат регулатора.Това определи жребият, който се проведе по време на заседание на парламентарната комисия по енергетика. КЕВР се състои от 9 души - председател и 8 членове. Днес половината от членовете бяха освободени. Заминават си двама енергийни експерти - Александър Йорданов, предложен от тогавашния Патриотичен фронт, и Георги Златев - издигнат от БДЦ. Комисията напуска и един ВиК специалист - Валентин Петков, предложен от Реформаторския блок за член на КЕВР, както и един юрист - Ремзи Осман, станал член на комисията по предложение на ДПС.Съставът на КЕВР беше избран преди 3 години и всички парламентарни групи тогава, с изключение на \"Атака\", направиха своите предложения за членове на комисията. Днешният първи и последен жребий се наложи, защото в закона за енергетиката е записано, че на 6 години половината от членовете на комисията трябва да бъдат подменени. Така след още 3 години тези, които днес запазиха местата си, ще бъдат сменени с нови членове. Председателят на комисията се сменя на всеки 7 години. Депутатите от комисията решиха журналисти да теглят жребия. След като вече е ясно кои от досегашните членове на КЕВР повече няма да са част от регулатора, парламентарно представените партии могат да направят предложения за техни заместници. Това трябва да стане до 17 април, а номинациите трябва да са придружени с писмени мотиви. След това кандидатите ще бъдат изслушани в парламентарната комисия по енергетика. Окончателно новите попълнения в КЕВР се гласуват в пленарната зала. ", "date": "2018.04.04", "title": "Определиха с жребий кои от членовете на КЕВР напускат регулатора"}
{"url": "https://offnews.bg/evropa/strani-ot-es-otkazvat-da-plashtat-na-turtcia-po-sporazumenieto-za-bezh-678102.html", "text": "Редица държави от Европейския съюз отказват да участват в следващите етапи от финансирането на споразумението за бежанците с Турция. Споразумението беше постигнато през пролетта на 2016 г. Турция се съгласи да държи на своя територия бежанците, а в замяна трябва да получи 6 млрд. евро. Половината от сумата вече ѝ беше отпусната, като една трета беше платена от ЕС, а останалата част - пропорционално от държавите членки, като най-много плати Германия - близо половин милиард евро. По време на срещата ЕС - Турция във Варна турският президент Реджеп Ердоган отново постави въпроса за изплащането на останалата част от сумата, а председателят на Европейската комисия Жан-Клод Юнкер обеща това да се случи скоро. Все още обаче няма яснота как ще бъде финансиран вторият транш. Европейската комисия настоява това да се случи по същия начин като при първия, но не всички държави в ЕС са съгласни, съобщи \"Шпигел\", цитиран от \"Фокус\". Вътрешните документи на Брюксел, предоставени на изданието, разкриват, че няколко страни от ЕС многократно са протестирали срещу планираното финансиране на сделката за бежанците с Турция. В писмо до Европейската комисия Германия, Франция, Австрия, Швеция, Дания и Финландия настояват сумата да бъде платена изцяло от бюджета на ЕС. Юнкер обаче отхвърля искането. Държавите се оплакват и от липса на прозрачност при разпределението на средствата от Турция. Парите по споразумението трябваше да бъдат вложени в изграждането на училища и болници за бежанците. По-малко от половината от 26-те дългосрочни проекта обаче са изпълнени досега, а останалите не са започнати. Спорът за финансирането на споразумението за бежанците разкрива, че сделката между ЕС и Турция не е толкова добре обмислен план за управление на миграцията. Тя е договорена \"за една нощ\" през 2016 г., твърди представител на Берлин.Някои държави от ЕС очевидно вече обсъждат как да излязат от споразумението с Турция. Анкара, става ясно още от вътрешни документи, представени на \"Шпигел\".", "date": "2018.04.04", "title": "Страни от ЕС отказват да плащат на Турция по споразумението за бежанците"}
{"url": "https://offnews.bg/politika/zakrivame-pochetnoto-konsulstvo-na-balgaria-v-singapur-678063.html", "text": "България ще закрие почетното си консулство в Сингапур и ще освободи по негово желание почетния консул Джеймс Там Тък Чунг от заеманата длъжност, съобщиха от правителствената пресслужба.Решението е взето по време на днешното заседание на Министерския съвет.През август 2017 г. Джеймс Там Тък Чунг е подал заявление до посолството ни в Джакарта, Индонезия, за освобождаване от функциите му на нещатно консулско лице поради намерение да промени работните си ангажименти.Интересите на българските граждани, пребиваващи временно или постоянно в Сингапур, се представляват от посолството ни в Джакарта.", "date": "2018.04.04", "title": "Закриваме почетното консулство на България в Сингапур"}
{"url": "https://offnews.bg/politika/regionalnoto-ministerstvo-se-pohvali-s-blizo-50-000-sanirani-zhilishta-678068.html", "text": "Общо 49 699 жилища в 769 многофамилни жилищни сгради са въведени в експлоатация през 2017 г. в цялата страна след обновяване по Националната програма за енергийна ефективност на многофамилните жилищни сгради. Това става ясно от одобрения от правителството доклад за напредъка по изпълнението на управляваната от Министерството на регионалното развитие и благоустройството програма през миналата година.Към 31 декември 2017 г. са стартирали дейности по 98,5% от всички 2022 сгради със сключени договори за целево финансиране по Националната програма за енергийна ефективност на многофамилни жилищни сгради. Най-много от тях се намират в област Благоевград – 93, следвана от област Бургас – 91, Хасково – 81, и Пловдив и Стара Загора с по 47 сгради. Следват областите Кюстендил (46), Смолян и Пазарджик с по 29 сгради, Враца с 28 сгради, Габрово (23), Кърджали (22), Ямбол (20), Варна и Велико Търново с по 28 сгради, Търговище (15), Шумен (14), Силистра (13), Сливен (10), Ловеч (9), Плевен (8), София и Разград с по пет сгради, Видин и Русе с по три сгради и Добрич с две сгради.В доклада се посочва, че в края на предходната година в процес на изпълнение на строително-монтажни работи са били 528 сгради, вследствие на което ще бъдат обновени 38 643 жилища. Предвижда се през 2018 г. да бъдат обновени още 51 010 жилища в общо 712 сгради, от което се очаква да се възползват 109 хил. души. Според данните, последните одобрени за реновиране сгради се очаква да бъдат завършени в края на 2019 г.Предстои да бъдат приети изменения и допълнения на ПМС 18 от 2015 г., с които се предвиждат мерки за осигуряване на по-висок контрол от компетентните органи за качествено изпълнение на програмата.Реализирането на програмата води до икономическо оживление, увеличаване на заетостта и намаляване на безработицата в цели региони. Към края на 2017 г. във фирмите изпълнители на технически обследвания, обследвания за енергийна ефективност и строително-монтажни работи са заети над 70 000 лица, се посочва още в доклада.Като положителен ефект от реализирането на програмата се отчита и подобряването на качеството на околната среда вследствие на спестени емисии на парникови газове, както и смекчаване въздействието на климатичните промени.", "date": "2018.04.04", "title": "Регионалното министерство се похвали с близо 50 000 санирани жилища през 2017 г."}
{"url": "https://offnews.bg/kuhnia/3-nestandartni-nachina-za-krasivi-velikdenski-iajtca-678089.html", "text": "На Велики четвъртък идва време за боядисване на яйца. Ако сте се отегчили от традиционните методи, ви предлагаме три варианта, които са различни, нестандартни и изключително лесни за изпълнение.1. Мраморни яйцаЗвучи странно, но с пяна за бръснене и боя за яйца можете да постигнете красив мраморен ефект. Методът е изключително лесен и не изисква никакви специфични материали.:- яйца;- пяна за бръснене;- боя за яйца;- пластмасов контейнер.1. В пластмасовия контейнер по равно се разпределя дебел пласт от пяната за бръснене. 2. Отгоре, на отделни места, се капват капки боя и с помощта на клечка за зъби се оформят различни фигури или ивици. 3. След това яйцето се потапя в сместа и се изчаква за малко, докато боята се разнесе по черупката. 4. Накрая избършете яйцето със салфетка и вече имате красиво яйце с мраморен ефект.2. Пръскани яйцаПръсканите яйца също са много лесни за правене и почти всичко нужно вече го имате в кухнята си. Правят се бързо, може малко да се нацапате, затова го направете на плочки или на повърхност, която не попива.- твърдосварени бели яйца;- боя за яйца;- салфетки;- бутилка с дозатор;- ябълков оцет;- вода.1. Капнете няколко капки боя върху салфетка. Поставете капките по-близо една до друга или по-отдалечени за повече или по-малко наситен цвят.2. Напълнете бутилката с дозатор със смес от вода и оцет (една чаена лъжичка оцет). Пръскайте леко салфетката, докато боята не се разнесе.3. Завийте яйцето със салфетката и го закрепете с ластик. Оставете го така за 30 секунди.4. Изпробвайте няколко марки салфетки - различните модели на перфорация ще създадат различни текстури върху яйцето.3. Сини яйца със златни пръскиМалко хора умеят да възпроизведат този нежен нюанс на синьото. Можете да постигнете ефекта на яйцата на червеношийката с помощта на единствен продукт от природата: червено зеле. Затова ви предлагаме да направите истинска магия и да създаде син от червен цвят.- твърдо сварени бели яйца;- 1 глава червено зеле;- ябълков оцет;- ядивна златна боя;- плътна четка или стара четка за зъби.1. Настържете зелето и го залейте с 5 чаши вода. Сложете го да заври и го оставете да къкри на тих огън за 35-40 минути.2. Оставете го да изстине и отцедете течността в дълбока купа, като добавите 4 чаени лъжици ябълков оцет.3. Потопете яйцата и се постарайте да не се докосват едно друго. След час-два те вече ще са сини. 4. Може да изглеждат прекалено светли, но докато изсъхнат, ще потъмнеят.5. След това ги поставете на салфетка и с помощта на четката и златната боя създайте красиви пръски по яйцата.", "date": "2018.04.04", "title": "3 нестандартни начина за красиви великденски яйца"}
{"url": "https://offnews.bg/obshtestvo/ministri-shefove-na-agentcii-i-oblastni-upraviteli-poharchili-22-hil-678065.html", "text": "Правителството утвърди разходите за командировки в страната за четвъртото тримесечие на 2017 г. на министрите и заместник-министрите, на областните управители, на председателите на държавни комисии, агенции и институции.За командировки на министрите и заместник-министрите в страната са изразходвани общо 10 728,70 лв., за командировки на председателите на държавни агенции и техните заместници – 2588,07 лв., за командировки на председатели и членове на държавни комисии – 355 лв., за командировки на ръководителите на държавни институции – 110 лв., и за командировки на областни управители – 8348,49 лв.Общо за командировки за четвъртото тримесечие на 2017 г. са дадени 22 130,26 лева. ", "date": "2018.04.04", "title": "Министри, шефове на агенции и областни управители похарчили 22 хил. лева за командировки"}
{"url": "https://offnews.bg/kultura/aleks-bajchev-s-parvi-akustichen-kontcert-678045.html", "text": "Изпълнителят Алекс Байчев, който нашумя покрай участието си в „Гласът на България“ и песните „Само моя си“ и „Ти да си до мен“ подготвя своя първи акустичен концерт. На 19 април, само четири дни след рождения си ден, талантливият музикант е подготвил редица изненади за ценителите на качествената музика.На събитието ще чуем и най-новата песен на изпълнителя „Игра на лъжи“, по текст на една от най-популярните текстописци, Йоана Мирчева.„Защо дойде, защо си тук, нали беше с друг“, пита Алекс в парчето, което се отличава със вдъхновяващите си лирики.Видео към парчето, разбира се, ще има. То ще бъде заснето в края на месец март, за да може да дебютира за първи път специално пред най-верните фенове на Алекс Байчев.Концертът му ще се състои на 19 април в столичния Sofia Live Club с начален час 20:00. Негови звездни партньори на сцената ще бъдат певецът Лазар Кисьов, както и футболистът с ново амплоа Ваня Джаферович, който взема дейно участие в последното парче на Алекс „Ти да си до мен“.Освен тях на сцената ще бъдат и Цанимир Байчев - пиано, Георги Пармаков - китара, Богомил Енчев - пeркусии и Антон Пиперов - бас.Всеки, който желае да се потопи в музикалната приказка, която Алекс подготвя на 19 април, може да го направи като закупи билет на касите на клуба, или предварително от портала на :", "date": "2018.04.04", "title": "Алекс Байчев с първи акустичен концерт"}
{"url": "https://offnews.bg/tehnologii/nasekomo-balgarskiat-finalist-v-mezhdunarodnia-konkurs-za-sotcialno-678100.html", "text": "Вече са известни финалистите в четвъртото издание на глобалния конкурс за социално предприемачество Това са 27 стартиращи компании с кауза, които притежават потенциал да внесат положителна промяна в средата около нас. Те ще се борят за част от наградния фонд от 1 милион щ. долара на големия финал на Chivas Venture на 24 май 2018 година, които ще се проведе в рамките на технологичната конференция TNW Conference.Сред финалистите в глобалния конкурс са и българските социални предприемачи , които развиват проект за производство на протеини от органични отпадъци. В този етап на конкурса те ще се състезават за награда от 200 хил. щ. долара.Сумата ще бъдат разпределена чрез триседмично онлайн гласуване (4 – 25 април 2018), в което публиката ще определи коя компания да получи финансиране. От днес всеки, който иска да подкрепи българските предприемачи от Nasekomo, може да даде своя глас на официалната о. За четирите години от съществуването на Chivas Venture над 8 000 стартиращи фирми от шест континента са кандидатствали за участие. Всяка от тях има амбицията да използва силата на предприемачеството, за да превърне света в по-добро място за живеене, каквато е и целта на конкурса. Идеите на тазгодишните кандидати също не спират да вдъхновяват и впечатляват, предоставяйки решение за широк спектър от глобални социални, екологични и здравни проблеми.Екипът на NASEKOMO, които с финалистите от останалите 26 страни, участват и в едноседмична бизнес акселераторска програма в Оксфорд, са първата компания в Източна Европа, която разработва технология за разграждане на органични отпадъци чрез ларвите на черната муха Black Soldier Fly. Получените протеини могат да бъдат използвани за високопротеинова храна в животновъдството (захранка на риби и добитък). Проектът, които е базиран на кръговата икономика, едновременно решава два проблема, заплашващи бъдещето на човечеството – увеличаващата се необходимост от протеини и все по-големите количества хранителни отпадъци.Ако българската компания спечели конкурса, финансирането ще бъде използвано за автоматизиране на процесите в компанията, чрез използване на модерни технологии и изкуствен интелект. NASEKOMO планират да инвестират в създаването на ферми, които могат да бъдат построени по целия свят, за да помогнат да се намали количеството органичен отпадък, замърсяването на въздуха и загубата на природни ресурси и в същото време да отговарят на нарастващите глобални нужди за животински протеин.Тази година Chivas Venture изправя финалистите пред сериозното предизвикателство – да представят проектите си пред международна публика от инвеститори, предприемачи и запалени любители на технологиите. Кои проекти ще вземат останалата част от наградния фонд ще разберем на финала на конкурса в Амстердам на 24 май. 27-те финалисти ще бъдат сведени до едва пет, като всеки от тях ще има само няколко минути, за да впечатли журито със своите новаторски идеи и визия за бъдещето.Научете повече за останалите 26 финалисти в конкурса и гласувайте за българската компания NASEKOMO на . ", "date": "2018.04.04", "title": "NASEKOMO -  българският финалист в международния конкурс за социално отговорен бизнес Chivas Venture"}
{"url": "https://offnews.bg/obshtestvo/radev-mvr-znaeshe-oshte-minalata-godina-za-gotvenoto-biagstvo-ot-zatv-678039.html", "text": "Имахме информация за готвено бягството от затвора на Владимир Пелов още миналото лято. Взехме необходимите мерки, информацията беше предадена на правосъдното министерство, но се случи така, че сега той сега е извън затвора.Това каза в Народното събрание министърът на вътрешните работи Валентин Радев. Той и правосъдният министър Цецка Цачева бяха извикани за изслушване заради бягството на двамата затворници от Централния софийски затвор. Малко след това правосъдният министър потвърди това. Цачева и Радев обаче си противоречат от коя година е била информацията за готвеното бягство.\"Вярно е, че е имало данни през 2016 година, че единият от двамата е бил готов да избяга. Реакцията на ръководството на затвора е било да вземе решение да бъде спрян от работа, защото на работните места на затворниците не е толкова строг режимът\", призна Цачева. В крайна сметка Радев обясни пред журналисти, че информацията може да е и от 2016 година.Бягството станало за няколко минути и камерите в затвора заснели какво точно е станало, обясни правосъдният министър.Цачева заяви, че до бягството се е стигнало заради човешки грешки. \"Ежедневно се извършват проверки. Единият е бил с нож, другият - с огнестрелно оръжие. Това са забранени предмети. Някой е допуснал внасянето на тези оръжия\", обясни тя и добави, че в затвора е назначена проверка как са били внесени оръжията и ще бъде безкомпромисна към всички виновни за бягството. \"За никаква човешка грешка не става дума, а за грубо нарушение\", подчерта малко по-късно вътрешният министър Валентин Радев.Радев обясни, че в момента се води следствие и не може да каже подробност как и къде се издирват избягалите. Подчерта обаче, че има затворени граници, без да казва кои. \"Мога да кажа, че са разпитани и се разпитват в момента и са под контрол свързани лица с тези двамата. Става въпрос за лица, които са им помагали или се очаква да им помагат.\"Депутатът от БСП Славчо Велков подчерта, че търсенето трябва да започне от познати за затворниците места. В случая това били Тетевенския и Ботевградския Балкан.\"Благодаря ви за тази информация, господин Велков. И ние я имаме. Вероятно избягалите затворници ни слушат и ни гледат в момента\", репликира Радев.\"Случаи на бягство от затвора винаги е имало, като се започне от времето на граф Монте Кристо\", каза председателят на правната комисия Данаил Кирилов, визирайки литературния герой на Александър Дюма.\"Аз мисля, че историческият преглед, който направи колегата Кирилов, показва, че през годините е имало такива случаи не само у нас\"\", добави зам.-председателят на ГЕРБ Цветан Цветанов. \"Не е нормално в държава от  Европейския съюз затворници да излизат през парадния вход и чистачката единствена да има смелостта да ги гони\", коментира още в началото на изслушването Драгомир Стойнев от БСП. Социалистите призоваха да бъде поета политическата отговорност за станалото. \"Политическата отговорност е въпрос на оставка и призовавам да не се бавите\", каза депутатът от БСП Валери Жаблянов. ", "date": "2018.04.04", "title": "Радев: МВР знаеше още миналата година за готвеното бягство от затвора"}
{"url": "https://offnews.bg/futbol/stoichkov-se-naredi-do-maradona-i-charltan-v-nepriatna-klasatcia-678110.html", "text": "Легендата на българския футбол Христо Стоичков попадна в неприятна класация на руска медия. Изданието \"Championat.ru\" нареди десетимата най-слаби треньори, които някога са били на върха на славата като действащи футболисти.\"\".Камата се нареди на 10-ото място в класацията, а пред него личат имената на Рууд Гулит, Едгар Давидс, Диего Марадона, Збигнев Бониек, Боби Чарлтън, Алън Шиърър, Гари Невил и Тони Адамс. Първенец в подреждането е Мишел Платини.", "date": "2018.04.04", "title": "Стоичков се нареди до Марадона и Чарлтън в неприятна класация"}
{"url": "https://offnews.bg/kuhnia/agneshki-kotleti-s-letni-zelenchutci-ot-nikolaj-nemigenchev-ot-mastefc-678044.html", "text": "Как да приготвим интересно ястие с агнешко за великденската трапеза? Предлагаме ви рецептата за агнешки котлети с летни зеленчуци на Николай Немигенчев от  (bTV).НЕОБХОДИМИ ПРОДУКТИ:• Агнешки котлети – един рак с осем кокала- Сол- Черен пипер• Агнешки мозък- мозък 2 бр.- За бринето: червено вино, дафинов лист, шалот, бахар 4-5 зърна, черен пипер 4-5 зърна, мащерка 2-3 стръка, сол• агнешки език- език 2 бр.- За бринето: червено вино, дафинов лист, шалот, бахар 4-5 зърна, черен пипер 4-5 зърна, мащерка 2-3 стръка, сол• агнешко жу:- 2кг. агнешки кокали- 200 гр. шалот финно нарязан- 1 глава чесън разрязана на половина- 30 гр. розмарин- 30 гр. мащерка- 5 мл. червено вино- 1 с.л. доматено пюре• Зеленчуци:- 100 гр. репички- 60 гр. пролетен лук- 1 глава фенел – разрязана на 8 уеджис- 200 гр. грах пресен- сол- зехтин• Картофи:- 2 картофа Maris piper/или друг сорт с по – малко водно съдържание/- масло - около 50 гр.- сол• За сервиране:- 80 гр. воден крес/water cress/Начин на приготвяне:1. Предварително затоплете фурната на 180 С2. Започвате с приготвянето на соса. Загрейте касерола на умерено висока температура и добавете олио с висока точка на горене, добавете шалот и гответе до златно. Прибавете чесъна, розмарина, мащерката и виното и редуцирайте, докато касеролата е почти суха.3. През това време изпечете агнешките кокали във фурната за 3 минути. Щом кокалите получат кафяв загар, ги изваждате от фурната и ги слагате в касеролата при зеленчуците, последвани от доматена паста и достатъчно студена вода, за да ги покрие. Варете на бавен огън за 12 часа, като махате нечистотите, които плуват по повърхността.4. Свалете от котлона, оставете да изстине и прецедете през финно сито в чиста касерола.5. Езикът варете за 25-30 мин. в тенджера под налягане в описаното брине: вино, вода, шалот, дафинов лист, бахар, черен пипер, няколко стръка мащерка. След като се свари, изваждате и обелвате езика, докато е все още топъл, след което го връщате да седи в топлото брине да се овкусява допълнително и продължавате да готвите останалите компоненти.6. Отсипете си от бринето, в което е накиснат езикът, и в него подсушете агнешкия мозък за 10 мин. Извадете го и го подсушете добре на кухненска хартия.7. Обелвате няколко картофа и с помощта на по - малка кръгла форма правите 6 пънчета по 3 см. високи. Слагате картофените форми в студена вода с голямо количество сол и варите до готовност, но все пак да имат лека твърдина по средата. След като са готови ги отцеждате.8. Слагате кларифирано масло в тиган и когато започне да образува пяна, добавяте картофите и готвите от двете страни до златно кафяво. След като са готови ги оставяте настрана да са топли.9. За зеленчуците:Бланширате репичките цели, пролетния лук и фенела по отделно за 2 минути.Морковите и лилавите моркови бланширате в отделни касероли докато омекнат по средата, но да имат хрупкавост. Доматите също бланшираме за 30-60 секунди. Подсушавате всички зеленчуци много добре и минавате за минута на много нагорещен тиган с масло и зехтин.10. В отделен тиган минавате пресния грах за минута две само през масло и посолявате добре.11. В загорещен тиган запечатвате агнешките котлети от всички страни, глазирате с масло, чесън и билки. В предварително загрята фурна на 180 С печете агнешките котлети между 5 и 12 минути според големината на котлетите.12. Езика овкусявате със сол, черен пипер и придавате хубав загар в кларифирано масло. Езикът трябва да е сочен, а не препържен. След като извадите от маслото подсушавате добре в кухненска хартия.13. Пошираните мозъци посолявате добре със сол и пипер, след което ги минавате през брашно, яйце и овалвате много добре в панко/panko bread crumbs/, в които сме сложили и зест от лайм за допълнително вкус. Мозъкът също запечатвате от всяка страна до златисто кафяво в кларифирано масло.14. Сервирате, като режете по два котлета в чиния, мозък и език. Зеленчуците и месото редите по овала на чинията, като месото заливате с агнешкия сос с каквото количество желаем. Накрая добавяте някакъв крес или бейби спанак, овкусен със зехтин, лайм, сол и пипер.ПС: Важно е месото да почине десетина минути след като го извадите от фурната преди да го нарежете.Да ви е вкусно!С това перфектно ястие за Великден и Гергьовден ще впечатлите всички, които обичате!", "date": "2018.04.04", "title": "Агнешки котлети с летни зеленчуци от Николай Немигенчев от MastefChef"}
{"url": "https://offnews.bg/zimni/zhivotat-za-biorndalen-zapochva-na-44-678057.html", "text": "Първият си изстрел Оле Ейнар Бьорндален произвежда на осемгодишна възраст. \"Никога до този момент не бях хващал оръжие в ръка. Дори малко се уплаших и затворих очи\", спомня си норвежецът, който от този момент винаги е гледал ясно в мишената. Звучи банално, но Оле извървява огромен път от скромен юноша до суперзвездата на най-популярния зимен спорт - биатлона.Не е малка и неговата заслуга ски бягането с пушка на рамо да се превърне във феномена, който е в момента. Когато Бьорндален печели първия си старт от Световната купа в Антхолц през 1996 година, за него пише само в местния вестник в родния му град Симостранда. За златото му в Нагано 1998 вече му обръщат внимание и националните медии. Четирите титли от Солт Лейк Сити 2002 вече са сензация, а оттеглянето му от спорта на 44-годишна възраст стана световна новина номер 1 на 3 април.През годините Бьорндален се превръща в синоним на биатлона. \"За мен беше важно да бягам бързо, но също така исках биатлонът да стане по-интересен за норвежците, а и като цяло за феновете\", споделя скромно Бьорндален, който е осъзнавал мисията си.Уникалното е, че неговите постоянни победи в Световната купа и олимпийските игри не отблъскват феновете, а напротив - привличат нови. Съперничеството му с другите големи имена като Рико Грос, Рафаел Поаре и други приковава милиони пред екраните.\"Преданост към работата. Бьорндален се посвети напълно на биатлона и това не остана незабелязано. Той доведе цял легион фенове на спорта, а оценката за ролята му тепърва ще бъде давана\", коментира норвежкото издание \"Афтенпостен\".\"Той беше първият, който превърна хобито си биатлон в професия. Гледала съм го как работи и мисля, че промени изцяло биатлона. Когато аз започвах, биатлонистите прекарваха по 45-52 секунди на рубежа. В края на кариерата ми времето падна до 22 секунди. Няма да е пресилено, ако кажа, че именно Бьорндален доведе до това развитие\", споделя осемкратната световна шампионка Лив-Грете Шелбрейд, по-известна с фамилията на бившия си съпруг Поаре.Бьорндален става първият, който пътува с цял щаб по време на състезания - от семейството до технически лица. За разлика от другите спортисти, той е участвал в целия етап на създаването на екипировката, като е вниквал във всеки детайл от производството на винтовки, ски, обувки.Вниманието към детайлите го превръща в истински колекционер на медали и победи. От страх да не се разболее в най-неподходящ момент, Бьорндален в един момент дори отказа ръкостискания.\"Той е на 43, има 100 победи за Световната купа, а тества нови ски като юноша. Аз съм от поколението, което се запали по биатлона покрай Бьорндален. Той значи много за мен\", откровен е настоящият доминатор в атрактивния зимен спорт Мартен Фуркад.Бьорндален никога не предаде биатлона, но има нещо тъжно в последния му сезон, когато треньорите на Норвегия го извадиха от състава за олимпиадата в Пьонгчанг. Очакванията бяха, че той ще замине, въпреки липсата на резултати, но с това решение те сякаш ускориха отказването му. Другият мотив вероятно е семейството, като на първо място това са съпругата Дария Домрачова и дъщеричката Ксения.През тази година легендата за първи път от 25 години отпразнува спокойно Великден без да мисли за предстоящите стартове. Вероятно си е казал, че е крайно време да помисли най-сетне и за себе си и да започне живота си на 44.", "date": "2018.04.04", "title": "Животът за Бьорндален започва на 44"}
{"url": "https://offnews.bg/ikonomika/targovtcite-na-tok-iskat-iasni-pravila-za-smiana-na-chlenovete-na-kevr-678042.html", "text": "Организацията на търговците на ток се обяви срещу процедурата за смяна на членовете на Комисията за енергийно и водно регулиране (КЕВР) чрез жребий.От Асоциация свободен енергиен пазар (АСЕП) настояват за провеждане на явна процедура, която да включи оценка на индивидуалната работа и принос на всеки комисар. Така според търговците на ток ще гарантира най-подготвените и експертни кадри да останат в състава на КЕВР с пълен мандат.Това би било малко възможно, ако процедурно се освободят на случаен принцип чрез жребий, заявяват от АСЕП, чийто председател на управителния съвет е Соня Николова-Кадиева.Ето и цялата позиция на АСЕП, изпратена до енергийния министър Теменужка Петкова, до шефа на парламентарната комисия по енергетика Делян Добрев и до председателя на КЕВР Иван Иванов: ", "date": "2018.04.04", "title": "Търговците на ток искат ясни правила за смяна на членовете на КЕВР"}
{"url": "https://offnews.bg/obshtestvo/olekotiavat-detskite-ranitci-s-e-uchebnitci-678054.html", "text": "Правителството реши да отпусне допълнителни средства за електронно четими учебници, за да се намали тежестта на ученическите раници.Учебници в електронен вид ще бъдат предвидени за учениците от първи до седми клас. Те ще са с идентично съдържание с това на одобрения печатен учебник.Допълнителните средства ще са 3% върху съответните нормативи за учебниците за I клас, които се използват за една учебна година, и 8% върху нормативите за учебниците за II-VII клас, чиято продължителност на ползване е три учебни години.Министърът на образованието Красимир Вълчев поясни, че това се отнася за класовете във всички училища, но има едно условие: издателствата трябва да заявят, че желаят осигуряването на такъв достъп срещу предоставянето на допълнителни средства от държавата.„Промяната ще влезе в сила още от тази учебна година, предполагам, че до 30 дни ще бъде осигурена тази техническа възможност. Застраховам се със срока в известна степен, защото по-голямата част от издателствата ще успеят да го осигурят и до 10 дни“, обясни министърът.„Това са учебници с идентично съдържание на книжните такива, не са електронни учебници, държа да направя разграничението. В електронните учебници има допълнително съдържание, филмчета или допълнителни материали към всеки урок. Това е книжният учебник, четим в електронен вариант“, уточни Вълчев. Той допълни, че остава ползването на книжните учебници и че няма страна, която изцяло да е преминала към електронни варианти. \"Това е допълнителна възможност, която може да се използва вкъщи, в училище и при пътуване“, каза той.", "date": "2018.04.04", "title": "Олекотяват детските раници с е-учебници"}
{"url": "https://offnews.bg/futbol/ludogoretc-obiavi-organizatciata-i-merkite-za-sigurnost-predi-derbito-678050.html", "text": "ПФК Лудогорец съобщава, че клубът и полицията в Разград ще вземат сериозни мерки за опазване на обществения ред преди, по време и след предстоящия в петък мач с ЦСКА от XXVIII кръг на първенството в Първа лига.От пресслужбата на шампионите напомнят, че от съображения за сигурност фенове с артикули на гостуващия клуб няма да бъдат допускани в секторите с привърженици на домакините. Достъп до стадиона няма да имат лица в нетрезво състояние и такива, употребили наркотични вещества. Внасянето на остри и опасни за здравето предмети, както и използването на пиротехнически средства е абсолютно забранено.Достъпът с хладно и огнестрелно оръжие, както и спрейове със защитен газ, също е забранен. Стадион \"Лудогорец Арена\" разполага със система за видео наблюдение, благодарение на която нарушителите ще бъдат идентифицирани и предадени на органите на реда. Феновете на ЦСКА ще могат да си закупят билети единствено от касата пред сектор \"А\" на улица \"Илия Петров\" в деня на мача.Билетното гише отваря в 15,00 ч. Достъп до касата ще имат само привържениците, които са минали предварителна полицейска проверка. ПФК Лудогорец обръща внимание на феновете на ЦСКА, че на входа на сектор „А“ има турникети и по тази причина е необходимо да спазват указанията на стюардите при влизането в сектора. В сряда и четвъртък феновете на Лудогорец могат да се снабдят с входни талони във фенмагазина на клубната база.В деня на мача новата билетна каса на улица \"Васил Левски\" отваря в 10,00 ч. В петък стадион \"Лудогорец Арена\" ще отвори врати два часа преди началото на двубоя - в 15,00 ч. Всички фенове подлежат на щателна проверка по входовете. По тази причина клубът призовава привържениците да оказват съдействие на стюардите и органите на реда.ПФК Лудогорец приканва феновете да се възползват от предварителната продажба на билети и да дойдат на стадиона по-рано, за да се избегне струпване по входовете и да се облекчи пропусквателния режим. Влизането става посредством турникети.", "date": "2018.04.04", "title": "Лудогорец обяви организацията и мерките за сигурност преди дербито с ЦСКА"}
{"url": "https://offnews.bg/ikonomika/spirat-tirovete-po-natovarenite-patishta-predi-goliamoto-velikdensko-i-678053.html", "text": "Утре от 16 ч. до 20 ч. - последният работен ден преди Великден, се спира движението на камионите над 12 т по най-натоваренитe пътища, съобщи Агенция Пътна инфраструктура.От ведомството предупреждават шофьорите да са с повишено внимание и да карат разумно.Целта на ограничаването на движението на тежките тирове по автомагистралите и най-натоваренитe пътища е да повиши безопасността при пътуване и същевременно да увеличи на пропускателната способност на инфраструктурата.Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика, посочват от АПИ.Движението на МПС над 12 тона ще е ограничено по следните пътни направления:Тежкотоварните превозни средства ще бъдат ограничени и в последния почивен ден - 9 април (понеделник), от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.На 9 април (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.По време на Великденските празници ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни дейности, свързани с безопасността на движение.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.04", "title": "Спират тировете по натоварените пътища преди голямото великденско изнасяне"}
{"url": "https://offnews.bg/sviat/fejsbuk-iztri-stotitci-ruski-akaunti-na-fabrikata-za-trolove-678052.html", "text": "Фейсбук изтри стотици руски акаунти и страници, свързани с така наречената \"Фабрика за тролове\", която е обвинена, че с разпространяване на фалшиви новини е повлияла на президентските избори в САЩ през 2016 г., съобщи Ройтерс. Според Фейсбук много от изтритите акаунти са били свързани с базираната в Русия Федерална новинарска агенция. Екипът по сигурността на социалната мрежа смята, че Агенцията е технологично и структурно свързана с базираната в Санкт Петербург Агенция за изследване на интернет. Изтритите акаунти и страници във Фейсбук са основно на руски език.Агенцията за изследване на интернет няколко пъти е действала така, че да измами и манипулира хората, и ние не ги искаме във Фейсбук, коментира изпълнителният директор Марк Зукърбърг. През февруари Агенцията за изследване на интернет заедно с две други фирми и 13 руснаци бяха обвинени в намеса на изборите в САЩ от специалния прокурор Робърт Мълър. Според обвиненията \"Фабриката за тролове\" е ръководела кампания за намеса на изборите в подкрепа на Доналд Тръмп и очерняне на Хилари Клинтън.", "date": "2018.04.04", "title": "Фейсбук изтри стотици руски акаунти на 'Фабриката за тролове'"}
{"url": "https://offnews.bg/kultura/2-mesetca-ni-deliat-ot-grandioznoto-shou-na-dejvid-garet-u-nas-678099.html", "text": "Близо 7000 места в зала \"Арена Армеец\" вече са запълнени за предстоящото на 6 юни грандиозно шоу на световната звезда Дейвид Гарет. Това ще бъде първо гостуване на магнетичния цигулков виртуоз в България, след като стана ясно, че предвиденият за по-рано тази година класически концерт няма да се състои.Интересът към събитието на 6 юни е огромен и билети продължават да се продават с пълна сила, след като феновете на съвременния Паганини се оказаха хиляди и са повече от нетърпеливи да видят своя идол за първи път.На 6 юни в Арена Армеец Дейвид Гарет ще ни направи една вдъхновяваща разходка през най-големите си хитови композиции, между които и оригинални цигулкови адаптации на вечни рок и поп класики, заедно с 6-членния си бенд, на фона на спиращи дъха аудио-визуални ефекти.Датата в София е част от световното кросоувър турне на Дейвид Гарет Explosive Live, събиращо в един мащабен, грандиозен спектакъл превърналите се в тотални музикални феномени албуми Explosive и Rock Revolution.Билети за първия концерт у нас на Дейвид Гарет могат да се закупят онлайн на Eventim.bg и на касите от мрежата на Eventim в цялата страна. Цените са между 65 лв. и 185 лв.Повече информация ще откриете във ", "date": "2018.04.04", "title": "2 месеца ни делят от грандиозното шоу на Дейвид Гарет у нас"}
{"url": "https://offnews.bg/politika/tcacheva-gotova-da-si-podade-ostavkata-zaradi-izbiagalite-zatvornitci-678060.html", "text": " Тогава, когато премиерът ми поиска оставката и се прецени, че отговорността се носи персонално, тогава ще я подам. Знаете, че всеки министър е готов. Това каза пред журналисти правосъдният министър Цецка Цачева в отговор на въпрос какво ще отговори на искането на БСП са оставки заради избягалите затворници. Социалистите обаче не уточниха на кого искат оставката - на Цачева, на Радев или на цялото правителство. За исканите оставки думата взе и вътрешният министър Валентин Радев: На въпрос дали е възможно затворниците, които избягаха вчера, вече да са напуснали страната, Радев отговори: \"Те от затвора избягаха...\"Цачева пък обясни, че когато е разбрала за бягството, първата й реакция е била да каже \"не може да бъде\". Тя призна, че чистачка е един от служителите на затвора, които са гонили затворниците до последно. \"Последният служител, който ги е гонил, е хванал един от бегълците за рамото, излязъл е на улицата да ги гони\", разказа Цачева. \"Двамата са изключително опасни и въоръжени. Избягали са с пистолет и нож, но не знаем отвън какво са взели\",обясни Валентин Радев. Той призова, ако хората забележат избягалите затворници, да не влизат в контакт с тях, а да сигнализират на органите на реда.Радев обясни, че номерата на колата, с която са избягали затворниците, \"са видени, но те са сменени\". Той обясни, че автомобилът не е намерен, но има следа. Той подчерта, че по случая работят всички звена на МВР, които могат да помогнат за залавянето на бегълците. ", "date": "2018.04.04", "title": "Цачева готова да си подаде оставката заради избягалите затворници, ако Борисов поиска"}
{"url": "https://offnews.bg/obshtestvo/globata-za-patnik-bez-bilet-pada-s-10-leva-kolelata-se-voziat-v-rejsa-678066.html", "text": "Глобата за пътник без билет в градския транспорт в София пада от 40 на 30 лева. Картата за една линия пък ще важи за всички превозни средства в участъка с общ маршрут. Досега пътниците с карта за трамвай по бул. България например не можеха да се возят със същата в рейсовете в общото им трасе, защото се изискваше превозните средства да имат общи спирки. Това изискване отпада в новата наредба за градския транспорт в столицата, която ще бъде гласувана от СОС утре. В окончателния й вариант са влезли над 50% от предложенията на граждани и организации, направени по време на едномесечното й обсъждане, заяви Екатерина Йорданова, шеф на комисията по транспорт на \"Московска\" 33. Наредбата регламентира и нощните автобуси, които тръгват в полунощ на 7 срещу 8 април. Цената на картата за тях е 2 лева и важи за всички линии на съответната дата. Всяка от 4 те линии ще има по 50 спирки, контрольор ще продава билети, уточни председателят на СОС Елен Герджиков. Друга новост е въвеждането на правна възможност за безплатно превозване на велосипеди в автобусите. Това ще се случи обаче до няколко месеца, като велогардеробите за колелата ще бъдат поставене вътре в рейса. Причината е, че от Технотест - компанията, която определя какви конструктивни промени могат да се правят по МПС, не разрешават велогардероби извън автобусите. Правихме такъв опит преди две години, но Технотест казаха \"забравете\", обясни Зафир Зарков, зам.-шеф на комисията по транспорт. Буферните паркинги към метрото пък вече няма да могат да се ползват само от закупилите карта за подземната железница - за да е безплатно паркирането, ще е задължително превозният документ да бъде използван в двете посоки същия ден, обясни Християн Петров, директор на ЦГМ. Електронната ни система дава възможност за такъв контрол, уточни той. За шофьори, които искат да оставят колите си на паркингите, без да се качват в метрото, цените ще се определят от ЦГМ на пазарен принцип. ", "date": "2018.04.04", "title": "Глобата за пътник без билет пада с 10 лева, колелата се возят в рейса без пари"}
{"url": "https://offnews.bg/obshtestvo/v-chasti-ot-6-rajona-na-sofia-niama-da-ima-voda-677996.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Реконструкция на уличен водопровод и монтаж на спирателни кранове в жк. „Белите брези“ налагат спиране на водоподаването от 10:00 до 22:00 часа на ул. „Кюстендил“, бул. „Гоце Делчев“ и ул. „Дойран“.Ремонтни дейности на ул. „Флора“ в кв. „Манастирски ливади“ налага спиране на водоподаването от 09:00 до 19:00 часа на ул. „Флора“ от бул. „България“ до бл. 65Във връзка с реконструкция на уличен водопровод на ул. „Овчаренски водопад“ в жк. „Дървеница“ се налага спиране на водоподаването от 09:00 до 17:00 часа на ул. „Перперикон“ №7, №8 и №9. Заради реконструкция на уличен водопровод в жк. „Стрелбище“ се налага спиране на водоподаването от 10:00 до 19:00 часа на ул. „Костина“. Монтаж на спирателен кран в жк. „Красно село“ налага спиране на водоподаването от 10:00 до 18:00 часа на ул. „Владайска“ от ул. „Йоаким Кърчовски“ до ул. „Георги Данчов Зографина“. Подмяна на сградно водопроводно отклонение в с. Панчарево налага спиране на водоподаването от 10:00 до 17:00 часа на ул. „Юрий Гагарин“, ул. „Стефан Петров“ от № 4 до №8 включително, ул. „Урвич“ от № 1 до № 11 и ул. „Сини Вир“. ", "date": "2018.04.04", "title": "В части от 6 района на София няма да има вода"}
{"url": "https://offnews.bg/obshtestvo/prashtat-mineralna-voda-ot-darzhavnia-rezerv-na-bezhantcite-i-mitnitci-678062.html", "text": "Четири институции ще получат минерална вода, освободена от държавния резерв, реши правителството.Ще бъдат предоставени безвъзмездно близо 290 хил. бутилки минерална вода от 1,5 литра. Количествата са освободени от държавния резерв с възстановяване съгласно процедура за обновяване на запасите.Бутилираната вода ще отиде за нуждите на териториалните звена на ГД „Изпълнение на наказанията“, за регистрационно-приемателните центрове към Държавната агенция за бежанците, за центровете за временно настаняване към дирекция „Миграция“ – МВР и за Съвместното командване на силите към Министерството на отбраната.", "date": "2018.04.04", "title": "Пращат минерална вода от държавния резерв на бежанците и митниците"}
{"url": "https://offnews.bg/112/obir-v-avtomobilen-shourum-na-okolovrastnoto-shose-v-sofia-678026.html", "text": "Във вторник вечерта е обран автомобилен шоурум на Околовръстното шосе в София, съобщава bTV.По първоначална информация, двама души са успели да проникнат в сградата и са отмъкнали касата.Все още не се знае колко пари са откраднати.", "date": "2018.04.04", "title": "Обир в автомобилен шоурум на Околовръстното шосе в София"}
{"url": "https://offnews.bg/medii/gledajte-seriala-pan-am-po-dramatichnia-kanal-epic-drama-677991.html", "text": "Тази вечер, от 22:45, драматичният тв канал Epic Drama ще покаже 4 епизод от първия сезон на сериала \"Пан Ам\".Автентичната историческа поредица ни връща в 1963. Втората световна война и Корея са назад в историята. На ход е Студената война. Светът е на ръба на културна революция и навсякъде промяната наелектризира въздуха. Драматичната поредица ни пренася в изгрева на самолетната епоха. Когато бърз, луксозен самолет се издига в небето, пътниците и екипажът се отправят на пътешествие, белязано от романтика, разместващи се социални ценности и дори международен шпионаж.В епизода Лаура полага големи усилия да върне годежния си пръстен на бившия си годеник, а последната шпионска мисия на Кейт изисква от нея да си определи среща с почитател на състезателните коли от Югославия.Epic Drama стартира в Европа на 14 декември 2017 г. Новият канал от семейството на Viasat History и TV1000, само за драматични продукции, е достъпен в южна България чрез ТЕЛЕКАБЕЛ ТВ - на HD позиция 228, SD канал 185, и TV SAT COM - 23/24, в северна България – чрез NetWorx – на позиция 230, а в София – чрез NET1 на 82 канал.Сред премиерите в стартовата схема бяха създаненият от изцяло дамски творчески екип „Блудници“ и минисериалът в шест части „Клондайк“ с Тим Рот и Ричард Мадън (GOT), а в януари към тях се присъединиха разкошният „Версай“ и най-скъпият проект на шведската SVT „Ресторантът“. В средата на март дебютира испанският трилър хит „Чумата“, а на Цветница - „Миниатюристът“!Можете да гледате първите епизоди на няколко от сериалите по Epic Drama онлайн свободно на: ", "date": "2018.04.04", "title": "Гледайте сериала 'Пан Ам' по драматичния канал Epic Drama"}
{"url": "https://offnews.bg/sviat/nasim-agdam-streliala-po-priatelia-si-v-tcentralata-na-youtube-trima-678028.html", "text": "39-годишната Насим Наджафи Агдам е жената, стреляла в централата на YouTube в Сан Бруно, Северна Калифорния, вчера, според АБС.Жената е извършила нападението заради домашен скандал, стреляла е по приятеля си, преди да се самоубие, твърдят местните власти, цитирани от АП. Тя е използвала деветмилиметров пистолет, ранени са трима души. Агдам е жител на Сан Диего в щата Калифорния. По-рано говорител на болницата San Francisco General Hospital съобщи, че в здравното заведение са приети трима пациенти: мъж на 36 години е в критично състояние, 32-годишна жена е в сериозно състояние, а 27-годишна жена е по-леко пострадала.", "date": "2018.04.04", "title": "Насим Агдам стреляла по приятеля си в централата на YouTube, трима ранени"}
{"url": "https://offnews.bg/obshtestvo/plashtat-pensii-i-velikdenski-dobavki-ot-dnes-678027.html", "text": "Изплащането на пенсиите за април започва от днес, заради великденските празници. Парите на възрастните хора ще се дават до 20 април, съобщиха от НОИ.Получаването на сумите чрез пощенските станции ще бъде извършено по график, който ще бъде предварително обявен във всяка една от тях. Априлските пенсии на пенсионерите, които получават парите си по банков път, ще бъдат по сметките им на 4 април.В изпълнение на решение на Министерския съвет заедно с пенсиите ще бъде изплатена и еднократна допълнителна сума в размер на 40 лева. Право да я получат имат всички пенсионери, на които пенсията или сборът от пенсиите заедно с добавките и компенсациите към тях е до 321 лева включително.В тази категория попадат 1 226 698 пенсионери.", "date": "2018.04.04", "title": "Плащат пенсии и великденски добавки от днес"}
{"url": "https://offnews.bg/obshtestvo/sarbia-s-po-strogi-pravila-za-shofiorite-ot-april-kakvo-triabva-da-zn-678046.html", "text": "Сърбия засилва рестриктивните мерки за водачите на МПС, информира Министерството на външните работи. От 3 април в сила са по-строги изисквания и по-високи глоби за нарушителите.Какво трябва да знаете, ако пътувате с автомобил през територията на Сърбия?Допустимото количество алкохол при управление на МПС се намалява от 0,3 до 0,2 промила.Занапред управление без включени светлини в светлата част на деня, возене на дете с ръст под 135 см на седалка, която не е предназначена за целта и шофиране на автомагистрала със скорост, надвишаваща с 81 до 100 км/ч позволените 120 км/ч и други носят глоба между 850 и 1020 евро, отнемане на 14 контролни точки и осеммесечна забрана за управление. Списъкът с по-важните промени в закона може да бъде намерен по-долу.Финансова глоба в размер на 10 000 динара (около 85 евро) се налага в следните случаи:- при управление на МПС в Зони с обозначителен знак 30 км/ч, със скорост от 20 до 30 км/ч над разрешената;- при управление на МПС със замърсени регистрационни табели, не позволяващи разчитането на съответните символи;- при управление на МПС без поставен предпазен колан;- при шофиране в населени места със скорост, по-висока с 20 до 30 км/ч от разрешената;- когато се използва мобилен телефон или други уреди за комуникация без помощни средства (hands free).Финансова глоба от 100 000 (приблизително 846 евро) до 120 000 хиляди сръбски динара (приблизително 1016 евро), отнемане на 14 контролни точки и осем месеца забрана за управление на МПС се налага:- при управление на МПС под въздействие на алкохол в кръвта от 1,21 до 2,0 промила. В случай, че количеството е от 1,21 до 1,6 промила, се отнемат девет точки;- при управление на МПС в населено място със скорост от 71 до 90 км./ч над максимално разрешената (т.е., реално шофиране със скорост от 121 до 140 км./ч);- при шофиране на автомагистрала със скорост, надвишаваща максимално позволената с 81 до 100 км. в час (реално 201 до 220 км/ч);- при возене на дете под 12 г. на шофьорската седалка или на непредвидените за тази цел места;- при превоз на дете с ръст под 135 см. на седалка, която не е специално предназначена за тази цел;- при бягство на водач от мястото на ПТП;- при управление на МПС без включени светлини в тъмната част на деня;- при управление на МПС с липсваща в СУМПС категория или без наличието на СУМПС;- при изпреварване на МПС, което е спряло на пешеходна пътека за пропускане на преминаващите граждани;- при изпреварване на колона от автомобили, придвижващи се с полицейски ескорт;- при управление на МПС през времетраенето на наложено наказание за управление и/или с отнето СУМПС;- при случай, в който водачът на МПС откаже да бъде подложен на тест за алкохол или наличие на психоактивни вещества в кръвта;- при скриване на самоличността на водача на МПС. При тази хипотеза се има предвид управление на автомобил от лице, което не е негов собственик, но е нарушило правилата за движение, което е документирано с технически средства от органите на Пътна полиция. В случай, че собственикът на автомобила направи опит за умишлено скриване самоличността на лицето, управлявало автомобила, същият се наказва само с финансова глоба, без да му се отнемат контролни точки и да му бъде налагана санкция за управление на МПС.", "date": "2018.04.04", "title": "Сърбия с по-строги правила за шофьорите от април: какво трябва да знаете"}
{"url": "https://offnews.bg/obshtestvo/velika-sriada-deniat-na-pokaialata-se-bludnitca-677997.html", "text": "Днес е Велика сряда. Третият ден от Страстната седмица е свързан с покаянието на блудницата и решението на Юда да предаде Христос. Велика сряда ни припомня за една жена, разкаяла се блудница, която изляла драгоценен елей върху Господа в дома на Симона прокажени (Мат.26:6-13, Марк 14:3-9). С това тя Го помазала за погребение, приживе оплаквала, омивайки нозете Му със сълзите Си и откривайки ги с великолепните си коси. За нея Той каза, че много се прощава на този, който умее много да обича.Но на този ден е и Зловещият заговор - Юда обещал да предаде Господа за тридесет сребърника (Мат. 26:3-5, 14-16, Марк 14:1-2, 10-11, Лук. 22:1-6).Голяма е разликата между спасената грешница и погиналия Иуда, избран преди това за апостол: тя отдала цялото си богатство за Христа и целувала нозете Му, а той продал за пари Учителя си с целувка. Можем да кажем, че общата тема на първите три дни на Страстната седмица е краят на света и съдът Христов.", "date": "2018.04.04", "title": "Велика сряда - денят на покаялата се блудница"}
{"url": "https://offnews.bg/politika/ninova-i-dzhukanovich-podpisaha-memorandum-za-satrudnichestvo-678030.html", "text": "Лидерът на БСП Корнелия Нинова и председателят на Демократическата партия на социалистите и кандидат за президент на Черна гора Мило Джуканович подписаха меморандум за сътрудничество в Подгорица. На срещата Нинова заяви подкрепа на Черна гора за присъединяването към ЕС. “На срещата в София на лидерите от нашето политическо семейство през май ще настояваме за пътна карта с ясен план за присъединяването, а не общи приказки и добри пожелания”, увери тя.Двамата обсъдиха актуални въпроси от европейския дневен ред, както и двустранните отношения между двете държави. “Трябва даположим усилия да се проведе заседание на смесената икономическа комисия, която се е събирала за последно през 2012 г. Тя може да даде тласък на търговските отношения между двете страни”, заяви Нинова, цитирана от пресцентъра на БСП.Двамата подписаха меморандум за сътрудничество, в който се ангажираха страните да изградят сътрудничество в областта на европейската интеграция на принципа на обмяна на опит и взаимна подкрепа, като се постави специално ударение върху сътрудничеството по време на българското председателство на Съвета на ЕС. Страните ще се допитват една до друга и обменят информация помежду си по актуални въпроси, свързани с двустранните и международни отношения; ще си взаимодействат на местно и държавно равнище; ще поддържат контакт помежду си посредством посещения на партийни делегации на различни равнища, както и ще организират експертни срещи и други съвместни дейности от общ интерес. Със споразумението се предвижда страните да поддържат връзки и обменят опит посредством членовете на парламентите си, както и чрез съответните отговорни лица в партийните органи.Нинова подари на колегата си икона на Свети Никола, който е покровител на черногорския народ и му пожела успех на изборите които ще се проведат на 15.04. Тя изрази надежда, че при следващата им среща той ще бъде президент на Черна гора.", "date": "2018.04.04", "title": "Нинова и Джуканович подписаха меморандум за сътрудничество"}
{"url": "https://offnews.bg/112/psiholog-opisva-zalavianeto-na-pelov-predi-7-godini-ubedihte-majka-mu-678034.html", "text": "Единият от двамата избягали то затвора рецидивисти, Владимир Пелов Стефанов, е бил заловен с истинска екшън операция преди 7 години, спомня си бившият директор на Института по психология към МВР Росен Йорданов.Пред bTV Йорданов разказа, че тогава криминалистите успели да убедят майката на Пелов да издаде къде е той, за да не бъде убит.Той разбира, че сега ще бъде заловен с всички мерки, които могат да бъдат приложени и може да загуби живота си, коментира за днешната ситуация криминалният психолог.През 2011 г. информация от майката отвела полицията до престъпника, който се бил укрил във вила на чичо си в Ботевград.При издирването тогава имало много грешки, спомня си Йорданов. „Тогава беше заловен единият съучастник. Издирването започна трудно и някои от наблюдаващите органи не се сетиха да документират разпита на съучастника. Трудно се организираха заградителните мероприятия. Късметът дойде, когато майка му прояви разум, убедих я да каже къде е. Обясних ѝ, че ако не го направи, той може да пострада сериозно. При наличие на човек с подобни прояви, отрядът за борба с тероризма разказа психологътЩо за човек е ПеловСпоред специалиста Пелов е изграден рецидивист, с категорично психопатна структура. Умен е и няма да се поколебае да преследва интереса си, дори да прегази хора. Не е от хората, които търпят корекция на ценностите и възгледите. Опасен е. Ценностният му свят има позицията „аз трябва да гледам моя интерес”. Емпатия и солидарност при него са по-различно поставени. Той може да ползва тези чувства, за да ни използва. Не е луд, а има трайна деформация на характера. За него светът е враждебно място и той чувства, че има право да постъпва както смята за добре, описа профила на рецидивиста психологът.Искам да се разсея представата, че когато някой се издирва, това става с войска и жандармерия. Има сектор в полицията, който с това се занимава и се работи с интелект, уточни Росен Йорданов.Той не вярва този път Пелов да се свърже с майка му - последният случай показва, че тя би съдействала на полицията.Психологът призова хората, ако видят избягалия, да не се опитват да се превърнат в герои, а да звъннат в полицията.\"Той няма да прояви милост и състрадание, да не оказват съпротива и да влизат в пререкания”, съветва психологът.\"Да не се упражняваме на тема охранителни мерки в затвора. Има по-специфични причини със сигурност, които са довели до бягството. Искам да предпазя от прекалени упреци надзирателите, те работят при тежки условия\", добави Йорданов.", "date": "2018.04.04", "title": "Психолог описва залавянето на Пелов преди 7 години: Убедихте майка му да го издаде"}
{"url": "https://offnews.bg/politika/bsp-vika-dvama-ministri-v-parlamenta-zaradi-izbiagalite-zatvornitci-678032.html", "text": "БСП поиска в парламента да бъдат извикани министрите на правосъдието и на вътрешните работи Цецка Цачева и Валентин Радев, за да бъдат изслушани за двамата избягали затворници от централния софийски затвор.Предложението на социалистите този път беше прието единодушно от депутатите. Председателят на Народното събрание Цвета Караянчева обяви, че министрите ще бъдат уведомени и поканени в парламента.\"Да бъдат поканени Цецка Цачева и Валентин Радев, за да може да чуем от тях как тези въоръжени до зъби хора са напуснали Централен Софийски затвор. Не се знае къде се намират, какви престъпления могат да извършат и какво върши МВР по тяхното залавяне\", коментира депутатът от БСП Иван Иванов.Социалистът подчерта, че в момента е важно двамата министри да предоставят актуалната информация по случая, за да бъде успокоено обществото.", "date": "2018.04.04", "title": "БСП вика двама министри в парламента заради избягалите затворници"}
{"url": "https://offnews.bg/obshtestvo/slanchevo-i-dnes-temperaturi-do-25-gradusa-677994.html", "text": "Слънчево и още по-топло ще е времето днес. Максималните температури ще са между 20 и 25 градуса. Над Черноморието ще духа слаб, в северните райони - до умерен южен вятър. Максималните температури ще са от 11-12 градуса по северното крайбрежие, до 16-17 градуса на юг. Над планините също ще грее слънце, вятърът ще е слаб до умерен, а по най-високите върхове термометрите ще се качат до 10 градуса. Утре времето остава топло, но над Западна България след обяд ще се появят облаци и на места ще превали. В петък температурите ще паднат и ще вали дъжд на повече места. ", "date": "2018.04.04", "title": "Слънчево и днес, температури до 25 градуса"}
{"url": "https://offnews.bg/politika/nov-deputat-se-zakle-na-miastoto-na-dimitar-gamishev-ot-gerb-678037.html", "text": "Емил Тончев положи клетва като народен представител на мястото на Димитър Гамишев от ГЕРБ.Тончев стана депутат от Благоевградския район, от където беше избран и Димитър Гамишев.Миналата седмица Гамишев сам подаде оставката си, след като стана ясно, че НАП е започнала да го проверява. До това се стигна, след като в медиите се появи информация, че той е извършвал злоупотреби с ДДС. Според информацията през 2016 г. той е прехвърлил въпросната фирма на малоимотно лице.Самият Гамишев отхвърля обвиненията и твърди, че когато е продал фирмата си, тя е нямала никакви задължения. Очаква се скоро той да бъде освободен и от поста на ръководител на общинската структура на ГЕРБ в Гоце Делчев.", "date": "2018.04.04", "title": "Нов депутат се закле на мястото на Димитър Гамишев от ГЕРБ"}
{"url": "https://offnews.bg/112/turisticheski-bus-se-obarna-na-magistrala-trakia-ima-10-leko-postrada-678038.html", "text": "Туристически бус се е преобърнал по таван в района на км 149 на магистрала „Тракия“, в посока Бургас, съобщиха от Областната дирекция на МВР в Пловдив.Сигнал за инцидента, случил се близо до Пловдив, е подаден в 7:20 ч тази сутрин.По първоначални данни леко са пострадали десетима пътници. Водачът е 50-годишен и пробата му за алкохол е отрицателна.Причините за произшествието се изясняват от сектор “Пътна полиция“. Движението в района не е затруднено.", "date": "2018.04.04", "title": "Туристически бус се обърна на магистрала Тракия, има 10 леко пострадали"}
{"url": "https://offnews.bg/politika/kabinetat-predlozhi-shefa-na-dans-za-nov-mandat-678058.html", "text": "Правителството предложи на президента да назначи председателя на Държавна агенция \"Национална сигурност\" (ДАНС) Димитър Георгиев за нов мандат.Георгиев беше назначен на длъжността през март 2015 г., по време на второто правителство на Бойко Борисов. Той зае длъжността, след като дотогавашния шеф Владимир Писанчев подаде оставка след оттеглянето на вътрешния министър Веселин Вучков.Димитър Георгиев беше и зам.-министър на вътрешните работи в мандата на Цветан Цветанов. ", "date": "2018.04.04", "title": "Кабинетът предложи шефа на ДАНС за нов мандат"}
{"url": "https://offnews.bg/112/niama-sleda-ot-opasnite-begaltci-ot-zatvora-pelov-e-retcidivist-s-mno-678029.html", "text": "Издирването на двамата избягали рецидивисти от Централния софийски затвор продължава, работи се по различни линии, но на този етап няма информация и резултат от издирването. Това заяви главният секретар на МВР Младен Маринов пред БНТ тази сутрин. Той предупреди, че бегълците са изключително опасни и хората на трябва в никакъв случай да търсят контакт с тях. Радослав Колев е осъден на лишаване от свобода за 26 години, за убийство, а Владимир Стефанов, рецидивист, осъден на лишаване от свобода за 30 години, за грабеж, отвличане и опит за убийство на двама служители на МВР, съобщиха вчера от МВР. Близките на избягалите са в полицейските управления и полицията работи с тях. Бързо се задействаха всички системи за сигурност, включително и Гранична полиция. Времето, за което реагирахме, не би им позволило да се придвижат извън града, каза Маринов по бТВ.Владимир Пелов Стефанов, който вчера избяга от Софийския затвор, е лукав рецидивист с много убийства зад гърба си. Така го описа Красимир Занев, бивш началник на служба „Издирвания”, по бТВ. „Първото му престъпление е през 1996 г., когато влиза в едно чейндж бюро в Пловдив, убива собствениците на място и взима около 300 долара. След това се укрива”, разказва Занев. По думите му Пелов много добре познава планините около Ботевград, което е направило издирването му изключително трудно. „По-късно получихме информация, че в ж.к. „Младост” той има приятелка, от която има дете и често остава да спи при нея. Пращаме една сериозна група от издирвачи да установят точно къде е и да го задържат. Пелов отива да пазарува, отвън пред магазина полицаите се хвърлят върху него и го задържат”, казва Занев.В момента на задържането властите разбират, че Пелов е въоръжен с пистолет с патрон в цевта. „Задържат го и той казва „Ако бях усетил, че сте зад мен, щях да ви застрелям като кучета”, спомня си Занев. Пелов получава 20 години затвор за престъплението в чейндж бюрото в Пловдив, но излежава само шест заради добро поведение.По-късно през 2011 г. Пелов и негов бивш съкилийник извършват въоръжен грабеж в златарско ателие в Ботевград, където също убиват собственика и бягат. Докато бягат от полицията, Пелов взима за заложници цяло семейство, което по-късно освобождава и се укрива.„Един много интересен случай – при издирването патрул го спира на пътя за проверка. Искат му документите за самоличност, а той вади пистолет и ги кара да легнат на земята. Държи ги на прицел, качва се в полицейската кола и бяга”, разказва още Занев. През 2016 г. в центъра на Ботевград Пелов убива двама мъже от ромски произход с незаконно оръжие.„Този човек няма да се поправи. При такива криминални престъпници, опасни, въоръжени, извършители на много престъпления, аз апелирам да бъде върнато и приложено смъртното наказание”, коментира Занев. По думите му Пелов в момента е изключително опасен, защото няма какво да губи. „При всички положения ще окаже съпротива. Служителите на МВР са мотивирани, добре подготвени и смятам, че ще дадат положителен резултат”, коментира още Занев.", "date": "2018.04.04", "title": "Няма следа от опасните бегълци от затвора. Пелов е рецидивист с много убийства, предупреждават от полицията"}
{"url": "https://offnews.bg/futbol/kokala-e-zalozhen-na-duzpata-v-spartak-pleven-678036.html", "text": "Старши треньорът на Спартак (Плевен) Емил Велев е заложен на дузпата, пише “Тема Спорт”. Откакто Кокала е поел отбора, той лъкатуши и не може да тръгне нагоре. В същото време пък легенди на Левски зоват за връщането му на \"Герена\" като спасител на \"сините\".От подновяването на шампионата в Северозападната Трета лига Спартак няма победа. В последния кръг отборът стигна само до 1:1 срещу Мизия в Кнежа. Преди това бе разбит от лидера Кариана (Ерден) с 2:4, а на старта не успя да бие Вихър (Славяново) - 0:0.Всичко това е накарало ръководството на клуба да се замисли. Според запознати, вече са водени разговори с българин, който е работил в чужбина, да поеме отбора. В момента той е извън пределите на родината. При нова издънка се очаква Велев да бъде освободен.Кокала застана начело на Спартак в началото на октомври миналата година. Първоначалната идея бе отборът да догони Кариана в битката за промоция и завръщане при професионалистите.Това обаче е очевидно, че няма как да се случи. В момента Спартак е 9-и с 28 точки, на цели 20 от Кариана.", "date": "2018.04.04", "title": "Кокала е заложен на дузпата в Спартак Плевен"}
{"url": "https://offnews.bg/istoria/prochisteno-li-e-dosieto-na-iulia-krasteva-da-potvardi-ekaterina-bon-678033.html", "text": "Действително, досието на Юлия Кръстева е прочиствано и преномерирано, каза пред bTV журналистът Екатерина Бончева, която участва в Комисията по досиетата.Повод за думите ѝ е на световноизвестния философ, психолог и изследовател Юлия Кръстева, чието кариера и живот са свързани с Франция. В досието не се съдържа нито един донос от Кръстева, нито неин подпис. След публикуването му се появи тезата, че то е било прочистено и е непълно.Самата Кръстева отрече да е сътрудничела на ДС. Според нея някой иска да ѝ навреди.Архивите сочат, че тя е била вербувана за агент под името Сабина и е изявила на няколко пъти готовност да сътрудничи. До съществена агентурна работа обаче така и не се е стигнало. Това ли с обаче истината за нейното ДС минало?„Защо сега извадихме тези документи – защото ние по закон и последователно проверяваме тези, които трябва да бъдат проверени. Дойде и времето на литературните издания”, поясни в интервюто Бончева. Тя обясни, че досието на Кръстева не е по-различно от други документи на ДС. „Защо никой не се възбуди така, като отворихме досието на Георги Първанов? Това се случва сега, защото това е авторитетен човек, който има европейски позиции. Когато се окаже, че подобен човек е имал контакт със службите, това звучи изключително болезнено”, коментира още Бончева.„Ние произведохме от българските ченгета едни джентълмени по-големи от американските режисьори”, коментира темата Миглена Николчина, която е преподавател в Софийския университет и литературен критик.„Ние хванахме процеса откъм грешната страна. От страната на тези, които бяха изнудвани. Ние хванахме цялото прочистване откъм грешната страна”, коментира още тя.Според Николчина е абсурдно да се доказва каквото и да било с липсващи документи от дадено досие.„Проф. Николчина постави един много сериозен въпрос – как да разграничим хората, които са били съпричастни към Държавна сигурност? Едни са били под заплаха за живота си и този на техните близки. Други са били поради меркантилни причини. Трети са го правели заради кариерно развитие, но тези мотиви са толкова многообразни, колкото е многообразен животът”, каза Бончева.Депутатът Тома Биков коментира, че има едно непрестанно желание да се издават някакви морални оценки за един или друг човек.„Има далеч по-интересни досиета от това на Юлия Кръстева. Целта на комисията е да бъде отворена тази информация, тя да бъде предоставена за анализ на всички. Комисията би могла да даде един по-цялостен поглед как работи този репресивен апарат”, коментира Биков.", "date": "2018.04.04", "title": "Прочистено ли е досието на Юлия Кръстева? Да, потвърди Екатерина Бончева"}
{"url": "https://offnews.bg/futbol/ronaldo-s-poveche-golove-v-1-4-finalite-na-shl-ot-iuventus-678041.html", "text": "Португалската мегазвезда на Реал Мадрид Кристиано Роналдо защити по блестящ начин репутацията си на номер 1 в света в първия 1/4-финал от Шампионската лига срещу Ювентус в Торино.Роналдо отбеляза два гола за победата с 3:0 и вече има 22 попадения в тази фаза на надпреварата, което е повече от головете на Ювентус в цялата му история.Особено ефектен беше вторият гол на португалеца в 64-ата минута, когато се вдигна за задна ножица, а изпълнението му накара треньорът Зинедин Зидан да се хване невярващо за главата. Феновете на Ювентус показаха високата си футболна култура и аплодираха португалеца, който им отвърна с поклон.\"Просто са по-добри от нас. Това е обективната истина\", коментира лаконично вратарят на Ювентус Джанлуиджи Буфон, който се превърна в нещо като \"абонат\" на Роналдо. Португалецът е вкарал вече девет гола във вратата на Ювентус, което е рекорд в ШЛ.", "date": "2018.04.04", "title": "Роналдо с повече голове в 1/4-финалите на ШЛ от Ювентус"}
{"url": "https://offnews.bg/obshtestvo/kmetat-na-mladost-iska-veto-na-zakona-za-zastroiavane-na-sofia-zaplas-678031.html", "text": "Кметът на Младост Десислава Иванчева поиска президентът Румен Радев да наложи частично вето върху приетия от парламента Закон за устройство и застрояване на Столична община в частта на § 28. Според нея така се отваря възможност за застрояване на зелените площи в София. За разлика от сега действащата нормативна уредба се предвижда изрична възможност с решение на Столичен общински съвет озеленени площи за широко обществено ползване да могат да се отреждат и в други устройствени зони за запазване на съществуващо озеленяване, дори и да не са предвидени като терени за озеленяване в Общия устройствен план, обясниха от екипа на главния архитект на София Здравко Здравков. По думите му \"ключът от бараката в новия закон са думите \"широко обществено ползване\". Терминът „междублоково пространство“, за който няма ясна законова дефиниция, водеше до неяснота при прилагането му, поради което същият е заменен с „площи между сградите при комплексно застрояване“, без да се променя реда на защита на тези площи. Напротив, засилена е защитата на тези пространства, като е предвидено изрично задължение „реализираните в площите между сградите при комплексно застрояване озеленени площи да се урегулират за широко обществено ползване“, обясняват от НАГ. Досегашното препращане към „режима на Тго“, т.е. към друга устройствена зона, без това да е отразено в графичната част на Общия устройствен план, създаваше много противоречиви тълкувания в практиката, включително и на съда, който приема, че отреждането на имоти „за озеленяване с режим Тго“ в жилищна зона за комплексно застрояване (Жк) противоречи на ОУП на СО. Създаденият нов законов текст: „При изменение на подробния устройствен план тези УПИ /в изградените части на жилищните комплекси/ отново се спазват изискванията за разстояния между предвидените и съществуващите сгради по правилата на комплексното застрояване, по които правила са одобрени тези планове“ преодолява досегашната практика и възможност за заобикаляне изискванията на чл. 22, ал. 4 от ЗУТ чрез изменение на плановете за застрояване на индивидуални УПИ буквално месеци след влизане в сила на плановете за преструктуриране да се иска прилагане на правила, различни от тези за жилищните комплекси. Искането на Иванчева: УВАЖАЕМИ Г-Н ПРЕЗИДЕНТ,Обръщам се към Вас с настояване да упражните конституционните Ви правомощия и да наложите частично вето върху Закон за устройство и застрояване на Столична община (ЗУЗСО), приет от 44-тото Народно събрание на 28 март 2018 г. С гласувания на второ четене от народните представители текст, конкретно с нов § 28 от ПЗР на ЗУСЗО, се премахва забраната за промяна статута на зелени площи в София и се създава възможност много лесно, единствено с частичен ПУП, зелените площи да се предвидят за застрояване. Обхватът на промяната чрез § 28 засяга всички градски зелени площи – междублоковите пространства, малки градинки, паркове и отделни имоти, предвидени за озеленяване с ПУП преди влизане в сила на ЗУЗСО през януари 2007 г.Параграф 28 отваря възможност за застрояване на зелените площи в София, което категорично е срещу волята и интересите на гражданите на София. Тъй като ЗУСЗО се води “специален закон” по отношение на ЗУТ, това позволява чрез проста процедура по изменение на ПУП, по реда на новия § 28, да се заобиколи изискването на чл. 103, ал. 4 от ЗУТ и предписанията на Общия устройствен план на София от 2009 год. (ОУП). Това може да се направи от всеки собственик на имот, предвиден за „озеленена площ за широко обществено ползване“, бил той частен собственик, община или държавен имот. Впоследствие заповедите за изменение на съответния ПУП от зелена площ в нещо друго вече не подлежат на обжалване, а контролът на РДНСК по ЗУТ е силно ограничен. Според предписанието на § 28 дори да е реализирана на практика една зелена площ, тя ще бъде призната за “неприложена” по смисъла на § 28 от ЗУЗСО, когато не са налице документи за нейното реализиране или защото е реализирана преди десетилетия. Практиката по реституционни процедури, например, познава много случаи, когато съществуващи градски градини, малки паркове и междублокови пространства се приемат за „нереализирани“, въпреки наличието на паркова инфраструктура, алеи, пейки, детски площадки беседки и други. Нашите опасения са, че новоприетият § 28 позволява подобно злоумишлено тълкуване във вреда на градската среда и качеството на живот на гражданите на столицата.Добавката в края на новосъздадения § 28 от ПЗР на ЗУЗСО няма да предотврати погрома над градските зелени площи. Същата гласи: „…за привеждането им в съответствие с предвижданията на действащия общ устройствен план.“. Причината е, че ОУП създават само общи, генерални насоки за определени територии и зони, съгласно ЗУТ. По-конкретно, дори една територия да е предназначена за зелена площ или парк по ОУП, то в същата зона с ПУП е допустимо да се отреждат отделни имоти за друга дейност (спорт, рекреация, обществени заведения и други) и така да бъде допустимо застрояване. По този начин, по реда на § 28 от ПЗР на ЗУЗСО, ще бъде възможно с ПУП да се отнема статута на конкретни имоти като „озеленени площи за широко обществено ползване“ и да се преотреждат за други дейности, които впоследствие да бъдат застрояване със жилищни или офисни сгради, при заобикаляне на закона. Впрочем, това бе добре позната практика за злоупотреби преди приемането на ЗУЗСО, която ще се завърне като масово използвана вратичка за застрояване на последните останали зелени площи в столичните квартали.Забраната за промяна статута и застрояване на зелените площи в София бе от малкото консенсусни решения за градоустройството на Столична община. Съгласието по темата съществува повече от 10 години, като обхваща почти 100 % от всички софиянци, и беше отразено в измененията на ЗУЗСО през годините. Това съгласие беше отразено и при обсъждането на ОУП на София. Настоящото мнозинство в Парламента за първи път от повече от 5 години си позволява да посегне на зелените площи и малките градинки в София.Уважаеми господин президент, като кмет на Район „Младост“ аз изпълнявам своя дълг към гражданите на района да запазя съществуващите зелени площи и, в рамките на дадените ми от закона правомощия, да огранича застрояването, така че да бъде защитено правото им на здравословна и благоприятна среда на живот, гарантирано от Конституцията на Република България (чл. 55). След консултации, които проведох с няколко граждански оргнизации и специализирани в градоустройството юристи, категорично твърдя, че § 28 от гласувания на втроро четене в Парламента ЗИД на ЗУЗСО е в пълно противоречие с това гражданско право. Поради това настоявам да наложите частично вето върху Закон за устройство и застрояване на Столична община, приет на 28 март 2018 г., като поискате от народните представители отмяна на целия параграф 28.За гарантиране стабилността на плановете в жилищните комплекси се въведе за първи път и забрана за тяхното изменение в 5-годишен срок от влизането им в сила, тъй като съществуваше законова възможност буквално на следващия ден след приемане на плана, за който са проведени обявявания на гражданите и обществени обсъждания, да се поиска изменение на плана и да се реализира застрояване, различно от това, което обществото е приело, твърдят от НАГ. ", "date": "2018.04.04", "title": "Кметът на Младост иска вето на закона за застрояване на София, заплашвал градинките"}
{"url": "https://offnews.bg/kultura/preporachvame-vi-paradise-lost-dnes-v-mixtape-5-678011.html", "text": "Британската готик метъл институция Paradise Lost се завръща у нас, въоръжена с фантастичния си нов студиен албум 'Medusa', посрещнат горещо от феновете и критиката в целия свят, заради неподправения дълбок мрак, напомнящ за класическите години на групата.Концертът им ще се състои тази вечер в столичния клуб \"Мixtape 5\".Групата е създадена през 1988 година, в град Халифакс, Англия.Заедно със сънародниците си от My Dying Bride и Anathema, те са определяни като създатели на подстила дет/дуум метъл, смесвайки депресиращите и бавни мелодии на дуум звученето с агресията и вокалния стил на дет метъла.  по Николай Ердман на голямата сцена в Народния театър, под режисурата на Александър Морфов.Постановката е по пиесата \"Самоубиецът\", която може би най-дълго време е останала под тоталната забрана на комунистическата цензура – 60 години абсолютна забрана върху произведението. Пиесата е написана през 1928 г. и поставена за първи път в СССР през 1987 г.Можете да гледате \"Животът е прекрасен\" от 19:00 часа.От 20:05 часа в Дома на киното ще бъде прожектиран българският документален филм \"Червено, твърде червено\" на Божина Панайотова. Той бе представен на тазгодишното издание на Берлинале, а през март месец и по време на София филм фест. Може да посетите  в галерия \"Двореца\". Експозицията е част от проекта на Националната галерия \"Българските художници днес\" и може да бъде видяна до 29 април.Димо Колибаров е и един от авторите, които формират съвременната българска графика от 90-те години на миналия век до днес. Той е част от едно силно поколение графици, което променя пластичния език и преформулира възприемането на графиката в контекста на българското изкуство от края на 20-ти и началото на 21-ви век.", "date": "2018.04.04", "title": "Препоръчваме ви: Paradise Lost днес в Мixtape 5"}
{"url": "https://offnews.bg/ikonomika/zapochva-rehabilitatciata-na-nad-9-km-ot-pat-%d0%86%d0%86i-306-cherven-briag-678005.html", "text": "Днес започва рехабилитацията на 9,5 км от път ІІI-306 Червен бряг - Чомаковци. Третокласният път е основна комуникационна връзка между областите Плевен и Ловеч и осигурява бърз достъп до автомагистрала „Хемус“. Участъкът, който основно ще се ремонтира е включен в лот 17 на ОП „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. На събитието ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ г-жа Николина Чапанова, директорът на Областно пътно управление - Плевен инж. Ивайло Денчев, представители на строителя, надзора и др.Изпълнител на строително-монтажните работи на лот 17 е „Виагруп“ ЕООД. Строителният надзор ще осъществява „Пътинвест-инженеринг“ АД. Авторският надзор ще е на „Виаплан“ ЕООД. ", "date": "2018.04.04", "title": "Започва рехабилитацията на над 9 км от път ІІI-306 Червен бряг - Чомаковци"}
{"url": "https://offnews.bg/politika/alternativata-na-bsp-za-istanbulskata-konventcia-mina-na-parvo-chetene-678040.html", "text": "Със 152 гласа „за” парламентът прие на първо четене предложените от БСП промени в Наказателния кодекс, свързани с домашното насилие.Със законопроекта се предлага промяна на характера на умишлено причинена средна телесна повреда на близък роднина или съпруг – от престъпление от частен в престъпление от общ характер, от категорията на т. нар. „частно-публично обвинение“.Предложените промени предвиждат в тези случаи наказателното производство от общ характер да се образува по тъжба на пострадалия, подадена до прокуратурата, а не до съда, като тя няма да може да бъде оттегляна. Мотивите за предложената промяна са свързани със затруднения на пострадалия в ефективното събиране и представяне на доказателства, релевантни към доказването на престъплението, от една страна, а от друга - практическа невъзможност за организиране на обвинението от пострадалия, поради наличието на близост с извършителя, зависимост, страх и други подобни причини.Предвижда се и по-тежко наказание при осуетяване на изпълнението на съдебно решение или заповед за защита от домашно насилие. „С тези предложения изпълняваме онези изисквания на Истанбулската конвенция, които очакват от държавите да приведат националното си законодателство в този вид“, каза лидерът на БСП Корнелия Нинова, когато партията внасяше промените в парламента. БСП казват, че това е първа стъпка от \"цял комплекс промени в законодателството\". По време на дебатите предложението на БСП бе аргументирано от народния представител Тодор Байчев. От парламентарната трибуна той заяви, че с промените се цели премахването на чувството на недосегаемост на физически по-силния и ще се наложи върховенство на закона в семейните отношения. „На всички е ясно, че при актуалната уредба пострадалият е затруднен в ефективното доказване на фактите поради положението на зависимост и емоционална обвързаност”, заяви Байчев.", "date": "2018.04.04", "title": "Алтернативата на БСП за Истанбулската конвенция мина на първо четене"}
{"url": "https://offnews.bg/obshtestvo/martav-gligan-vdigna-babh-na-krak-ne-e-umrial-ot-afrikanska-chuma-678043.html", "text": "Във връзка с публикация за открит труп на диво прасе, открито в Силистренско, Българската агенция по безопасност на храните предприе спешни мерки за установяване на евентуалната причина за смъртта на животното.Отчитайки факта, че трупът е намерен в близост до румънската граница, както и твърденията в медийни публикации, че най-вероятно се касае за заразна болест, усилията на агенцията бяха насочени към проверка, за да се отхвърли или потвърди съмнението за евентуална зараза от класическа или африканска чума по свинете.При извършените на място оглед и аутопсия служителите на Областната дирекция по безопасност на храните в Силистра не констатираха симптоми на заразно заболяване.Взетите и изпратени проби бяха изследвани в Националния диагностичен научноизследователски ветеринарномедицински институт в София. В резултат на изследването категорично се доказа, че смъртта на прасето не е причинена от заразна болест.След аутопсията и вземането на пробите превантивно трупът на прасето беше загробен, а мястото е обработено с дезинфектанти.", "date": "2018.04.04", "title": "Мъртъв глиган вдигна БАБХ на крак, не е умрял от африканска чума"}
{"url": "https://offnews.bg/ikonomika/startira-rehabilitatciata-na-blizo-30-km-ot-patia-iii-112-dabova-mahal-678008.html", "text": "Днес стартира рехабилитацията на близо 30 км от път III-112 Дъбова махала - Монтана.Със средства от Оперативна програма „Региони в растеж“ 2014-2020 г. основно ще се ремонтира участъкът от околовръстния път на Монтана до началото на село Дъбова махала.Третокласният път е основна връзка на селата Студено буче, Доктор Йосифово, Смирненски, Славотин и Дъбова махала с Монтана, Лом и Видин, както и с пристанище Лом и ферибота Видин - Калафат. Участъкът е алтернативен маршрут на път I-1 Видин – Монтана, част от коридор №4 от трансевропейската транспортна мрежа (TEN-T). На символичната първа копка ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, директорът на Областно пътно управление - Монтана инж. Ивайло Спасов, представители на строителя, надзора и др.Изпълнител на лот 18 от ОПРР е ДЗЗД „КАРО-ПЪТСТРОЙ“, в което участват: „КАРО ТРЕЙДИНГ“ ООД и „ПЪТСТРОЙ-92“ АД. Строителният надзор ще осъществява „Рутекс“ ООД. Авторският надзор е на „ТРАНСКОНСУЛТ-22“ ООД.Проектът BG16RFOP001-7.001-0018 Лот 18 „Път IІІ-112 Дъбова махала - Монтана от км 10+500 до км 16+174, от км 20+579 до км 27+736.15, от км 29+675 до км 36+654.63 и от км 37+825 до км 47+806.74, с обща дължина 29,793 км, област Монтана“ се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.04.04", "title": "Стартира рехабилитацията на близо 30 км от пътя III-112 Дъбова махала - Монтана"}
{"url": "https://offnews.bg/sviat/novichok-mogat-da-proizvedat-20-strani-obiavi-putin-678070.html", "text": "Около 20 страни в света могат да произведат веществото \"Новичок\", с което бяха отровени бившият руски шпионин Сергей Скрипал и дъщеря му Юлия. Това заяви руският президент Владимир Путин по време на посещението си в Турция, където се срещна с турския си колега Реджеп Тайип Ердоган, цитиран от \"Интерфакс\".Коментарът му дойде след съобщението на британската Лаборатория за отбранителни изследвания и технологии към Министерството на отбраната, според което само държавна власт може да е създала използваното при нападението вещество. Според директора на лабораторията няма доказателства за руски произход на веществото, но това не е била и задачата на анализа.Путин обясни, че са засегнали темата за отравянето на Скрипал по време на разговора с Ердоган. \"Изложих му нашата позиция. Както знаете, самият аз научих за инцидента от медиите. Искам само да добавя, че по данни на международни експерти около 20 страни в света могат да произведат подобно нервнопаралитично вещество\", каза Путин в отговор на журналистически въпрос. Той посочи, че е учуден от скоростта, с която се е развила кампанията срещу Русия по случая \"Скрипал\", въпреки че произходът на \"Новичок\" все още не е установен.  Путин припомни съобщението на британската лаборатория за отбранителни изследвания и допълни, че по думите на британската полиция цялостното разследване ще отнеме поне два месеца. Темата беше коментирана вчера и от говорителя на Путин Дмитрий Песков, който обяви, че британският премиер Тереза Мей и външният министър Борис Джонсън ще трябва да се извинят на Русия за обвиненията. \"Теорията им няма да се потвърди при всички случаи, защото не е възможно да се потвърди. Руската страна от самото начало заяви, че няма отношение към инцидента. А британският външен министър, който обвини Путин за нападението, и премиерът на Великобритания ще трябва някак да гледат в очите своите колеги от ЕС, на които са разказвали нещо си\", посочи Песков. Днес Организацията за забрана на химическите оръжия се събира на извънредно заседание. Представители на 41 държави членки ще се срещнат за нова размяна на дипломатически аргументи по казуса.По този повод Путин заяви, че Русия е поставила на организацията въпроси за обсъждане. \"Надявам се, че в хода на дискусията ще бъде сложена окончателно точка на това, което се случи\", каза той.", "date": "2018.04.04", "title": "\"Новичок\" могат да произведат 20 страни, обяви Путин"}
{"url": "https://offnews.bg/politika/anton-todorov-izvadi-poreden-gejt-na-bsp-sin-na-kmet-poluchaval-sub-678073.html", "text": "Бившият депутат от ГЕРБ Антон Тодоров сигнализира за пореден \"гейт\" на кмет от БСП. Този път Тодоров сезира главния прокурор за злоупотреби на кмета на Мездра Генади Събков. Пресконференция по темата дадоха Антон Тодоров и Александър Иванов от ГЕРБ. А по повод това дали тези сигнали могат да накарат БСП да вадят \"гейтове\" за кметовете на ГЕРБ, Тодоров коментира: \"34 кмета на БСП - 34 гейта. Повярвайте ми, това е истина\".В сигнала го главния прокурор срещу кмета на Мездра става дума за спортна зала, за която през 2014 година държавата е дала 1,4 млн. лева, но така и не е била построена. \"Парите са изплатени от общината в аванс на изпълнителя на обекта. До ден днешен ще ви покажа състоянието на залата. Искаме да попитаме кмета защо с тези 1, 400 000 лева дава един безлихвен заем, защото до момента те не са изплатени, защо 3-та година поредна няма една положена тухла?\", коментира Александър Иванов от ГЕРБ.От ГЕРБ обясниха, че през 2016 година кметът е издал удостоверение за отлично изпълнение на правилно изразходване на финансовия ресурс от страна на изпълнителя. \"Продължаваме да питаме къде и кога ще бъдат изразходвани средствата целесъобразно и кога жителите на Мездра ще получат своята спортна зала?\", каза още Иванов.По думите му в сигнала до главния прокурор се пита още за 2,6 млн. лева от възстановено на общината ДДС по изпълнен2014 година проект за реконструкция на ВиК мрежа. \"Къде са тези пари? Какви санкции е понесла още Община Мездра от страна на КЗК за неправилно проведени конкурси и класирани изпълнители и на чия финансова сметка се пишат тезисанкции?\", попита още Александър Иванов.От ГЕРБ обявиха, че срещу кмета на Мездра от ГЕРБ ще изпратят сигнал и в Комисията за отнемане на незаконно придобито имущество. \"Неговият син е бил студент в Шотландия и получавал субсидии за десетки хиляди - през 2016 година близо 15 000 лева - за наети земи. Тези субсидии са му изплащани, когато синът му е бил студент в Шотландия\", обясни Тодоров.От ГЕРБ настояха още кметът Генади Събков да подаде оставка.", "date": "2018.04.04", "title": "Антон Тодоров извади пореден 'гейт' на БСП: Син на кмет получавал субсидии за земеделец, докато бил в Шотландия"}
