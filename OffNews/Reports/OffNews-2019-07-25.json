{"url": "https://offnews.bg/sviat/pochina-prezidentat-na-tunis-707991.html", "text": "Президентът на Тунис Беджи Каид Есебси почина на 92-годишна възраст, съобщи Ройтерс.Есебси беше първият демократично избран президент на страната. Той заемаше поста от 2014 г.Мандатът му изтичаше тази година и той вече беше обявил, че няма да се бори за нов.Вчера държавният глава е бил откаран по спешност във военна болница, където е бил приет в интензивно отделение. Това беше второто му постъпване в болница в рамките на месец.Президентски избори в Тунис ще има през ноември. Това ще бъдат третите избори след Арабската пролет, довела до свалянето от власт през 2011 г. на дългогодишния диктатор Зин ал Абиди Бен Али.До избора на нов президент задълженията на Есебси ще поеме председателят на парламента. ", "date": "2019.07.25", "title": "Почина президентът на Тунис"}
{"url": "https://offnews.bg/sviat/ukrajna-zadarzha-ruski-tanker-v-izmail-707985.html", "text": "Службата за сигурност на Украйна задържа руски танкер на пристанището в Измаил.За задържането съобщиха от пресслужбата на Службата, цитирани от украинските медии. Причината е предполагаемо участие на танкера при инцидента в Керченския проток, при който руските власти задържаха три украински кораба и техните екипажи. Според Службата за сигурност задържаният танкер носи името NIKA SPIRIT. Съгласно данните на международната информационна система EQUASIS танкерът е идентифициран като NEYMA, който е бил използван за затваряне на Керченския проток и блокиране на украинските кораби в района. Танкерът е претърсен и от него са иззети документи, бортови дневници и записи от преговорите по радиото по време на инцидента миналата есен. Разпитани са и членовете на екипажа. Според ССУ целият танкер е веществено доказателство и затова трябва да бъде задържан. От руското външно министерство коментираха, че се изясняват обстоятелствата около задържането на танкера. \"Ако става въпрос за залавянето на руснаци, които са държани като заложници, това ще бъде квалифицирано като най-грубо нарушение на международните права, като последствията няма да се забавят\", обявиха от ведомството пред РИА Новости. ", "date": "2019.07.25", "title": "Украйна задържа руски танкер в Измаил"}
{"url": "https://offnews.bg/drugi/kiril-nikolov-dizela-s-nov-opit-za-rekord-po-marshruta-e4-707989.html", "text": "Кирил Николов-Дизела приема ново предизвикателство в екстремното планинско бягане, като ще се опита да измине 240 км. за 48 часа, с което да постави рекорд по маршрута Е4.На първи август той ще стартира от Драгалевци и ще премине през пет планини, за да финишира две денонощия по-късно в планината Славянка.По време на екстремния си преход той ще използва безплатното мобилно приложение E-SOS, чрез което неговите близки, фенове и екипа му ще могат да проследяват маршрута му. Това е една от функциите на апликацията, разработено да помага на хора, изпаднали в беда, да се свържат с екип на спешна помощ или свои близки.\"Винаги отделям много внимание на предварителната подготовка и съветвам всички, които поемат към планината, да го правят. Освен задължителните провизии като храна и вода, технологиите в днешно време много помагат за това човек да се чувства сигурен и спокоен. Докато изминавам маршрута Е4 ще използвам E-SOS, за да дам възможност на близките и екипа ми да следат постоянно местоположението и напредъка ми. Ще бъда внимателен, както винаги, но определено се чувствам по-спокойно с приложението\", сподели Дизела.Основното предимство на E-SOS е бързата връзка с екипите на 112 и контактите в телефона чрез бутона SOS. Приложението подава точна локация до избрани спешни контакти.То съдържа също спешно здравно досие, в което може да бъдат посочени кръвна група, алергии, приемани медикаменти и друга полезна информация, в случай на нужда от медицинска или друга помощ, дори без интернет.Приложението позволява също да се визуализират избрани контакти на картата, за да може да се поддържа постоянна връзка с тях. То може да посочи къде е бил потребителят последно и да определи посоката на придвижване, което е важна информация при спешни ситуации.Апликацията е съвместна разработка на VIVACOM, ДЗИ и Сирма Груп Холдинг. Потребителите могат да го изтеглят свободно, без да се изисква да са клиенти на VIVACOM или на ДЗИ.Екипи от българският клуб по офроуд  ще тестват новата апликация и нейните възможности, чрез проследяване на Дизела по цялото трасе, дори на по-трудно достъпни места.", "date": "2019.07.25", "title": "Кирил Николов-Дизела с нов опит за рекорд по маршрута Е4"}
{"url": "https://offnews.bg/zdrave/dvama-dushi-poluchiha-shans-za-nov-babrek-v-aleksandrovska-bolnitca-707984.html", "text": "Мъж на 67 години от Велико Търново, изпаднал в мозъчна смърт вследствие на мозъчна хеморагия, даде шанс за живот на двама пациенти с хронична бъбречна недостатъчност в УМБАЛ \"Александровска\", съобщиха от болницата.Трансплантирани са 62-годишна жена от Варна, която е на перитонеална диализа от 8 години, и 51-годишен мъж от Благоевградско, който провежда диализно лечение повече от 3 години. Двамата реципиенти са показали най-голям процент органна съвместимост с донора от общо 7 поканени от листата на чакащи. За трансплантирания мъж това е трети шанс да получи бъбрек, след като първите два пъти, в които е бил поканен, не се е стигнало да интервенция заради сърдечно-съдови проблеми.В момента двамата трансплантирани са в стабилно общо състояние и се възстановяват в Клиниката по анестезиология и интензивно лечение на болницата.Белият и черният дроб на донора са взети от немски екип за трансплантации в Хановер и Берлин.Екипът на лечебното заведение изказва искрени съболезнования на близките на починалия мъж и адмирира тяхното хуманно решение да дарят органите му за спасяването на други човешки животи в най-трудния за семейството момент.", "date": "2019.07.25", "title": "Двама души получиха шанс за нов бъбрек в Александровска болница"}
{"url": "https://offnews.bg/bojni/kobrata-veche-prashta-samo-vazdushni-tceluvki-707990.html", "text": "Кубрат Пулев показа, че си е научил добре уроците по превенция на сексуалното насилие, които посещаваше в последните седмици.Българската звезда в професионалния бокс беше изпратен на специално обучение заради поведението си спрямо репортерката Дженифър Равало, която отнесе целувка в устата след победата на Пулев над Богдан Дину през март. Тя се оплака от него, а Спортната комисия на Калифорния отне временно лиценза му за щата и го глоби с 2500 долара.Преди дни Кобрата се яви на повторно изслушване и показа подобрение по темата, а лицензът му беше възстановен.Само дни след изслушването боксьорът в тежка категория се изправи пред първото си изпитание при интервю край ринга с друга американска журналистка - Хелън Йее. Любопитното е, че , а след историята с Равало много фенове на Кобрата я бъркаха с нея и я нападнаха в социалните мрежи за това, че му създава проблеми.Първата част от разговора премина в шеговит тон, като Пулев говори за проблемите си от последните месеци, а след това насочи вниманието към за стремежа си към световната титла. Още в началото на интервюто се появи трети участник, който уточни, че това е интервю без целувки.Пулев отново каза, че е целунал Равало, воден от вълнението си след победата срещу Богдан Дину.\"Това беше шега, която вероятно другите не разбраха. Затова няма да го правя повече. Ако някой иска да ме целуне, може да го направи, но аз няма да целувам никого. Научих, че първо трябва да питам\", казва Пулев и праща въздушна целувка на камерата.", "date": "2019.07.25", "title": "Кобрата вече праща само въздушни целувки"}
{"url": "https://offnews.bg/politika/ek-sadi-balgaria-zaradi-mrasnia-vazduh-707996.html", "text": "Европейската комисия предявява иск срещу България пред Съда на Европейския съюз заради замърсяването на въздуха.Искът е заради това, че страната ни трайно превишава допустимите норми за замърсяване със серен диоксид. Преди две години България беше осъдена заради прекомерното запрашаване на въздуха в редица общини.Според новия иск най-скорошните данни, които държавата е предоставила, показват трайно неспазване на пределно допустимите почасови и дневни стойности в югоизточната част на страната, където се намират четирите най-големи топлоелектрически централи в България. От 2005 г. насам са в сила разпоредби на ЕС за пределно допустимите стойности и концентрацията на SO2 в атмосферния въздух, които се прилагат у нас от присъединяването на страната към ЕС на 1 януари 2007 г.След обявяването на решението от Министерството на околната среда и водите обясниха, че става въпрос за района на Гълъбово, като другите два проблемни района - Перник и Димитровград, са отпаднали.Оттам уверяват, че се вземат мерки, в резултат на което от началото на годината значително са намалели превишенията на средночасовите норми за серен двуокис, регистрирани в Гълъбово. Те са били 19, докато през същия период на 2018 г. техният брой е бил 46.Според ведомството от 2007 г. досега общите емисии на вредни вещества и конкретно на серен диоксид намаляват от 715 358 до 48 567 тона.Освен съдебния иск, Европейската комисия е решила да започне и няколко процедури срещу България за установяване на нарушения на европейското законодателство.Едното е за неизпълнени задължения по цифровия единен пазар - България не е приела правила на ЕС задостъпността на уебсайтовете и мобилните приложения.Според Брюксел страната ни трябва да въведе и промени във връзка с правото на ЕС относно признаването на съдебни решения, с които се налагат наказания лишаване от свобода. Не е улеснена и социалната рехабилитация на осъдените лица.Ако до два месеца не бъдат въведени необходимите промени, срещу България може да бъде заведен иск в Съда на ЕС.Брюксел започва процедура и във връзка с неприлагането на европейския регламент относно пазарната злоупотреба, изискващ гаранции за ефективността, прозрачността и надеждността на европейските финансови пазари.ЕК е изпратила и две официални уведомителни писма относно налаганите от България ограничения за предоставянето на услуги. Едното е във връзка със задължението на чуждите охранителни фирми да заплащат прекомерни административни разходи, които не се прилагат по отношение на местните доставчици. Второто пък се отнася до правна разпоредба, с която се определя продължителността на временното трансгранично предоставяне на услуги. Според законодателството на ЕС разграничението между установяване и временно предоставяне на услуги се прави за всеки отделен случай, като се отчита не само продължителността, но и редовността, периодичността и непрекъснатостта на предоставянето на услуги. Комисията смята, че чрез определянето на период от време, през който предоставянето на дадена услуга ще се смята за временно, българското законодателство нарушава принципа на свободно движение на услуги.", "date": "2019.07.25", "title": "ЕК съди България заради мръсния въздух"}
{"url": "https://offnews.bg/ikonomika/etcb-obiaviava-utre-rezultatite-ot-stres-testovete-na-shest-banki-u-na-707997.html", "text": "Европейската централна банка ще обяви утре подробните данни от стрес тестовете на шест банки у нас.Това става ясно от съобщение на Българската народна банка, чийто Управителен съвет е обсъдил резултатите от тестовете. ЕЦБ назначи проверка на активите в шест български банки - УниКредит Булбанк, Банка ДСК, ОББ, ПИБ, ЦКБ и Инвестбанк, във връзка със заявката на България за влизане в предверието на еврозоната и за Банковия съюз на ЕС. От БНБ отбелязват, че резултатите от оценката на ЕЦБ съответстват на резултатите от прегледа на активите и стрес теста, извършени през 2016 г., и на оценките на банковия надзор след това, отчитайки изминалия период и промените в методологията с влизането в сила на счетоводния стандарт МСФО 9. \"БНБ одобрява резултатите от цялостната оценка. Ще бъдат предприети последващи действия, свързани с по-нататъшно укрепване на капиталовата позиция на банките, в строго съответствие с мандата на БНБ и съответната регулаторна рамка\", допълват оттам.", "date": "2019.07.25", "title": "ЕЦБ обявява утре резултатите от стрес тестовете на шест банки у нас"}
{"url": "https://offnews.bg/politika/pargov-upravliavashtite-v-stolichna-obshtina-pileiat-parite-na-sofian-707994.html", "text": "Управляващите в Столична община пилеят парите на софиянци. Освен това не постигат заложените цели и не подобряват средата на живот на гражданите. Този извод направи Калоян Паргов, лидер на БСП-София и председател на групата на социалистите в СОС по време на днешната сесия по повод на внесен Доклад от кмета Йорданка Фандъкова с годишния отчет за изпълнението на бюджета на СО към 31 декември 2018 г. Той беше приет, въпреки че групата на социалистите не го подкрепи.\"Този доклад показва политиката на управляващите в Столична община при решаването на редица проблеми в София, коментира Калоян Паргов. - За поредна година можем да кажем, че касовото изпълнение на бюджета на столицата за 2018 г. не реши нито един проблем. Отсъства програмното бюджетиране, за което ние, от БСП, говорим години наред\".Според Калоян Паргов изпълнението в приходната част ясно показва, че общинските съветници от БСП са напълно прави да критикуват управляващите в СО за това, че приходите са занижени нарочно.\"При отчитането те се хвалят с преизпълнение на приходната част, обясни той. - Ефективността на разходваните публични средства обаче е не повече от 60-70%. Това означава, че 200 милиона са останали неизразходвани. На практика имаме за 200 милиона лева нематериализирани надежди на софиянци и спестени средства от инвестиции за подобряване на качеството на живот в града. А всички виждаме и усещаме в каква среда живеем. Тя зависи именно от публичните средства, които управляващите в СО са похарчили. Примери има достатъчно - като започнем от най-пресния - ремонтът на Западния парк и се върнем назад през улица \"Граф Игнатиев\", бул. \"Дондуков\" и редица други. Всичко това ясно показва, че липсва ефективност при разходването на средствата и контрол. А резултатът, в крайна сметка, е един - управляващите в Столична община пилеят парите на софиянци. Освен това не постигат заложените цели и не подобряват средата на живот на гражданите\".Лидерът на БСП - София беше категоричен, че бюджетът, който управляващите в СО отчетоха за 2018 г. на днешната сесия, се отличава от този по време на управлението на Стефан Софиянски само по размера на средствата в него. \"Просто 10-15 години по-късно имаме различна финансова среда. По нищо друго обаче не се отличава - нито по съставянето му, нито по отчитането, коментира Калоян Паргов.", "date": "2019.07.25", "title": "Паргов: Управляващите в Столична община пилеят парите на софиянци"}
{"url": "https://offnews.bg/politika/izkliuchiha-ataka-ot-obedineni-patrioti-707999.html", "text": "„Атака“ е изключена от коалицията „Обединени патриоти“, а лидерът ѝ Волен Сидеров и депутатите Десислав Чуколов и Павел Шопов вече не са част от парламентарната група на обединението, обявиха лидерите на ВМРО Красимир Каракачанов и на НФСБ Валери Симеонов.Решението за изключване на \"Атака\" е на Политическия съвет на „Обединени патриоти“, като освен ВМРО и НФСБ в подкрепа на това решение са гласували още две партии от коалицията – „Средна европейска класа“ и „Защита“.Останалите депутати от „Атака“ остават гражданска квота и тяхно ще е решението какво да направят – дали да станат независими депутати, или да останат част от парламентарната група на „Обединени патриоти“.Като причина за решението си Патриотите изтъкнаха системно неучастие на Сидеров, Чуколов и Шопов в парламентарната група, нарушаване на етичните правила и постоянна кампания за оклеветяване.„Тук става въпрос за политически развод, ясно и просто“, коментира Каракачанов.Той посочи, че ситуацията досега е била агония и е генерирала нестабилност в управлението, като по думите му форматът \"Патриотичен фронт\" в миналия парламент, в който не участваше \"Атака\", е бил по-ефективен. Това не означава обаче бламиране на мнозинството в парламента или правителството, не променя и отношението към правителството, обявиха Каракачанов и Симеонов.В разпространена от НФСБ декларация относно изключването на \"Атака\" от \"Обединени патриоти\" се посочва, че \"повече от година ръководството на ПП „Атака“ води системна война срещу единството на патриотичните сили чрез постоянни атаки и клеветнически кампании срещу партньорите си от КП „Обединени патриоти“, с което минимизира влиянието на коалицията и дискредитира образа ѝ пред обществото\".От НФСБ допълват, че представителите на \"Атака\" саботират системно работата на Съвета на коалицията и блокират опитите да се проведе дебат и да се постигнат действия по възлови политики. \"Изявленията на Волен Сидеров, председател на ПП „Атака“ в подкрепа на циганските безобразия, както и за стратегическо сближаване с Република Турция, чийто президент недвусмислено заявява претенции към изконни български територии, говорят за сериозно идеологическо отдалечаване от платформата, с която бе създадена КП „Обединени патриоти“. Към всичко това следва да добавим нежелание не само за политически диалог с партньорите в коалицията, но и за нормално човешко общуване от страна на ръководството на ПП „Атака“, самоизолация на нейните представители и често неприемливо за обществото поведение\", се казва още в декларацията.", "date": "2019.07.25", "title": "Изключиха \"Атака\" от \"Обединени патриоти\""}
{"url": "https://offnews.bg/zdrave/iztegliat-opasni-gradni-implanti-ot-pazara-707993.html", "text": "Производителят на гръдни импланти Allergan Inc. съобщи за оттегляне на определени модели текстурирани импланти в световен мащаб, след като регулаторите предупредиха компанията за повишен риск от рак при използването им, съобщава Medvesti.Решението е взето след зачестили случаи на рядка форма на рак. 573 пациентки са били диагностицирани с анапластичен едроклетъчен лимфом. 33 са смъртните случаи.Болестта се смята за много рядко срещана, но в последните години случаите са нараснали. При 481 от 573 заболели жени са били имплантирани Allergan.Експертите смятат, че текстурираните импланти на компанията увеличават риска от развитие на анапластичен едроклетъчен лимфом 6 пъти.", "date": "2019.07.25", "title": "Изтеглят опасни гръдни импланти от пазара"}
{"url": "https://offnews.bg/obshtestvo/nap-pusna-prilozhenieto-za-proverka-dali-sa-iztekli-lichnite-ni-danni-707998.html", "text": "Националната агенция за приходите (НАП) пусна приложението, чрез което всеки може да провери дали негови лични данни са изтекли при хакерската атака. Справка може да се направи през , като се изисква въвеждане на ЕГН и номер на мобилен телефон. След въвеждане на необходимата информация, на телефона си всеки получава отговор дали има неправомерно разпространени техни лични данни. От изпратеното съобщение обаче не става ясно какви точно лични данни са изтекли.От НАП вече съобщиха, че около 4 млн. души са засегнати от изтичането на данни. Неправомерно са били разпространени лични данни и данъчно-осигурителна информация - имена, ЕГН, адреси, телефони, имейли и друга информация за контакт, данни от годишни данъчни декларации, данни от осигурителни декларации, данни за здравноосигурителен статус, издадени актове за административни нарушения, плащане на данъци и осигурителни задължения през Български пощи, за поискан и възстановен ДДС, платен в чужбина, както и данни, получени от други институции като Агенция \"Митници\", Агенция по заетостта, Агенция за социално подпомагане, НЗОК и др.От приходната агенция разясниха, че не се налага всички тези 4 млн. души да сменят личните си карти, като такава необходимост има само за 189 души, за които са изтекли три имена, ЕГН и номерата на личните карти и данни за тяхната валидност.От НАП посочиха, че са предупредили банки, нотариуси, лизингови дружества и други да проявяват по-голяма бдителност при идентифицирането на клиентите си. ", "date": "2019.07.25", "title": "НАП пусна приложението за проверка дали са изтекли личните ни данни"}
{"url": "https://offnews.bg/bojni/nova-smart-pocherni-boksa-708006.html", "text": "Поредна смърт почерни бокса броени дни след смъртта на руснака Максим Дадашев. За това съобщи страницата на Световния боксов съвет (WBC).Името на починалия от травмите, получени на ринга, е Уго Сантийян, той е аржентинец и е на 23 години. Той е участвал в двубой на 20 юли срещу уругваеца Едуардо Хавиер Абреу. Подробности за травмите не се споменават.\"Почивай в мир. Заедно сме със семейството в скръбта му и изразяваме пълната си подкрепа\", написаха от WBC в Туитър.Междувременно от Международната боксова федерация (IBF) започна кампания за събиране на средства в подкрепа на семейството на Дадашев. Той остави вдовица и невръстен син, след като почина от травмите си след мача със Сабриел Матиас на 20 юли.Минималната сума за дарение е пет долара. Пари се събират и в сайта за набиране на средства GoFundMe, като за два дни бяха натрупани 5000 долара.Съперникът на Дадашев в съдбоносния мач се отказа от хонорара си в размер на 75 000 долара и парите вероятно ше бъдат дадени на вдовицата му.", "date": "2019.07.25", "title": "Нова смърт почерни бокса"}
{"url": "https://offnews.bg/sviat/ukrajna-osvobodi-ekipazha-na-zadarzhania-ruski-tanker-708004.html", "text": " Украинските власти освободиха екипажа на руския танкер, който беше задържан на пристанището в Измаил, танкерът обаче остава при тях. Украйна задържа руския танкер във връзка с предполагаемото му участие в инцидента в Керченския пролив, при който руските власти задържаха три украински кораба. Според Службата за сигурност на Украйна руският танкер \"Ника спирит\", разпознат като танкера \"Нейма\", е бил блокирал украинските кораби при инцидента в Керченския пролив. ССУ посочи, че задържаният съд \"е признат за веществено доказателство и се подготвя официално искане в съда за задържането му\".Моряците от задържания в Измаил руски танкер се връщат у дома, а самият кораб остава в Украйна, каза представител на руското посолство в Украйна, цитиран от ТАСС и БТА.Членовете на екипажа са били разпитани и след това освободени.На кораба са извършени упълномощени от украински съд следствени действия - обиск, конфискуване на документи, записи на разговори по радиото по време на конфликта в района на Керченския пролив, бордови дневници.Според украинския журналист Юрий Бутусов танкерът пътувал към Измаил, за да му бъде направен ремонт и не превозвал товар. Задържането и проверката му били одобрени снощи от украинския президент Володимир Зеленски, каза журналистът, специализиран в теми, свързани със сигурността.", "date": "2019.07.25", "title": "Украйна освободи екипажа на задържания руски танкер"}
{"url": "https://offnews.bg/koloezdene/alafilip-zapazi-liderskata-pozitcia-tomas-otstapi-vtoroto-miasto-708001.html", "text": "Французинът Жулиен Алафилип от Deceuninck-Quick Step опроверга всички прогнози и запази жълтата фланелка на лидер в Тур дьо Франс и след 18-ия етап - 208 км от Ембрюн до Валоа, в които бяха включени и две височини от висша категория Кол д'Изоар и Кол дю Галибие.Голямата новина от етапа е, че вторият във временното класиране преди пробягването му Герант Томас беше изпреварен от съотборника си в Ineos Еган Бернал, който се оказа големият печеливш днес.Етапът беше спечелен от колумбиеца Найро Кинтана от Movistar, който финишира за 5:34.15 часа. Втори, на 1,35 минути, остана Ромен Барде от AG2R La Mondiale, който си осигури лидерската позиция при катерачите.Кинтана предприе атаката си 7 км преди Кол дю Галибие (2642 м) и натрупа сериозен аванс пред групата на лидерите. Така колумбиецът стопи близо шест минути от изоставането си от лидера и вече е седми.Бернал също атакува върха и се откъсна от групата на лидерите, като стопи 90 секунди на Алафилип и 5 на Томас, за да излезе втори във временното класиране.Алафилип изненадващо успя да съхрани жълтата фланелка. Той последен изкачи Кол дю Галибие от конкурентите си, но при спукането до финала успя да се присъедини към групата на Томас и така запази дистанцията с него от 95 секунди.Британецът все още с реални шансове да защити титлата си, като големият въпрос е дали Алафилип е изразходвал много от силите си днес, тъй като утре предстои 19-ият етап от Тура, в който ще бъдат изминати 126,5 километра от Сен Жан дьо Мориен до Тин.Състезателите ще трябва да преминат през 5 височини в Алпите - две от трета категория, едва от втора, една от първа и една от висша, като този път няма да има спускане към финала.", "date": "2019.07.25", "title": "Алафилип запази лидерската позиция, Томас отстъпи второто място"}
{"url": "https://offnews.bg/temida/prokurorskata-kolegia-vav-vss-da-balgaria-se-mesi-v-rabotata-na-sa-707965.html", "text": "Прокурорската колегия във ВСС защити номинирания от нея за наследник на Цацаров Иван Гешев. В своя позиция от колегията заявяват, че няма да позволят намеса в работата си. Поводът е Декларация на ПП „Да България!” от 24 юли 2019 г. с искане за оставка на заместник главния прокурор Иван Гешев и за образуване на дисциплинарно производство срещу него; Сигнал от Христо Иванов, председател на тази политическа партия, от 25 юли 2019 г., с искане Прокурорската колегия на ВСС да оттегли кандидатурата на Иван Гешев и срещу него да бъде образувано дисциплинарно производство; Организираните от ПП „Да България!” протести пред сградата на ВСС днес и Отворено писмо от гражданско сдружение Инициатива „Правосъдие за всеки” от 24 юли 2019 г., с искане за оттегляне на кандидатурата на Иван Гешев за главен прокурор. В позицията на Прокурорската колегия се казва още: Декларацията на ПП „Да България!”, както и сигналът, представляват опит за целенасочена политическа намеса в процедурата за избор на главен прокурор и така в независимостта на съдебната власт. С тях, както и с организираните протести срещу конкретен кандидат, се нарушават точно тези демократични ценности и принципи на правовата държава, които политическата партия прокламира, че убедено защитава.Процедурата за избор на главен прокурор ще бъде проведена в пълно съответствие с изискванията на Конституцията на Република България и Закона за съдебната власт, без членовете на Прокурорската колегия на ВСС да се поддават на опити за политически натиск и влияние, независимо от това дали те се осъществяват от управляващите или от опозицията в политическия живот на страната.", "date": "2019.07.25", "title": "Прокурорската колегия във ВСС: 'Да, България' се меси в работата на съдебната власт"}
{"url": "https://offnews.bg/ikonomika/komisiata-za-finansov-nadzor-dade-istoricheski-park-na-prokuraturata-707963.html", "text": "Комисията за финансов надзор (КФН) е предала на прокуратурата данните от своя проверка на атракциона \"Исторически парк\" край Варна, съобщиха от капиталовия регулатор.Въпросното съоръжение набира пари за доизграждането си, като продава акции на хора, които вярват в рентабилността на проекта. Според КФН обаче има вероятност на лицата, придобили от акциите на дружеството, да се предоставя заблуждаваща информация, че заплатената от тях стойност за акциите постъпва в дружеството за реализация на самия проект „Исторически парк“, а не по сметка на акционерите – прехвърлители.Ето и цялата позиция на комисията:Комисията за финансов надзор (КФН) инициира проверка на „Исторически парк“ АД. След като анализира публично оповестената информация за проекта, налична в интернет пространството, електронни медии и социални мрежи, както и в Търговския регистър, Комисията излезе с аргументирано становище по казуса.Проверката на КФН установи, че прехвърлянето на наличните акции на \"Исторически парк\" АД се осъществява между частноправни субекти. Респективно правоотношенията, които възникват между тях също имат частноправен характер. Комисията за финансов надзор няма правомощия по отношение на тях, тъй като тя има правомощия единствено при публично предлагане на безналични ценни книжа.Според становището на КФН, има вероятност на лицата, придобили от акциите на дружеството, да се предоставя заблуждаваща информация, че заплатената от тях стойност за акциите постъпва в дружеството за реализация на самия проект „Исторически парк“, а не по сметка на акционерите – прехвърлители. Ролята на КФН е да осъществява стриктен и навременен надзор, да бъде обективна и безпристрастна, работейки в интерес както на бизнеса, така и на гражданите. Основните цели на КФН са да осигурява защита на инвеститорите в ценни книжа, включително чрез създаване на условия за повишаване на тяхната информираност за капиталовия пазар, създаване на условия за развитието на справедлив, открит и ефективен капиталов пазар и поддържане на стабилността и общественото доверие в него.Първата копка на историческия парк край Варна беше направена на 11 юли 2017 г. Атракционът е изграден върху площ от 130 декара. В него хронологично са пресъздадени различни епохи от развитието на човешката цивилизация, оставили отпечатък по нашите земи, предлагат се тематични атракции, съчетани с възможности за хранене, отдих и провеждане на различни развлекателни мероприятия. Обектът се очаква да бъде завършен окончателно след 3 години като в него трябвало да достигнат 50 млн. евро", "date": "2019.07.25", "title": "Комисията за финансов надзор даде Исторически парк на прокуратурата"}
{"url": "https://offnews.bg/futbol/10-ot-levski-zapisaha-tezhka-zaguba-ot-aek-larnaka-708003.html", "text": "Левски допусна много болезнена загуба с 0:3 от АЕК Ларнака в първа среща от втори квалификационен кръг на Лига Европа, играна на стадион \"АЕК Арена\".Футболистите на треньора Петър Хубчев стояха добре на терена и не позволяваха на домакините да владеят продължително топката. \"Сините\" пропуснаха и няколко добри възможности да поведат в резултата, но Дени Алар и Хали Тиам не успяха да се разпишат.В края на първото полувреме пък Живко Миланов получи втори жълт картон и бе изгонен, след като влезе твърдо на Начо Касес. Санкцията бе пресилена, тъй като на повторението се виждаше, че испанецът преигра в ситуацията.През втората част численото предимство си каза думата и кипърците дръпнаха в резултата с три бързи гола на Апостолос Джиану (66'), Раул Руис (70') и Хектор Хевел (75').Taка Левски ще има изключително тежка задача в реванша, който е на 1 август, да върне пасив от цели 3 гола. Все пак надеждите като че ли са все още живи, тъй като \"сините\" видимо доминираха на терена, преди да останат с 10 човека.Още в 5-ата минута невероятна възможност пропусна Алар, който беше изведен отлично зад защитата от Мариани. Деветката напредна фронтално срещу вратаря Рамирес, но стреля високо в него, а не в далечния ъгъл, което позволи испанския страж да избие в корнер. След центрирането от корнер Каргас също пропусна да открие, пращайки топката във външната страна на мрежата.В 12-ата минута Акоран разби в единоборство главата на Горанов, който имаше нужда от лекарска помощ около две минути. Националът обаче остана на терена с превърна глава.Отлично спасяване на Рамирес спаси АЕК в 23-ата минута. Стаси Иванов проби добре отляво, след което върна топката към Тиам, който с удар с левия крак от границата на наказателното поле, насочи топката към горния ляв ъгъл на домакините, но стражът се разпъна и изби.Последните 15 минути на първата част играчите на „Левски“ направиха поредица от непринудени грешки. Янис Каргас, Миланов и Иванов направиха фаулове, за които получиха жълти картони. Акоран от АЕК също получи жълт картон, спирайки опасна контраатака на Паулиньо. Таранът Джиану получи две подавания, но защитата на \"сините\" се справи.Алар пък изби опасно центриране от корнер в малкото наказателното поле.В последната минута на първата част Миланов запази една топката, която излезе в аут, а в гръб беше ударен от Касес, с който размениха остри реплики. Буквално секунди преди края на първата част опитният играч на „Левски“ се засили силно към противника, но в последния момент се предпази да не го удари. Касес обаче извика силно, симулира и се хвърли на терена. Реферът Тиаго Мартинш отиде да види легналия футболист, след което се засили към Миланов и му показа втори жълт и съответно червен картон.Последва меле между Горанов и играч на АЕК, веднага след него и последния съдийски сигнал за първата част.Втората част започна с две промени. Илия Юруков влезе на мястото на Алар и застана на поста десен защитник, докато Насиру Мохамед дебютира влизайки вместо Каргас.През втората част влязоха и трите попадения.АЕК Ларнака: Рамирес, Хевел (Асобре 76'), Гонзалес, Мойсов, Раул, Касес, Труюлс, Састре, Джиану (Тюлемесе 77'), Тричковски (Полярич 87'), АкоранТреньор: Иманол ИдиакесЛевски: Миятович, Миланов, Каргас (Юруков 46'), Рейш, Горанов, Тиам, Райнов, Мариани, Иванов (Димитров 83'), Паулиньо, Алар (Мохамед 46')Треньор: Петър Хубчев", "date": "2019.07.25", "title": "10 от Левски записаха тежка загуба от АЕК Ларнака"}
{"url": "https://offnews.bg/tehnologii/a1-veche-priema-video-obazhdania-ot-klienti-s-tehnicheski-vaprosi-707992.html", "text": "А1 е първият телеком у нас, който приема видео обаждане от своите клиенти за отстраняване на технически затруднения с фиксирани услуги. А1 Видео помощник може да се ползва за въпроси, свързани с интернет и телевизия, както и за услугата за домашен интернет във всяка точка на България Net Box.За да се възползват от услугата, клиентите трябва да имат връзка с интернет и да включат камерата на своя смартфон или таблет, за да покажат това, което ги затруднява на експерта на А1. Единственото условие е да бъде разрешен достъпът до микрофона и камерата на съответното устройство, като не се изисква инсталиране на приложение или регистрация.Видео услугата идва на помощ в случай на техническо затруднение, изискващо диагностика и настройка на устройствата, които се ползват като телевизор, рутер и др. Услугата не нарушава личното пространство на хората – експертите на А1 виждат само обектите, към които потребителят насочва своята камера. По този начин затрудненията се отстраняват много по-бързо и лесно за клиентите.А1 Видео помощник е безплатен за всички потребители, които използват мобилни услуги с абонаментен план от А1. За клиентите на предплатена услуга и тези на другите оператори, използването на А1 Видео помощник черпи от включените мегабайти като цената е според условията на тарифния план.А1 Видео помощник е част от стратегията на А1 да осигури още по-качествено обслужване. Компанията вече консултира чрез видео обаждане своите клиенти и при закупуване на продукти от онлайн магазина на А1. Това става възможно с услугата видео магазин, която е достъпна за смартфон, таблет и настолен компютър чрез специална икона за всяко устройство от онлайн портфолиото на А1.", "date": "2019.07.25", "title": "А1 вече приема видео обаждания от клиенти с технически въпроси"}
{"url": "https://offnews.bg/obshtestvo/so-kupuva-kashtata-na-iavorov-vazstanoviava-tazi-na-rajna-kniaginia-707972.html", "text": "Столична община ще участва в търга за къщата на Пейо Яворов на ул. \"Г. С. Раковски\" 136, реши Столичният общински съвет. Общината е готова да плати 1,285 млн. лв. за имота в идеалния център - къщата и двора. Бяха възложени различни външни оценки и вече сме убедени, че цената в момента отговаря на пазарната и е изгодна за данъкоплатеца, обясни Тодор Чобанов, зам.-кмет по култура.След придобиването на имота, общината ще направи неотложен ремонт на сградата. Той обаче не е авариен, сградата не е пряко застрашена, уточни Чобанов. Той съобщи, че има готов и съгласуван проект за обновяването на сградата, дело на арх. Станислав Константинов.По думите на Чобанов общината има чудесно взаимодействие с Националния литературен музей, с който след придобиването на имота ще бъде сключен договор, за да се гарантира функционирането на дома на Яворов като къща-музей. За музея ще бъдат усвоени и другите два етажа, които сега не се използват за музейни нужди. Ще бъде възстановена с дарение и къщата на Райна Княгиня на столичната ул. \"Софроний Врачански\", която също ще бъде превърната в музей. ", "date": "2019.07.25", "title": "СО купува къщата на Яворов, възстановява тази на Райна Княгиня"}
{"url": "https://offnews.bg/kultura/chastnite-muzei-shte-poluchavat-razreshitelni-v-srok-do-2-mesetca-707964.html", "text": "Парламентът прие промени в Закона за културното наследство на второ четене, касаещи частните музеи, предаде \"Фокус\".Една от основните промени е, че разрешителното за дейността на частния музей ще се издава в срок до 2 месеца, уточнява БТА.Разрешението за извършване на музейно дейност се издава въз основа на заявление, към което се прилагат Разрешението за извършване на музейна дейност се издава въз основа на заявление, към което се прилагат освен документи, удостоверяващи наличието на изискванията, и план на сградата за музеи с обозначени пространства за експозиция, фондохранилища, санитарни помещения за персонала и за посетители, работни помещения и лаборатория, наличие на сигнално-охранителна техника, система за пожароизвестяване и средства за пожарна безпоасност и проект на бюджет за издръжка на сградата и персонала. Друга от мерките се отнася до процедурата на съгласуване на инвестиционни проекти и искания за намеси в защитените територии за опазване на културното наследство. Измененията в Закона за културното наследство са свързани и с издаването на разрешение за извършване на консервация и реставрация на движими културни ценности национално богатство. Със промените се дефинира и термина „събитие“. Съгласно текстовете това е случка, инцидент, премеждие, епизод, свързани с точно определено време и място, и с документирано историческо значение. Законът влиза в сила от деня на обнародването му в „Държавен вестник“, допълват от \"Фокус\".", "date": "2019.07.25", "title": "Частните музеи ще получават разрешителни в срок до 2 месеца"}
{"url": "https://offnews.bg/drugi/frenski-avantiurist-padna-vav-vodata-pri-opit-da-preleti-la-mansha-707975.html", "text": "Френският изобретател и авантюрист Франки Сапата не успя да прелети Ла Манша (36 км) с конструиран от самия него флайборд (flyboard).Сапата е паднал във водата при презареждане. Целта му е била да посвети полета на 110-годишнината от първото прелитане на канала от френския авиатор Луи Блерио.Флайбордът е платформа, задвижвана от пет мини-турбореактора, които позволяват развиване на скорост до 190 км/ч. Горивото е керосин, който се носи в раница на гърба на пилота.Количеството гориво е достатъчно за десетина минути полет. Прелитането над Ла Манша е било програмирано да протече за около 20 и това е наложило Франки да се приближи до лодка, за презареждане. Именно тогава е станал и инцидентът, при който той пада във водата.\"Много е разочароващо. Правили сме тази маневра десетки пъти и при по-бурно море. Знаехме, че има минимален риск нещата да не се случат перфектно\", коментира Стефан Денис, член на екипа на Сапата.Изобретелят е здрав и се е прибрал в ателието си в Марсилия, като е амбициран до два дни да направи машина, която да прелети през Ла Манша от един път без презареждане.", "date": "2019.07.25", "title": "Френски авантюрист падна във водата при опит да прелети Ла Манша"}
{"url": "https://offnews.bg/kultura/poeticheska-pamet-za-stanka-pencheva-v-stolichna-biblioteka-707971.html", "text": "Събитието е посветено на 90-ата годишнина от рождението на Станка Пенчева и ще се състои на 30 юли 2019 г. (вторник) от 18:00 часа в Мраморното фоайе на библиотеката. Организирано е съвместно с Българския П.Е.Н.-Център и е част от инициативата „Поетическа памет“, създадена да припомня бележити български творци на словото, които вече не са между нас.За Станка Пенчева ще говорят поетесата Екатерина Томова и поетът Георги Константинов, спомени за нея са изпратили Рада Александрова и Валентина Радинска, а Александра Ивойлова ще е водеща на вечерта. Ще присъства Радина Цачева, дъщеря на Станка Пенчева.Станка Пенчева (1929 - 2014) е автор на 27 стихосбирки, 3 книги с публицистика, една с автобиографична проза и една повест за деца. Отделни нейни творби са превеждани на руски, румънски, беларуски, английски, арабски, португалски, полски, шведски, хинди, испански, турски, френски, латвийски, украински, полски, чешки, словашки, сърбохърватски и др. Има издадени стихосбирки на грузински език.", "date": "2019.07.25", "title": "Поетическа памет за Станка Пенчева в Столична библиотека"}
{"url": "https://offnews.bg/zdrave-i-krasota/sazdadoha-tatuirovki-za-diabetitci-707969.html", "text": "Екип инженери от Мюнхенския технически университет създаде специални медицински татуировки, които ще следят здравословното състояние на хората, съобщава сайтът Science alert.Специални вещества, които се вкарват подкожно, реагират при промяна в нивата на глюзоката, албумина и рН. При отклонения от нормите татуировката мени цвета си.Ниските стойности на албумина може да са симптом за проблеми с бъбреците или черния дроб, а високите за сърдечно-съдово заболяване.Нивата на глюкозата (кръвната захар) подлежат на постоянен контрол при диабет.Ниските нива на рН се показател за ацидоза (висока киселинност, снижаване на рН), а високите за алкалоза (високо съдържание на алкални вещества).Оцветителят за татуировки, който са предложили немските учени, ще бъде в помощ на пациентите с хронични заболявания и на хората, които провеждат рехабилитация след операция или травма.", "date": "2019.07.25", "title": "Създадоха татуировки за диабетици"}
{"url": "https://offnews.bg/futbol/balgaria-se-naredi-mezhdu-mali-i-burkina-faso-v-ranglistata-na-fifa-707974.html", "text": "Българският национален отбор заема вече се намира на 60-ото място в ранглистата на ФИФА за този месец. \"Трикольорите\" бележат спад от три места спрямо предходната класация. Все пак националите ни запазват актива си от 1388 точки, който ги поставя точно зад Финландия и Мали и точно пред Буркина Фасо и Катар. Спрямо отборите единствено в зона \"УЕФА\" България е на 33-то място от 55 състава.Начело на класацията и през юли остава националният отбор на Белгия с 1746 точки. На втора позиция с 1726 излиза петкратният световен шампион Бразилия, който в началото на месеца триумфира на \"Копа Америка\". Челната тройка се допълва от световния шампион Франция с 1718 точки.От съперниците на България в квалификациите за европейското първенство през юни най-напред е Англия. \"Трите лъва\" са четвърти в класацията. Чехия е на 43-то място, Черна гора - на 55-о, а единствено Косово е зад българския състав. Косоварите са 120-и.", "date": "2019.07.25", "title": "България се нареди между Мали и Буркина Фасо в ранглистата на ФИФА"}
{"url": "https://offnews.bg/obshtestvo/5000-na-vitoshka-piha-ot-vodnite-chovetci-na-sofijska-voda-707976.html", "text": "И тази година „Софийска вода“, част от Веолия, спази лятната традиция и разположи познатите „Водни човеци“ по бул. „Витоша“ в рамките на кампанията „Утоли жегата“. Така над 5000 столичани и гости на столицата пиха чиста и разхлаждаща питейна вода и получиха подробна информация за качествата и показателите й. Трите портативни чешмички, изработени изцяло от ВиК материали и приличащи на човечета, са свързани пряко с хидрантите, през които тече чиста питейна вода. Тя е естествено студена, което я прави още по-привлекателна в летните жеги.Идеята за водните човеци тръгва преди 9 години по време на „Горещниците“ – дните през месец юли, които според българските традиции са най-жарките дни от годината. Именно в топлите дни е изключително важно да приемаме достатъчно вода и да се грижим за хидратацията си. Софийската вода, със своето неутрално към леко алкално 7,37 pH, максимално способства за клетъчната обмяна, за добрия тонус и здраве. Според експертите, препоръчителното количество вода, което трябва да пием през лятото, е около 2 литра на ден. И трябва да сме изключително внимателни, защото когато усетим жажда, тялото ни вече е дехидратирано.За щастие, столицата ни се радва на качествена планинска вода, но това не отменя задълженията на „Софийска вода“ да я пречиства и контролира, така че тя, напълно безопасна и с отлични характеристики, да достига до домовете.Чрез кампанията „Утоли жегата“ „Софийска вода“ нагледно показва и от какво е изградена водопроводната мрежа под улиците и тротоарите на София - общо 4000 км, които са скрити от очите ни. Водните човечета са сглобени от такива материали и са направени от хората, които се грижат да имаме постоянно качествена питейна вода и канализация до и от дома и работата.С времето концепцията на кампанията „Утоли жегата“ става по-екологична. За разлика от предишни години, в които „Софийска вода“ раздава питейна вода в чашки, с появата на чешмите – човечета отпада и необходимостта от използването на материали за еднократна употреба.Докато Водните човечета бяха на разположение на софиянци и гости на града, мобилна лаборатория на „Софийска вода“ показваше на място състава и качеството на водата, която тече от чешмите, както и във всички сгради в София. Така всеки желаещ сам можеше да провери отличното качество и параметрите на жизненоважната течност, която „Софийска вода“ всекидневно доставя на над 1 400 000 души на територията на Столична община.", "date": "2019.07.25", "title": "5000 на Витошка пиха от водните човеци на Софийска вода"}
{"url": "https://offnews.bg/drugi/talantat-na-evrofutbol-nurgiul-salimova-e-evropejska-otborna-shampionk-707970.html", "text": "Нургюл Салимова - Спортен талант на Еврофутбол, заедно с Габриела Антова – талант от 2017-та и Надя Тончева спечелиха титлата от Европейското отборно първенство по шахмат за девойки до 18 години.То се проведе в Пардубице (Чехия) от 11-ти до 17-ти юли. Българките бяха безапелационни и спечелиха с шест победи и един равен мач.На 23-ти и 24-ти юли се състоя Националния шампионат по лека атлетика за мъже и жени, в който няколко Спортни таланти на Еврофутбол взеха участие.Тихомир Иванов грабна 4-та си титла на скок височина, след като преодоля от първи опит 225 см. Той направи опити на 233 см, но не успя.Петър Пеев спечели два сребърни медала в спринтовите дисциплини при мъжете. На 100 метра 22-годишният столичанин завърши за 10.69 сек, като победител е Антонио Иванов с 10.58.На 200 метра Петър водеше почти до 150-тия метър, но във финалните метри бе изпреварен отново от Антонио и завърши втори с време 21.18 сек. Антонио, който е трикратен Спортен талант на Еврофутбол грабна втората си титла с 20.85 сек.Параолимпиецът ни Християн Стоянов спечели едни сребърен и един бронзов медал от шампионата. На 1500 метра той финишира втори за 3:55.18 мин. Преди него е Иво Балабанов с 3:48.07 мин.Във втория ден от шампионата Хрис постигна личен резултат на 800 метра с време 1:53.74 мин, което му отреди третата позиция. Първи е Мартин Проданов с 1:52.76 мин.Светлозар Николов – Спортен талант в плуването, зае 37-о място в дисциплината 200 метра съчетано плуване на Световното първенство за мъже и жени, което се провежда в Гуанджу, Южна Корея. 19-годишният пловдивчанин завърши за 2:04.99 мин.", "date": "2019.07.25", "title": "Талантът на Еврофутбол Нургюл Салимова е европейска отборна шампионка"}
{"url": "https://offnews.bg/kultura/finalat-na-igra-na-tronove-niama-da-bade-prepravian-707973.html", "text": "Призивите на фенове на сериала \"Игра на тронове\" да бъде заснет допълнителен материал от финалния му сезон останаха напразни, съобщиха Ройтерс и Асошиейтед прес.Програмният директор на телевизия НВО Кейси Блойс заяви, че не се обмисля сериозно възможността да се заснеме отново финалът на въпросната история, който според някои фенове и критици е разочароващ.Всъщност номинациите за наградите \"Еми\" по-рано този месец не бяха повлияни от въпросните призиви - \"Игра на тронове\"получи рекордните 32 номинации, предаде БТА.Телевизия НВО ще се опита да съхрани жив интереса на феновете и към нов сериал, в който действието предхожда случващото се в \"Игра на тронове\". \"Снимките на първия епизод от новия сериал наскоро приключиха в Белфаст - отбеляза Блойс. - Заснетият материал наистина е много добър. В новия сериал се снима Наоми Уотс, а действието се развива хиляди години преди това в \"Игра на тронове\".Той увери, че негативните реакции към финала на \"Игра на тронове\" изобщо няма да повлияят върху заснемането на новия сериал.", "date": "2019.07.25", "title": "Финалът на 'Игра на тронове' няма да бъде преправян"}
{"url": "https://offnews.bg/obshtestvo/davat-poveche-svoboda-na-uchitelite-pri-planiraneto-i-prepodavaneto-na-707966.html", "text": "Учителите да получат повече свобода при планиране на уроците и преподаването им в клас предлага Министерството на образованието и науката с промени в наредба, публикувани за обществено обсъждане преди гласуването им от Министерския съвет.Отменя се разписаната в Наредба 5/2015 г. структура на годишното тематично разпределение, отпадат и изискванията за заверката му при преструктуриране.Идеята е учителят да има по-голяма самостоятелност и сам да прецени как да структурира и преподаде материала, в зависимост от нивото на съответния клас, с който работи.\"Целта е да се постигне по-голяма гъвкавост, оперативност и ефективност в процеса на обучение, а също и да се преодолее съществуващия формализъм\", пишат от министерството в съобщение до медиите по повод промените.\"Започва префокусиране от документите към резултатите. На учителя се дава свободата да адаптира своята работа към темповете във всеки конкретен клас, за да постигне очакваните резултати, като в същото време от него се изисква ритмичност на учебните дейности и изпълнение на учебната програма в нейната цялост. Това са мотивите за предложените изменения\", допълват от МОН.Оттам разясняват, че проектът е изготвен на база срещи с колективите на различни видове училища и след дискусии с представители на регионалните управления на образованието, с които са обсъдили как да облекчат съществуващата административна тежест.В момента в началото на годината учителите трябва да подготвят разпределение за преподаване на темите в учебната програма, което да следват стриктно и задължително при преструктуриране на учебното съдържание да искат и получат заверка от директора. Този момент от тяхната работа подлежеше и на проверки от експертите в регионалните управления.", "date": "2019.07.25", "title": "Дават повече свобода на учителите при планирането и преподаването на уроците"}
{"url": "https://offnews.bg/obshtestvo/sobstvenikat-na-tad-grup-ne-sme-padari-na-nashite-sluzhiteli-708002.html", "text": "Изобщо ми е непонятно защо и в какво съм обвинен. Това заяви пред bTV собственикът на компанията \"Тад груп\" Иван Тодоров.На сочения за извършител на атаката Кристиян Бойков, на изпълнителния директор на \"Тад груп\" и на нейния собственик бяха повдигнати обвинения във връзка с хакерската атака срещу НАП, при която изтекоха лични данни. Тодоров е обвинен като подбудител на Бойков за неговите действия.За собственика на компанията беше издадена европейска заповед за арест, след като не е бил открит на адреса му в България. Сега чета, че ме определят и за кебиртерорист. Не знам как се случи това. Ние вече 3-4 години се опитваме да подобряваме сигурността и на частни, и на държавни институции, коментира Иван Тодоров.На въпрос в какви отношение е с Бойков Тодоров отговори, че е зает и пътува много, а в офиса стои само по няколко часа на седмица.\"Срещите ни са били изцяло само там, чисто професионално. Нищо повече\", допълва той.Той отрече да е подбуждал Кристиян Бойков за извършване на атаката, но посочи, че фирмата няма системен контрол над служителите си. \"Ние не сме пъдари на нашите служители. Те имат политика, която трябва да спазват, и вярваме, че го правят\", коментира Тодоров. Той се намира в Канада във връзка с друг свой бизнес - верига ресторанти. \"Тази среща е ежегодна и аз подлежа на глоба от 5000 долара, ако не присъствам, затова съм тук. Билетите ми са купени още преди 2 месеца, което мога да го удостоверя. Прибирам се следващата седмица и имах намерение първото нещо, което направя като се прибера, да е да помогна с каквото мога и да разбера в какво съм обвинен, обясни Тодоров.", "date": "2019.07.25", "title": "Собственикът на Тад груп: Не сме пъдари на нашите служители"}
{"url": "https://offnews.bg/ikonomika/taneva-prizna-za-nebrezhnost-pri-borbata-s-chumata-plamna-i-montana-707979.html", "text": "Ново огнище на африканска чума по свинете е регистрирано в Монтана, обяви министърът на земеделието Десислава Танева. До момента обаче във областта все още не е обявено бедствено положение.Извънредни мерки обаче са в сила в областите Плевен, Русе и Разград.Към днешна дата огнищата на зараза при домашната свиня са 19, а при дивата - 20.Стопаните, чиито свине не са регистрирани по европейския регламент, няма да бъдат компенсирани, заради чумата, но правителството ще мисли как да ги подкрепи, не като пряко обезщетение, добави министър Танева.Днес тя откри първата дискусия с бранша за новата Обща селскостопанска политика (ОСП) 2021-2027 г.Танева призова кризата да не се политизира:Министър Танева определи като основателни критиките на еврокомисаря по здравеопазването Витянис Андрюкайтис по отношение на предприетите мерки за справянето с разпространението на заразата:", "date": "2019.07.25", "title": "Танева призна за небрежност при борбата с чумата, пламна и Монтана"}
{"url": "https://offnews.bg/analizi-i-komentari/moskva-predlaga-na-zapada-sazdavane-na-analog-na-osse-za-persijskia-za-707982.html", "text": "Новият министър на отбраната на САЩ Марк Еспър заяви, че страната не желае по-нататъшна ескалация на напрежението в района на Персийския залив и е готова на преговори с Иран.„Без всякакви предварителни условия, по всяко време и на всяко място ние искаме да се срещнем с тях и да поговорим как можем да се върнем към преговорите“, казва Еспър, цитиран от пресслужбата на Пентагона. Отношенията между двете страни се изостриха след решението на президента Тръмп да развали ядреното споразумение с Техеран и да възобнови натиска чрез санкции срещу Иран заради нарушения на условията по сделката. В ислямската република определиха това като незаконни и неоснователни действия.На фона на заплахата от война между САЩ и Иран Русия представи нова концепция за колективна сигурност в Персийския залив, пише „Коммерсантъ“. Документът предвижда поетапно и дългосрочно урегулиране. Но той ще се конкурира с оперативните опити на колективния Запад да снижи напрежението на „танкерната война“ с Иран – в Лондон и Вашингтон вече предложиха да се създаде военно-морска коалиция за защита на корабоплаването в Ормузкия и Баб-ал-Мандебския проливи край бреговете на Иран и Йемен.Русия може да свика заседание на Съвета за сигурност при ООН за недопускане на ескалацията в зоната на Персийския залив, съобщи вчера пред журналисти специалният представител на руския президент За Близкия Изток и Африка, зам.-външен министър Михаил Богданов. Преди това той презентира новата руска концепция за колективна сигурност в Персийския залив пред представители на арабските държави, Иран, Турция, 5-имата постоянни членове на СС при ООН, ЕС, страните от БРИКС.През последните години САЩ засилиха натиска си върху Техеран, като получиха различни отстъпки от страната – от прекратяването на ядрените и ракетните програми до намаляване на външнополитическата активност.Москва предлага в Персийския залив да се създаде организация за сигурност и сътрудничество, където покрай регионалните играчи биха могли да влязат Русия, Китай, САЩ, ЕС и Индия. Руското външно министерство смята да започне реализирането на концепцията с борбата с тероризма, урегулирането на регионалните конфликти, разрешаването на споровете около иранската ядрена програма.Русия не за пръв път представя идеята си за разработване на колективна система за сигурност в Персийския залив. Подобни опити са предприемани и в края на 90-те, когато възникна заплахата от американско нахлуване н Ирак, и през 2 000-е г. Но Москва не получи реална подкрепа за инициативата си.„Ние сега разчитаме на по-голямо разбиране от страните в региона, които видимо са се убедили, че е било нужно по-енергично да подкрепят предложенията на Русия, за да се избегне войната и хаосът“, казва зам.-председателят на Асоциацията на руските дипломати Андрей Бакланов. Той е участвал многократно в преговорите, свързани с разработката на идеята за създаването на колективната сигурност в региона. Според него този път Москва смята да използва позитивния опит от разблокирането на ситуацията в Сирия, както и наложилите се напоследък тесни контакти с регионалните играчи.САЩ са готови да предоставят свои военни кораби за координация на операциите в региона, но предлагат на съюзниците си да поемат съпровождането на търговските кораби и финансовия товар. Бъдещата операция получи названието „Sentinel“ /Страж/. САЩ подчертаваха, че тя не е насочена против Техеран и в същото време казваха, че работят по посока на промяна в поведението на иранските власти. В отговор Иран обеща да изпълни многократните си заплахи да затвори Ормузкия пролив и подчерта, че отговорността за сигурността на проливите е дълг на страните в региона.Тъй като не желаят да бъдат въвлечени в конфликта между САЩ и Иран, повечето от съюзниците на Вашингтон се отнесоха към идеята за военно-морската коалиция доста предпазливо. Впрочем, отказът от американската оферта от страна на вече бившия британски премиер Тереза Мей няма да предпази Лондон от конфронтацията с Техеран. След като в Гибралтар беше задържан ирански танкер, ислямската република започна лов на британски кораби. В резултат тази седмица Великобритания инициира създаване на европейска коалиция за борба с пиратството.„В момента ние обсъждаме европейската инициатива с Великобритания и Германия“, заяви външният министър на Франция Жан-Ив Ле Дриан. Идеята се подкрепя от Дания, Италия и Холандия, съобщи Ройтерс. Германия, Испания, Полша и Швеция все още проучват въпроса. И никой от европейците, в това число и британците, не искат отношенията с Иран да се изострят.", "date": "2019.07.25", "title": "Москва предлага на Запада създаване на аналог на ОССЕ за Персийския залив"}
{"url": "https://offnews.bg/evropa/ursula-fon-der-lajen-ek-i-polsha-triabva-da-se-zaemat-s-migratciata-i-707986.html", "text": "Новата Европейска комисия и Полша ще трябва да се заемат с трудни въпроси като миграцията и върховенството на закона в духа на взаимно уважение и разбирателство, каза днес Урсула фон дер Лайен, която предстои да оглави Европейската комисия, предаде БТА.\"Има трудни въпроси, с които трябва да се справим, като миграцията или върховенството на закона\", посочи Фон дер Лайен преди срещата си във Варшава с полския премиер Матеуш Моравецки. \"Мисля, че е важно да се слушаме един друг и да се отнасяме с уважение един към друг и никога да не забравяме, че сме в Европейския съюз\".Фон дер Лайен пристигна в Полша днес, за да обсъди с Моравецки, структурата, програмата и състава на новата Европейска комисия, наред с други въпроси.Миналата седмица Фон дер Лайен каза, че върховенството на закона ще бъде един от приоритетите на новата Европейска комисия, но предупреди също, че отделни държави от общността не трябва да бъдат взимани на мушка.Полският министър-председател Моравецки каза на пресконференцията, че новият мандат на Европейската комисия може да се превърне в период на изграждане на \"Европа на компромисите и съгласието\".\"Полша се надява на \"Европа на компромиса\", която ще постигне обща позиция в сфери като търговията, енергетиката, икономиката и иновациите, подчерта Моравецки преди разговорите си с Фон дер Лайен, съобщи ДПА.", "date": "2019.07.25", "title": "Урсула фон дер Лайен: ЕК и Полша трябва да се заемат с миграцията и върховенството на закона"}
{"url": "https://offnews.bg/112/14-godishno-momiche-e-nahapano-ot-rotvajler-v-gorna-bania-708005.html", "text": "14-годишно момиче е нахапано от ротвайлер в столичния квартал \"Горна баня\", съобщи bTV.Сигнал за инцидента е получен в Спешна помощ малко след 19 часа. Момичето е получило ухапвания в областта на главата и слепоочието. Детето е прието в \"Пирогов\" без опасност за живота. Лекарите ще обработят раните и момичето ще бъде изписано. ", "date": "2019.07.25", "title": "14-годишно момиче е нахапано от ротвайлер в Горна баня"}
{"url": "https://offnews.bg/temida/ivan-geshev-ot-dobrich-chetirima-shte-badat-obvineni-za-ukrivane-na-d-707980.html", "text": "Ще бъдат повдигнати обвинения на четирима души за участие в организирана престъпна група за укриване на данъци. Това заяви зам. главният прокурор Иван Гешев в Добрич във връзка с на Специализираната прокуратура за разследване на организирана престъпна група за данъчни престъпления.Операцията се провежда днес паралелно в Добрич, Варна и София. Арестуваните четирима души не са само от добруджанския град. Единият от тях има крупен бизнес в столицата, уточни Гешев, цитиран от Фокус. Единият обвинен за ръководене на организирана престъпна група и четиримата като вероятни извършители на вторични престъпления – данъчни, с първоначална щета 300 000 лв. Възможно е нейният размер впоследствие да нарасне съществено след изготвяне на съответните експертизи\", каза зам. главният прокурор. Той посочи, че лицето, което ръководи групата, „в някаква степен е емблематично за град Добрич“, осъждан неведнъж за данъчни престъпления.От думите на Гешев стана ясно, че това е Антон Проданов, свидетел по делото срещу Живко Суджука. ", "date": "2019.07.25", "title": "Иван Гешев от Добрич: Четирима ще бъдат обвинени за укриване на данъци днес"}
{"url": "https://offnews.bg/kultura/chelopech-stava-novata-rok-stolitca-na-balgaria-707940.html", "text": "Бившия кмет на Каварна Цонко Цонев провъзгласи средногорското село Челопеч за новата рок-столица на България. На 9 и 10 август кметълът организира нов, единствен по рода си рок-фестивал заедно с режисьора Андрей Слабаков, певеца Димитър Аргиров и със съдействието на кмета на община Челопеч Алекси Кесяков.На 9 август, на откритата сцена ще се качат бандите Cradle of Filth, Scarlet Aura, Silked & Stained. Към тях ще се присъединят българските музиканти от Krossfire, както и съвсем новата група, създадена миналата година - Sakar.На 10 август пред публиката ще забият Pretty Maids, AXXIS, Wild Souls.Грандиозното музикално събитие ще се проведе в парка „Корминеш” близо до селото, където е и живописната местност „Вълчата пътека”. Именно тя дава и името на фестивала –  Локацията на концертите е на по-малко от час път с кола от София, което я прави удобна и лесно достъпна. В двата фестивални дни организаторите ще осигурят специални шатъли, които ще превозват зрители на всеки 30 минути до парк “Корминеш”. Те ще се движат между 14 и 17 часа от центъра на Челопеч и от жп гара “Златица”. След 22 часа ще бъде осигурен превоз обратно към града.„Всички добре си спомнят Каварна Рок Фест и неговата 12-годишна история”, споделя Кметъла Цонко Цонев. „Надявам се „Вълчия фестивал” да е продължение на това, което направих в Каварна и да успеем, заедно с екипа ми, да направим Челопеч новата рок-столица на България като поканим отново всички най-големи рок и метъл имена”.Режисьорът Андрей Слабаков ще снима специален документален филм за метъл фестивала, с автентични кадри от събитието и култови интервюта с най-големите рок звезди. Певецът Димитър Аргиров договори участието на хедлайнерите във фестивала и заедно с Цонко Цонев е в основата на организацията на грандиозното музикално събитие.", "date": "2019.07.25", "title": "Челопеч става новата рок-столица на България"}
{"url": "https://offnews.bg/sviat/nad-50-dushi-zaginaha-pri-3-eksplozii-v-afganistan-707942.html", "text": "Над 50 души бяха убити за 12 часа в Афганистан, предаде БТА.Най-малко 12 души загинаха при три експлозии в афганистанската столица Кабул.\"Първо избухна прикрепена към минибус магнитна бомба, след това близо до мястото, където бе взривен бусът, се взриви атентатор самоубиец, а третата атака бе извършена с кола бомба от неизвестни екстремисти\", каза говорителят на афганистанското вътрешно министерство Насрат Рахими.Атаките бяха извършени, докато американският генерал Джоузеф Дънфорд, председател на Съвета на началник-щабовете на въоръжените сили на САЩ, провеждаше среща с високопоставени американски служители и служители на НАТО в Кабул.При трите експлозии в Кабул са ранени 27 души, съобщи говорителят на афганистанското министерство на здравеопазването Уахидула Маяр.Отговорност за нападението с колата бомба поеха талибаните. Техният говорител Забиула Муджахид заяви, че при атаката е бил атакуван конвой на \"чуждестранни нашественици\", минаващ през района.Все още никой не е поел отговорност за останалите две атаки.Деветима цивилни, сред които шест жени и три деца, бяха убити при експлозия на път в провинция Нангархар, Източен Афганистан, отбелязва ДПА.Най-малко 35 полицаи бяха убити и 12 души, сред които шестима полицаи, бяха ранени при нападение на талибаните в провинция Тахар, Северен Афганистан, предаде ДПА, като се позова на афганистански служител.Талибаните са атакували три контролни пункта и военна база, използвана от полицията. По данните на друг афганистански служител убитите полицаи са 43, а деветима полицаи са в неизвестност, като талибаните са превзели базата и са я унищожили.", "date": "2019.07.25", "title": "Над 50 души загинаха при 3 експлозии в Афганистан"}
{"url": "https://offnews.bg/zdrave/d-r-boriana-chompalova-nad-20-ot-infarktite-protichat-bezsimptomno-707909.html", "text": "Д-р Чомпалова, какво представлява инфарктът?Миокардния инфаркт е загиване на част от сърдечния мускул поради недостатъчно или напълно липсващо кръвоснабдяване, причинено от запушване на коронарен съд. Формира се тромб в коронарния съд, миокардната тъкан е лишена от доставяне на кислород и хранителни вещества, и с всяка минута увредата се задълбочава до настъпване на клетъчна смърт. Колкото по рано се „отвори” коронарната артерия, толкова шансовете да се ограничи загиването на миокарда (сърдечния мускул) са по-големи.Клинично миокардният инфаркт се представя с гръдна болка, т.н. стенокардия, дължи се на настъпилите промени в сърдечния мускул от остро развилата се исхемия (кислородна недостатъчност в тъканите).Болката е локализирана зад гръдната кост, по-често се появява в ранните сутрешни часове. Тя може да се разпространява към гърба, долната челюст, лявата ръка. Наблюдават се и вегетативни прояви – изпотяване, гадене, повръщане, обща отпадналост, страх.Над 20% от инфарктите протичат безсимптомно. При някои пациенти, най-често при диабетици, отсъства гръдна болка поради висок толеранс към болката.Кои са нетипичните симптоми, които могат да ни заблудят?Нетипичното протичане на миокарден инфаркт не е рядко явление. Симптомите, които могат да затруднят диагностицирането са:- отпадналост, която може да се обясни и с други съпътстващи заболявания на пациента, но липсва например анемия, нарушен ритъм на хранене, предхождащо тежко физическо натоварване;- нарушение на съня;- задух;- затруднено дишане;- стягане в гръдния кош, което може да се дължи и на несърдечни причини;- необясним спад на артериалното налягане;- световъртеж;- мисловно объркване, при липса на данни за мозъчен инсулт;- позиви по малка нужда;- обилно отделяне на урина, при липса на бъбречно заболяване или ритъмни нарушения; - може да наподобява на коремна болка, да се интерпретира като обострена язва, гастрит или рефлуксен езофагит - типична е парещата болка, която се влошава при легнало положение;- гръден дискомфорт, който да се отдаде на „простуда“.Много сериозни и животозастрашаващи сърдечни заболявания протичат със сходна, включително и по отношение на болката, клинична картина. - остра гръдна болка на пристъпи, която продължава часове наред. Болката често преминава в гърба или долните крайници. Характерно е, че на някоя от големите артерии на крайниците може да не се напипва пулс. - болката при перикардит е също така остра и често е придружена с кашлица и задух. Обикновено е в раменете, шията и се разпространява към трапецовидния мускул. - остра, режеща болка, която се появява при всяко вдишване. При спиране на дишането болките изчезват. - болката е локализирана встрани на гръдния кош.Как се диагностицира инфарктът?Диагнозата се поставя чрез електрокардиограма, ехокардиография, кръвни тестове. дава информация за вида на инфаркта - големината и локализацията, които определят и по-нататъшното поведение на кардиолозите. Регистрира ритъмни и проводни нарушения.  информира за промени в засегнатия участък, наличие на усложнено протичане напр. руптура (разкъсване или пробиване) на структури на сърцето, водещи до сърдечна недостатъчност и др.Какви усложнения може да предизвика?При миокардния инфаркт могат да се наблюдават животозастрашаващи ритъмни нарушения - остра сърдечна недостатъчност, камерна тахикардия, перикардит (възпаление на сърдечната обвивка), внезапна сърдечна смърт.Запушване на кръвоносен съд от тромб, образувал се в сърцето, може да засегне артерии на крайниците, мозъчните артерии, мезентериална артерия (която кръвоснабдява червата), бъбречните артерии.Засегнатите тъкани, при пълно запушване продължило над 6 часа, загиват. При засягане на бъбречна артерия се развива бъбречен инфаркт. Ако е засегната сънна артерия например, пациентът може да получи мозъчен инсулт.Кои хора са в рисковата група?- мъжете над 45 години и жените над 55 години са с по-висок риск;- хората с фамилна обремененост, които имат близки със сърдечносъдови заболявания;- страдащите от артериална хипертония и други съпътстващи сърдечно-съдови заболявания;- хората с висок холестерол;- хората с наднормено тегло;- пациентите със захарен диабет;- хората, които водят нездравословен начин на живот - тютюнопушене, злоупотреба с алкохол, липса на двигателна активност;- при стрес, който може да отключи артериална хипертония, проблеми с метаболизма, тахикардия (учестена сърдечна дейност), промени в теглото;- при употреба на наркотични вещества: кокаинът и амфетамините повишават риска от миокарден инфаркт.Каква е профилактиката срещу този вид заболявания?Първичната профилактика включва коригиране на рисковите фактори, контрол и лечение на високото артериално налягане; строг контрол на гликемията (кръвната захар); разделяне с вредните навици - тютюнопушене и прекомерна употреба на алкохол; адекватна двигателна активност – 3 часа седмично, извън обичайните дневни активности.", "date": "2019.07.25", "title": "Д-р Боряна Чомпалова: Над 20% от инфарктите протичат безсимптомно"}
{"url": "https://offnews.bg/evropa/zapadna-evropa-se-gotvi-za-novi-rekordni-zhegi-707943.html", "text": "Нова вълна от рекордни горещини се очаква в голяма част от Западна Европа, прогнозират метеоролози.Това ще е втората вълна на извънредно високи температури на континента за това лято. Първата бе през юни.Червен код с предупреждение за високи температури бе обявен в северната част на Франция. Прогнозите са, че в столицата Париж температурите ще се покачат до 41 градуса.Във Великобритания се очакват 39 градуса по Целзий. Издадено е naреждане влаковете да се движат с по-ниска скорост, за да се предотврати деформация на жп линиите от горещините.Рекордна жега се очаква и в Белгия, Холандия и Дания.", "date": "2019.07.25", "title": "Западна Европа се готви за нови рекордни жеги"}
{"url": "https://offnews.bg/zdrave/ananiev-predstavi-merki-za-osiguriavane-na-meditci-obuchavame-po-200-707962.html", "text": "Министър Ананиев представи мерките за справяне с дефицита на кадри в здравеопазването във връзка с разискванията по зададени от депутати въпроси, съобщават от пресцентъра на МЗ.В приетите изменения и допълнения в Наредбата за придобиване на специалност се предвижда МЗ да субсидира базите за обучение на местата, финансирани от държавата по клинични специалности.Специализантите държавна поръчка ще избират сред лечебни заведения, в които има недостиг на специалисти, и ще работят там в продължение на 3 години. Предвижда се да бъдат утвърдени 150-200 места годишно, според възможностите на базите за обучение.Специализантите по Обща медицина ще бъдат назначавани на срочен трудов договор, с което се решава проблема с липсата на доходи по време на специализацията.За да бъде преодолян недостигът на медицински сестри, от министерството предлагат увеличаване на броя на студентите по специалността, тъй като през последните 18 години броят на завършващите лекари е по-голям от броя на завършващите медицински сестри.За учебната 2019/2020 г. Министерството на здравеопазването е предложило да бъдат утвърдени поне 960 места за студенти по специалност „медицинска сестра“. В проекта на Решение на МС са били заложени само 618 броя. В крайна сметка са утвърдени 714 места за медицински сестри (увеличение с 96 броя). Съвместно с Министерството на образованието и науката се обсъжда въвеждането на заплащане на преддипломния стаж и учебните практики с предоставяне на стипендии или назначаване на длъжност \"медицинска сестра\" в акредитираните лечебни заведения след втори курс. Работи се по оптимизиране на учебния план, за да се осъвременят учебните програми за студентите с тази специалност.От здравното министерство подчертават ключовата роля на работодателите, които следва да осигурят акдекватно възнаграждание, по-добри условия на труд и възможност за професионално развитите на медицинските сестри.Предприети са мерки за насърчаване на работодателите да се възползват от възможността за назначаване на болногледачи и здравни асистенти за базови здравни грижи, за да се намали свръхнатоварването на медицинските сестри.По данни на НСИ, осигуреността на страната с медицински кадри е традиционно висока – 2,7 пъти се е увеличил броят на лекарите до 30-годишна възраст - от 1 156 към 31.12.2014г. на 3 100 към 31.12.2017г. Съществува обаче неравномерно разпределение на специалистите в различните райони на страната. Положителни са тенденциите и при стоматолозите и фармацевтите.Най-същественият проблем е малкият брой медицински сестри. Страната ни е на едно от последните места в ЕС по осигуреност на такива специалисти.Рязък спад в броя на работещите медицински сестри в България се наблюдава през 2000 г., когато броят им намалява с повече от 30% (от 45 252 през 1999г. на 31 479 през 2000 г.). Най-ниската си стойност този показател отбелязва през 2002г. (когато упражняващите професията си медицински сестри в страната са 28 508), а през следващите години е налице тенденция за слабо увеличение, като по данни на НСИ към 31.12.2018г. е 30 589.", "date": "2019.07.25", "title": "Ананиев представи мерки за осигуряване на медици: обучаваме по 200 специализанти и 960 медсестри годишно"}
{"url": "https://offnews.bg/tehnologii/sled-podobrenia-smartfonat-sas-sgavaem-ekran-na-samsung-debiutira-prez-707981.html", "text": "Самсунг обяви, че ще пусне през септември на пазара смартфона със сгъваем екран – Самсунг Галакси Фолд, който създаваше проблеми при тестовете по-рано тази пролет, предава Си Ен Ен.Оттогава южнокорейската компания е въвела множество подобрения, като посочва, че е трябвало да работи още върху дизайна на продукта и защитата на екрана на местата, където устройството се сгъва. От фирмата съобщават, че са поставени метални слоеве под дисплея, горният му защитен слой е изнесен извън рамката и става неразделна част от нея. Също така е намалено пространството между пантите за сгъване на телефона, от които много потребители, тествали телефона предварително, се оплаквали.Устройството ще бъде на цена от около 2 хиляди долара и беше планирано да се продава от април. Продажбите обаче бяха отложени, след като първите потребители докладваха колко бързо се е счупил телефонът.Ключовият момент от 4.6-инчовия смартфон е, че той се отваря в 7.3-инчов таблет. Но след употребата се откриха няколко проблема, включително дефектни панти и счупени екрани, което се дължи на факта, че много от потребителите са объркали защитния протектор на телефона с еднократен протектор, и са го премахнали.Компанията производител не посочва засега на кои пазари ще пусне телефона през септември, нито обявява точна дата на излизане.Другият голям производител на смартфони, който работи върху пускането на сгъваем смартфон, е китайската компания „Хуауей“. Тя също отложи пускането на пазара на своя сгъваем „Мейт Екс“ (Mate X) с мотив, че подобрява качествата на екрана, който в случая е най-сложният компонент на телефона от технологична гледна точка.", "date": "2019.07.25", "title": "След подобрения смартфонът със сгъваем екран на Самсунг дебютира през септември"}
{"url": "https://offnews.bg/volejbol/volejbolistite-ni-postignaha-prestizhna-pobeda-nad-sarbia-707949.html", "text": "Мъжкият ни нацонален отбор спечели първата контрола със Сърбия в Белград. Възпитаниците на Силвано Пранди се справиха с 3:2 (25:23, 23:25, 21:25, 25:21, 25:22) след над 2 часа и половина игра.Нашите изоставаха с 1:2 гейма, но изравниха и след това взеха петата част, която се игра до 25 т.Най-резултатен за успеха бе Цветан Соколов с 19 т. След третата част той отстъпи мястото си на Венелин Кадънков, който се отчете със 7.Светослав Гоцев също направи силен мач и приключи с 14 т. (6 блока). Още двама играчи преминаха границата от 10 точки - Розалин Пенчев (11) и Николай Пенчев (10).Днес от 20 ч българско време е втората контрола.Проверките са част от подготовката на \"лъвовете\" за олимпийската квалифиция във Варна (9-11 август).Билетите за турнира вече са продажба, като можете да ги закупите онлайн на ticketportal.bg, партньорската мрежа и на касите на Двореца на културата и спорта.", "date": "2019.07.25", "title": "Волейболистите ни постигнаха престижна победа над Сърбия"}
{"url": "https://offnews.bg/kultura/mat-dejman-i-ben-aflek-otnovo-snimat-zaedno-707947.html", "text": "Мат Деймън и Бен Афлек отново ще снимат заедно, съобщава „Контактмюзик“. Предишният им общ проект „Добрия Уил Хънтинг“  бе реализиран преди повече от 20 години и постигна невероятен успех. Освен актьори, те бяха и сценаристи на лентата.Новият им филм ще е адаптация по книгата на Ерик Ягер „Последният дуел: Истинска история за престъпление, скандал и изпитание чрез битка в средновековна Франция“.Книгата разказва истинската история на двама френски рицари и най-добри приятели, които стават врагове, след като единият се завръща вкъщи от война и обвинява приятеля си в изнасилването на съпругата си.Двамата са осъдени на дуел до смърт, при който - ако обвинителят загуби, неговата съпруга ще бъде осъдена за фалшивото обвинение на най-добрия му приятел и ще бъде изгорена на клада.Освен с написването на сценария и с главните роли, 46-годишният Бен и 48-годишният Мат, ще се заемат и с продуцирането на лентата чрез продуцентската си компания „Пърл стрийт филмс“.", "date": "2019.07.25", "title": "Мат Деймън и Бен Афлек отново снимат заедно"}
{"url": "https://offnews.bg/futbol/dilian-uajt-otnovo-hvanat-s-doping-707952.html", "text": "Претендентът за световната титла на Световния боксов съвет (WBC) в тежка категория Дилиан Уайт е дал положителна допинг проба няколко дни преди победата си над Оскар Ривас в лондонската зала О2 в неделя.Британецът записа труден успех по точки над своя опонент, за да стане официален претендент за пояса на Дионтей Уайлдър.Потенциалният сблъсък между двамата обаче е под голям въпрос, след като в медиите се появиха информации, че Уайт е дал положителна проба за поне една забранена субстанция при проверка от Антидопинговата агенция на Великобритания.Според boxingscene.com, цитиран от БГНЕС, резултатът от пробата е станал ясен дни преди двубоя с Ривас, но въпреки това Британския боксов съвет е дал зелена светлина мачът да се проведе. Уайт вече изтърпя едно двегодишно наказание за допинг през 2012-та година, като второ такова може да го извади от бокса до живот.Според правилата британската Антидопингова агенция даден спортист е невинен и може да се състезава, докато не приключи целият процес на отваряне на двете проби и последващо разследване. За момента Б пробата на Уайт все още не е отворена.Промоутърът на Уайт Еди Хърн заяви, че и двамата боксьори са минали допинг тестове преди мача и Британския боксов съвет е разрешил срещата да се проведе. Това обаче не изключва възможността Уайт да е дал положителна проба.", "date": "2019.07.25", "title": "Дилиън Уайт отново хванат с допинг?"}
{"url": "https://offnews.bg/evropa/boris-dzhonsan-se-zareche-da-izvadi-velikobritania-ot-es-do-31-oktomvr-707951.html", "text": "Новият британски премиер Борис Джонсън свика първото заседание на кабинета си днес и обеща да преодолее безизходицата с Брекзит, която свали от власт предшественичката му Тереза Мей, предаде БТА.Джонсън каза пред току-що назначените от него ключови министри, че \"нашата страна е в решаващ момент в своята история\" и се зарече, че Великобритания ще излезе от Европейския съюз \"на 31 октомври или дори по-рано, без ако или но\". За да изпълни Брекзит, той разполага с по-малко от 100 дни, напомня АП.Днес по обед премиерът ще представи приоритетите на правителството пред парламента.Депутати от Консервативната партия, които са против Брекзит без споразумение, включително някои от министрите на Тереза Мей, отстранени от Джонсън, обещават да поведат битка щом парламентът се събере след шестседмичната ваканция, започваща в петък. Това породи предположения, че може да бъде направен опит за сваляне на правителството с предложение за гласуване на недоверие. Друга възможност е Джонсън да свика предсрочни избори през есента с надеждата да спечели парламентарно мнозинство, за да осъществи плановете си, добавя АП.Следващите редовни избори във Великобритания са през 2022 г.", "date": "2019.07.25", "title": "Борис Джонсън се зарече да извади Великобритания от ЕС до 31 октомври 'без ако или но'"}
{"url": "https://offnews.bg/obshtestvo/gorubliantci-ot-septemvri-shte-blokirame-tcarigradsko-vseki-den-707950.html", "text": "От септември всеки ден ще блокираме \"Цариградско шосе\". Това обяви представител на собственици на земи в Горубляне на протест пред Столична община. Той обясни, че СОС приема Подробен устройствен план, който включва изграждането на Източен парк, но няма пари за отчуждаване на имотите им. Не можем да строим, аз вече съм загубил 700 000 лева, каза още недоволният жител на Горубляне. С противоположни искания - да се спре презастрояването на София и да има повече зелени площи, на протест на същото място бяха обитатели на Обеля и Овча купел. Те обясниха, че подкрепят исканията на протестиращите от Горубляне, защото става дума за лоша политика на Столична община. При протестиращите бе и омбудсманът Мая Манолова, която призова, управляващите СО да не гледат зад прозорците, а да слязат при хората и да им обяснят как могат да се решат проблемите им. Подкрепям и двата протеста, защитавам правото на лична собственост, но съм против инвеститорската агресия в зелените площи, обясни омбудсманът. Тя покани представители на двете групи на среща в понеделник, след като приключат разговорите им с главния архитект Здравко Здравков по-рано същия ден. Държавата трябва да намери пари за обезщетение на хората за земите им, подчерта Мая Манолова.  ", "date": "2019.07.25", "title": "Горублянци: От септември ще блокираме Цариградско всеки ден"}
{"url": "https://offnews.bg/zdrave/zashto-sa-tolkova-polezni-omega-3-kiselinite-707948.html", "text": "Човешкият организъм не синтезира Омега-3 мастни киселини. Можем да си ги набавим само с храната. Тези киселини се съдържат в мазните сортове риба от студените морета, ядките, лененото семе, чията, зеленолистните зеленчуци, нерафинираните растителни масла. Какво е добре да знаем?В чист вид Омега-3 се набавят само от рибата. В храните от растителен произход се съдържа първоизточникът на Омега-3 – алфа-линоленовата киселина. До пълноценното й състояние я „преработва“ черният дроб.Омега-3 в капсули не помага – изследвания са показали, че приемът на Омега-3 под формата на препарати не защитава от инфаркт и инсулт. Тази задача изпълняват продуктите, в които се съдържат мастните киселини.Омега-3 подобряват състоянието на кожата – намаляват сухотата, сърбежа и лющенето при псориазис и дерматити; снижават риска от акне и блокират веществата, които разрушават колагена в кожата.Подобряват зрението и намаляват риска от макуларна дегенерация – болест, която поразява ретината на очите, снижава остротата на зрението и води до загубата му при възрастните хора.Премахва синдрома на „сухото око“. С него се сблъсква всеки, който прекарва много време пред монитор. Очите стават сухи и се зачервяват. Омега-3 влияят и върху образуването на сълзите.Снижават риска от артрит с 52 %. За да се постигне този ефект обаче, консумацията на продукти с Омега-3 трябва да е 2-3 пъти седмично.Укрепват кръвоносните съдове и сърцето. Снижават нивото на лошия холестерол в кръвта и регулират кръвното налягане.Намаляват риска от образуването на тромби. Възпрепятстват слепването на тромбоцитите и предотвратяват образуването на съсиреци в кръвта.Смекчават пристъпите на астма при децата. Високите нива на омега 3 облекчават и пристъпите на задушаване и кашлица при възрастните.Особено нужни са на бременните жени. Влизат в състава на мозъчните клетки и очната ретина. Тези киселини имат решаващо значение за развитието на плода.Снижават риска от депресии. Лекарите смятат, че дефицитът на Омега-3 е физиологична причина за депресиите, защото мозъчните клетки се състоят от мазнини.Снижават риска от рак, имат противовъзпалително действие върху организма, което води и до по-нисък риск от онкологично заболяване.Намаляват симптомите на Синдрома на дефицит на вниманието и хиперактивността. Децата, които страдат от този синдром, трудно се съсредоточават и застояват на едно място. Тези мастни киселини влияят положително върху концентрацията.Помагат при неалкохолна мастна чернодробна болест – снижават мастната дистрофия на черния дроб и подобряват чувствителността му към инсулина, противодействат на възпалението.Облекчават менструалните болки. Изследвания показват, че снижават болката по време на цикъл по-ефективно от противовъзпалителните средства.", "date": "2019.07.25", "title": "Защо са толкова полезни Омега-3 киселините"}
{"url": "https://offnews.bg/obshtestvo/na-liatnata-sv-anna-badeshtite-majki-si-pochivat-707813.html", "text": "Църквата почита днес успението на света Анна - майката на св. Дева Мария, покровителка на бременността, раждането и майчинството. Това е вторият ден през годината, посветен на Света Анна. На 9 декември се празнува зачатие на Св. Анна, а девет месеца по-късно – на 8 септември, честваме Рождество Богородично. Имен ден днес празнуват Ана, Анна, Анелия, Ани, Анка (или на 9 декември), Яна, Янко, Янчо, които могат да черпят за името си и на Еньовден.В превод от иврит името означава \"благодат\".На този ден бъдещите майки не трябва да вършат никаква домашна работа, за да родят здраво дете. Те се молят в черквата и палят свещи пред иконата на светицата. Вярва се, че света Анна пази децата от треска.Народът ни нарича празника Лятна св. Анна.Света Анна завършва жизнения си път в Ерусалим и в нейна чест император Юстиниан II построява храм. По-късно мощите й са пренесени в Константинопол.", "date": "2019.07.25", "title": "На лятната св. Анна бъдещите майки си почиват"}
{"url": "https://offnews.bg/temida/ritnatata-ot-shved-kamerierka-v-slanchev-briag-triabva-da-mu-plati-300-708000.html", "text": "Камериерката Диана Петкова, която беше ритната от шведски турист в \"Слънчев бряг\" преди две години, е осъдена да му плати съдебни разходи в размер на 3000 лева. Туристът Ралф Сундберг беше арестуван два дни след нападението и беше обвинен в нанасяне на лека телесна повреда по хулигански подбуди. Заради действащото у нас законодателство той беше освободен от наказателна отговорност, тъй като има чисто съдебно минали, и получи административно наказание - глоба в размер на 4500 лв.Петкова заведе гражданско дело срещу Сундберг и поиска 50 000 лева обезщетение за нанесени неимуществени щети. Бургаският окръжен съд ѝ присъди 18 000 лв. Решението беше обжалвано от двете страни пред апелативния съд, който обаче намали обезщетението на 12 000 лева. Така сега Петкова трябва да заплати малко над 3000 лева на Сундберг за съдебни разходи.Сумата се изчислява по специална формула на базата на отхвърлената част от иска. 2252 лв. са разноските пред окръжния съд, тъй като той намалява иска от 50 000 лв. на 18 000 лв., а 822 лв. са разноските пред апелативния съд, обясняват юристи, цитирани от „24 часа”.", "date": "2019.07.25", "title": "Ритнатата от швед камериерка в Слънчев бряг трябва да му плати 3000 лв."}
{"url": "https://offnews.bg/112/otkriha-choveshki-kosti-na-plazha-v-kiten-videa-707946.html", "text": "Човешки кости бяха открити преди минути на северния плаж Атлиман в Китен. Видеа и снимки от мястото на събитието ни изпрати читателят на OFFNews Росен Иванов.Костите са открити от деца, които копаели дупка на плажа.Вече са извадени бедрени, тазови кости и ребра. На мястото пристигна полиция и изведе децата и огради мястото.Костите са намерени точно пред заведение за бързо хранене и на метри от най-близката редица с чадъри на плажа.Криминалистите категорично са установили,че костите наистина са човешки. Към 12,30 часа се очакваше да започне разкопаване на по-широк периметър от плажа, а полицията забрани да се снима.Очаквайте подробности!", "date": "2019.07.25", "title": "Откриха човешки кости на плажа в Китен (видеа)"}
{"url": "https://offnews.bg/nashite-avtori/kalin-terzijski-kakav-sviat-samo-707921.html", "text": "Светът винаги ме е учудвал със своята неочакваност!В моята ранна младост се оформиха куп представи, които залегнаха в основите на мирогледа ми, на моята лична космогония. Разни неща, които знаеш, че са така и точка.Примерно едно от тях беше, че светът е разделен на Запад, който е недостижим, съвършен, богат и цивилизован, и Изток, който все го догонва, все влачи някакви вериги от робства и социализми, и какво ли не. И че Изтока и Запада никога няма да станат едно, а напротив – ще бъдат враждебно настроени и разделени с железни завеси. В моята най-ранна младост даже се предвиждаше социалистическият лагер да съществува ако не вечно, то поне до някакво далечно и светло бъдеще, когато ще настъпи прекрасният комунизъм, когато всички ще бъдат снабдени с перки на гърба и ще летят като херувимчета.В ранната ми младост светът беше изграден като че ли от железни дадености. Вероятно социалистическата пропаганда умееше да създава такива. Но странното е, че малко по-късно социализмът свърши, а някак си ние (или поне – аз) продължихме да мислим, че има неща, които винаги ще си бъдат така. Когато неотдавна бях в Цюрих, на едно литературно мероприятие (как само звучат тия думи!- и кога ли ще се очистят от неприятния аромат на соцпропаганда?) видях най-неочаквано в една приятна градска градинка как някакви мургави хора трошат дъски (може би - пейка) и си кладат голям огън. Голям колкото най-големия огън за варене на буркани в квартал Дианабад от времето, в което беше Червена звезда – но и по-голям. И си казах: Това ли е Запада? Та аз и в България никога не съм виждал, поне не и в центъра на София, да се кладе такъв огън! Нямаше обявено бедствено положение, нито пък на някой му правеше особено впечатление, освен може би на мен. Мургавите хора вероятно бяха афганци, бяха пришълци от другия свят, от Изтока, и просто искаха да се сгреят в хладния мартенски ден. Казах си: Запада скоро ще стане Изток. Тая работа ми намирисва на хунското нашествие. Дали не е изглеждала така Европа и малко преди да дойдат племената от Изтока в началото на V век, когато все още само са се прокрадвали и са чукали на вратата?Представата ми, че Запада е изискано и цивилизовано място, където можеш да гледаш изложби на Брьогел и да пиеш кафе в кафенето на Хемингуей, в компанията на руси, цивилизовани и деликатни хора, беше силно подкопана.Някой би казал: В кой свят живееш? Но съм убеден, че за повечето от нас – източните хора - дори и сега Запада, Западна Европа, се свързва именно с това – богатство, лукс и цивилизованост, които никога няма да отминат.А те някак все повече, подобно на натрошената пейка, отиват в пепелта на голямото огнище.Една от най-упоритите и корави представи, непроменими и основни в моята обща представа за света винаги е била, че Северна Корея вечно ще бъде комунистическа диктатура, че вечно ще бъде разделена с бодлива тел от Южна Корея и че двете държави най-накрая ще преминат от студена към гореща война. И също така, че Северна Корея не е нищо повече от един проводник на съветските интереси, а това ще рече – на руските имперски интереси, защото Съветският съюз и експериментът със социализма се оказаха не друго, а просто една странна и зле ъпгрейдвана версия на агресивния руски империализъм. И поради тая причина – Северна Корея ще бъде запазена винаги, за вечни времена, като инструмент на руските интереси в района, враг на Америка и необходимото огнище на напрежение и точка на противопоставяне (желано и търсено) между двете големи ядрени държави.А ето сега – севернокорейци атакуват руски кораб. И какво правят? Пленяват целия екипаж. А в екипажа се оказва, че има двама южнокорейци.Корабът е риболовен и напълно безопасен за диктатурата. Но диктатурите са характерни с това, че изключително силно се нуждаят от непрекъсната външна опасност, така че понякога и врабчетата (както е известно от времето на Мао в Китай) се превръщат в най-опасен враг и биват атакувани. И бива мобилизиран целия апарат за защита на диктатурата, защото по този начин тя всъщност сама си дава основания да съществува. Тя има защо да съществува, докато може да казва: Искат да ни нападнат, ние, нашата партия и армия, бдят и пазят народа от външния враг, който дебне, изпълнен с най-зли намерения.Така че и риболовният кораб е бил приет с най-голяма готовност – както често се е случвало – за враг. За добър повод да се вдигне военна шумотевица и да се покажат бодлите на таралежа. Но особено странното е в тоя случай е, че корабът е руски!А наистина странното и смехотворното в него е, че руските моряци били задържани на кораба, а южнокорейските били закарани и настанени в хотел!Половината от представите ми за света се сринаха!Та кой от нас, хората на моя възраст, въобще си е представял, че в Северна Корея има хотели? В най-ранната ни младост беше ясно, че Северна Корея е един железен комунистически рай, в който е по-добре да не ходиш, защото ангелите са все майори от тайните служби. Спомням си разказ на мой приятел, в който той, настанен в севернокорейско общежитие (и все пак – може би хотел!) се опитал да се обади по телефона. И звънял в рецепцията и му казвали – сега ще ви дадем връзка с външната линия – и затваряли. Оказало се, че тия стоящи на телефона „телефонистки” са от службите за сигурност, и че никакви външни линии няма. Та така – представата, че в Северна Корея няма хотели, а само монументи на семейството диктатори Ким и противоядрени бункери – тотално и внезапно се разби. Там имало и хотели!А освен това в хотела пращат не съветските, пардон, руските другари, а изпращат враговете от Южна Корея! А руските другари ги държат като някакви идеологически врагове под арест на кораба им!Накъде отива тоя свят?! – казвам си.И потривам ръце, между другото. Защото какъвто и идиот да е Тръмп, каквито и странни прически да налага в модното пространство на англоговорящите страни (и ето вече втори рус перчем се вее на запад от Гринуич) – именно по време на неговото управление започнаха тия странни и абсолютно разрушаващи моите бетонни представи за света промени. И ако един ден, в обозримото бъдеще, изведнъж се окаже, че Северна и Южна Корея се обединяват и в Пхенян се строи завод на хюндай или нещо подобно – аз вече ще се опитам да не се учудвам.За съжаление може би пък тогава еврокомисията ще заседава в някоя пагода и ще бъде съставена предимно от етнически пакистанци. Но пък – дали за съжаление?Може би просто е най-смислено да оставим света да прави това, което умее най-добре – да бъде абсолютно непредвидим и неочакван? И да го приемаме такъв, какъвто е?", "date": "2019.07.25", "title": "Калин Терзийски: Какъв свят само!"}
{"url": "https://offnews.bg/obshtestvo/slantce-dnes-i-prez-sledvashtite-dni-temperaturite-nagore-707869.html", "text": "Слънчево ще е времето днес, малко облаци и дъжд за кратко синоптиците прогнозират след обяд в планините. Максималните температури ще са между 28 и 33 градуса. Край морето ще грее слънце, вълните ще са до 2 бала, а термометрите ще се качат до 29 градуса на брега и до 27 във водата. В планините ще духа умерен вятър от северозапад. Максимална температура на 1200 метра ще е около 22 градуса, а на 2000 м - около 14 градуса.Времето няма да се промени и утре, температурите обаче още малко ще се повишат. ", "date": "2019.07.25", "title": "Слънце днес и през следващите дни, температурите нагоре"}
{"url": "https://offnews.bg/zdrave-i-krasota/kak-da-sabudite-metabolizma-si-707928.html", "text": "Човешкият организъм е хитър и сложен механизъм. За да преработва правилно храната и навреме да се освобождава от токсините, му е нужен добър метаболизъм.Метаболизмът е скоростта, с която постъпващата в стомаха храна се превръща в енергия. Ако е добър, полезните компоненти в храната се усвояват, а ненужните се изхвърлят. Ако е лош, храната не се усвоява и се преобразува в мазнини.През нощта процесите в организма протичат по-бавно. Ако след продължителен сън не се чувствате бодри, най-вероятно имате забавен метаболизъм. Лошата обмяна на веществата създава редица проблеми, сред които водещ е натрупването на наднормено тегло.Как да събудите метаболизма сутринИзпиването на чаша топла вода, още със ставането, наистина е здравословен навик. Това позволява на организма да се събуди и да се подготви за работа: бъбреците започват активно да извеждат токсините, стомашно-чревния тракт се подготвя за постъпването на храната и нейното оптимално усвояване.Ако не страдате от гастрит или язва, минути след топлата вода, можете да изпиете и чаша вода с лимон. Добавете към водата 1 с. л. сок от лимон и 1 ч. л. мед.Установено е, че изпиването на две чаши вода ускорява метаболизма в следващите 30 минути с 40 %.Хапнете плодПоловин час преди първия прием на храна, изяжте един плод – ябълка, круша или др. Плодът съдържа целулоза, благодарение на която стомашно-чревният тракт се прочиства. Освен това плодовете имат принос за стабилизиране на холестерола, укрепване на кръвоносните съдове и подобряване на сърдечната дейност.Другият плюс на хапването им сутрин са полезните въглехидрати, необходими на мозъка и обмяната на веществата. Организмът се насища с енергия и не е безсилен пред вредните въглехидрати (шоколадови десерти, тестени изделия).Направете гимнастикаУтрото е подходящо време за лека физическа активност. Пет минути гимнастика ускоряват метаболизма и укрепват мускулите.Спазвайки тези елементарни правила, скоро ще усетите положителния резултат – храносмилането се подобрява, стабилизира се работата на стомашно-чревния тракт, излишните килограми се топят, чувствате се бодри и енергични през целия ден.", "date": "2019.07.25", "title": "Как да събудите метаболизма си"}
{"url": "https://offnews.bg/ikonomika/evrokomisar-balgaria-mozhe-da-izgubi-tcialoto-si-svinevadstvo-707930.html", "text": "Българските власти да влизат във всяка къща и да разясняват необходимите мерки, които стопаните трябва да предприемат във връзка с африканската чума по свинете. Почти няма време и, ако това не се направи, България е изправена пред огромната опасност да загуби цялото си свиневъдство, заяви еврокомисарят по здравеопазването и безопасността на храните Витянис Андрюкайтис по БНР. В България не е направено много, за да се избегне тази ситуация. Докато очакваме официалните резултати от разследването, мога само да отбележа, че това се случи, защото някой е бил небрежен, не си е свършил работата както трябва и не е внимавал, каза още Андрюкайтис.Екип на ЕК е в момента в България, за да оцени щетите от болестта, очаква се работата му да приключи днес.", "date": "2019.07.25", "title": "Еврокомисар: България може да изгуби цялото си свиневъдство"}
{"url": "https://offnews.bg/sviat/phenian-izstrelia-dve-balistichni-raketi-v-iaponsko-more-707929.html", "text": "Северна Корея е изстреляла два неидентифицирани снаряда в Японско море, съобщи Комитетът на началник-щабовете на въоръжените сили на Южна Корея, цитиран от Йонхап и БТА. Нашата армия следи ситуацията, в случай че бъдат осъществени нови изстрелвания и поддържа готовност да отговори, се казва в комюнике на комитета. По негови данни снарядите са прелетели около 430 км.Японското правителство потвърди изстрелването и каза, че става дума за балистични ракети с малък обсег, предаде агенция Киодо, цитирана от ДПА.Агенцията се позова на думите на неназован японски правителствен източник, според когото ракетите са паднали в морето, преди да стигнат изключителната икономическа зона на Япония и не са представлявали заплаха. Последното голямо оръжейно изпитание на Северна Корея бе през май.", "date": "2019.07.25", "title": "Пхенян изстреля две балистични ракети в Японско море"}
{"url": "https://offnews.bg/temida/spetcprokuraturata-s-aktcia-sreshtu-danachni-izmami-v-sofia-dobrich-i-707931.html", "text": "Специализираната прокуратура, ДАНС и ГДНП започнаха действия по разследване на организирана престъпна група за данъчни престъпления - избягване установяването и плащането на ДДС в особено големи размери, съобщиха от обвинението. Действията са на територията на София, Добрич и Варна. По информация на Нова телевизия задържан е Антон Проданов - свидетел по делото \"Суджукгейт\"Извършват се претърсвания и изземвания на документи в офиси на търговски дружества, жилища и автомобили. Провеждат се разпити на свидетели, уточняват от спецпрокуратурата.", "date": "2019.07.25", "title": "Спецпрокуратурата с акция срещу данъчни измами в София, Добрич и Варна"}
{"url": "https://offnews.bg/obshtestvo/v-chasti-ot-5-stolichni-rajona-bez-voda-v-chast-ot-tiah-po-12-chasa-707873.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Монтаж на спирателен кран на ул. „Патриарх Герман“ в с. Герман налага спиране на водоподаването от 09:00 до 21:00 ч. на с. Лозен: карето между ул. „Кайгана“, ул. „Кирил и Методий“, ул. „Еделвайс“, ул. „Бузлуджа“ и ул. „Съединение“; Карето между ул. „Съединение“, ул. „Дъб“, ул. „Къси дол“, ул. „Акация“. Карето между ул. „Преслав“, ул. „Съединение“, ул. „Варовита“, ул. „Крушите“; Карето между ул. ‚Съединение“, ул. „Васил Левски“, ул. „Могила“, ул. „Теменуга“. ул. „Съединение“ от ул. „Лозен“ № 97 до АМ Тракия, м. „Чикерица“, ул. „Околовръстен път“ № 360,  с. Герман; в.з. „Врана-Герман“: ул. „Ливадите“ и ул. „Чардаклийска кория“; в.з. „Лозето“- западно от ул. „Самоковско шосе“.Заради монтаж на спирателен кран на ул. „Добротич“ в жк. „Красна поляна“ 3, се налага спиране на водоподаването от 09:00 до 21:00 ч. на ж.к. Красна поляна 3 от кв. НПЗ Средец , ул. „Костенец“ от ул. „инж. Иван Иванов“ до ул. „Житница“. Във връзка с монтаж на спирателни кранове на ул. „Ангел войвода“ в жк. „Хаджи Димитър“, се налага спиране на водоподаването от 09:00 до 21:00 ч. на ул. „Васил Кънчев“, ул. „Резбарска“, ул. 549, бул. „Владимир Вазов“.Подмяна на сградно водопроводно отклонение на ул. „Бурел“ в жк. „Иван Вазов“ налага спиране на водоподаването от 10:00 до 17:00 ч. на ул. „Бурел“ от ул. „Д-р Стефан Сарафов“ до ул. „Янко Забунов“, бл. 62АИзграждане на сградно водопроводно отклонение на ул. „6-ти септември“ в Център налага спиране на водоподаването от 09:00 до 18:00 ч. на ул. „Гургулят“ от ул. „Георги С. Раковски“ до ул. „6-ти септември“", "date": "2019.07.25", "title": "В части от 5 столични района без вода, в част от тях по 12 часа"}
{"url": "https://offnews.bg/112/pratiha-v-zatvora-kitajka-osinovila-118-detca-707953.html", "text": "54-годишна китайка, доскоро популярна като филантроп и осиновител на цели 118 деца, бе осъдена на 20 години затвор, съобщи Би Би Си.Ли Янксиа бе намерена за виновна по обвинение в изнудване, измама, фалшификации и нарушаване на обществения ред. Съдът ѝ присъди и глоба в размер на равностойността на 388 000 долара.В процеса обвиняеми бяха още 15 души, смятани за нейни съучастници, вкл. партньорът ѝ.Съдът намери, че Ли се е възпозлвала от влиянието на сиропиталището, за да извършва престъпленията, в които е обвинена, с цел големи икономически облаги.Приятелят на осъдената получи 12,5 г. затвор и парична глоба по същите обвинения. Останалите съучастници също отиват зад решетките и ще излежат присъди до 4 години.Ли стана известна през 2006 г., след като медиите разказаха, че е осиновила десетки децата в родния си град У'ан - в провинцията Хъбей.Пред журналисти тогава тя разказа, че е разведена, а бившият ѝ съпруг е продал сина им на трафиканти за 7000 юана. По думите ѝ успяла да върне момчето си и тогава решила да помага и на други деца.С годините Ли натрупала значително състояние и станала една от най-богатите жени в провинцията.През 1996 г. купила минодобивна компания. Край мината виждала 5-6 годишно момиче, което винаги било само. Научила, че е останало без родители и решила да го осинови. Това било първото дете, което взела под грижите си, а впоследствие отворила сиропиталището.През 2017 г. там вече живеели 118 деца, а междувременно срещу жената заваляли сигнали за нарушения. Някои от тях твърдят, че е използвала децата и филантропската си дейност за бизнес интересите си - карала например някои от децата да застават през багери на строежи, а после изнудвала компаниите със снимките.", "date": "2019.07.25", "title": "Пратиха в затвора китайка, осиновила 118 деца"}
{"url": "https://offnews.bg/futbol/goliama-evropejska-vecher-predstoi-na-klubovete-ni-707933.html", "text": "Изпълнена с футболни емоции се очертава тази вечер за родните фенове. Цели четири български отбора излизат в преследване на европейските си мечти в клубните турнири.Това са шампионът Лудогорец, носителят на Купата на България Локомотив Пловдив и традиционните столични грандове ЦСКА и Левски.Те ще срещнат своите съперници в първите мачове от втория квалификационен кръг на Лига Европа. До него ЦСКА и Левски достигнаха, след като отстраниха съответно Титоград и Ружомберок.Локомотив Пловдив се включва директно от тази фаза, докато за Лудогорец е утешителен шанс след отпадането от Ференцварош на старта на пресявките за Шампионската лига.Първи на сцената излиза Левски, който от 18,30 часа гостува на кипърския АЕК в Ларнака. От 20,30 часа са мачовете ЦСКА - Осиек и Локомотив Пловдив - Спартак Търнава.Последни, от 22,00 часа българско време, играят разградчани, които са гости в Исландия на Валур.И четирите двубоя ще бъдат излъчени по телевизията. Платените канали Диема Спорт ще предават двубоите на Лудогорец, Левски и Локомотив Пловдив, докато привържениците на ЦСКА ще имат привилегията да проследят двубоя с Осиек безплатно в ефира на bTV Action.", "date": "2019.07.25", "title": "Голяма европейска вечер предстои на клубовете ни"}
{"url": "https://offnews.bg/sviat/desetki-hiliadi-patnitci-blokirani-na-letishteto-v-amsterdam-707936.html", "text": "Проблеми със системата за зареждане с гориво блокираха между 20 и 30 хиляди пътници вчера на амстердамското летище \"Схипхол\", съобщи говорител, цитиран от БТА.Няколко часа по-късно проблемът бе отстранен и самолетите можеха отново да бъдат зареждани и да излитат.Летището предполага, че не всички пътници ще получат хотелски стаи и че няколко хиляди вероятно ще спят тази нощ на походни легла.Над 100 самолета не можаха да излетят навреме, а 180 полета бяха анулирани.Холандският авиопревозвач Ка Ел Ем очаква закъсненията да продължат и днес.", "date": "2019.07.25", "title": "Десетки хиляди пътници блокирани на летището в Амстердам"}
{"url": "https://offnews.bg/tenis/grigor-dimitrov-shte-uchastva-na-turnira-v-chendu-707937.html", "text": "Най-добрият ни тенисист Григор Димитров ще участва на азиатския турнир от сериите АТР250 в Ченду с награден фонд 1 096 575 долара.Надпреварата се провежда в периода 23-29 септември, като Джон Иснър и Феликс Оже-Алиасим са другите големи звезди, които вече са потвърдили участие, информира TennisKafe.com.Миналата година титла на Chengdu Open вдигна Бърнард Томич, като така прекъсна суша от повече от три години без отличие. За Григор Димитров турнирът в Ченду е част от азиатското турне.В последната си надпревара българинът игра в Атланта, където в първи кръг отстъпи с 5:7, 4:6 пред световния №405 Кевин Кинг още в първи кръг.През тази година бившият №3 в света има отрицателен баланс от 11 победи и 12 поражения. Загубата на BB&T Atlanta Open пък е четвърта поредна за Димитров, който напуска трети пореден турнир още на първото стъпало след Куинс и Уимбълдън.", "date": "2019.07.25", "title": "Григор Димитров ще участва на турнира в Ченду"}
{"url": "https://offnews.bg/drugi/vtori-balgarin-pokori-k2-za-sezona-707935.html", "text": "Стефан Стефанов осъществи второ българско изкачване на втория по височина връх на планетата К2 (8611 м). Тази нощ той атакува сочения за най-труден сред осемхилядниците (и втори по смъртност след Анапурна) с още 18 души от международна експедиция, информира БНР.В 2:27 българско време изпрати съобщение, че е на върха. Дни по-рано, на 18-и юли, столичният адвокат и още няколко десетки души стигнаха на 400 метра под върха, но се наложи да прекратят атаката заради дълбок сняг, лавинна опасност и липсата на опънати въжета до върха.След 3-дневна почивка в Базов лагер на 22 юли Стефанов и вече намаленият състав на желаещите да изкачат върха поеха нагоре.В момента Стефанов слиза към Базов лагер. През май Стефан Стефанов изкачи третия по височина връх на планетата – Канчендзьонга, а миналата пролет – Еверест.Първото българско изкачване на високия 8611 метра връх е на Боян Петров. Той стъпва на К2 на 31 юли 2014 г. Така става и първият българин, изкачил 3 осемхилядника за 100 дни. По-рано, през май същата година, Петров изкачва Канчендзьонга, а на 23 юли – и Броуд Пик. Двойното изкачване – на Броуд Пик и Канчендзьонга, за 8 дни (и то без допълнителен кислород) е световен рекорд.", "date": "2019.07.25", "title": "Втори българин покори К2 за сезона"}
{"url": "https://offnews.bg/112/kashta-se-zapali-v-s-manastirishte-izvadiha-86-godishen-diado-707932.html", "text": "Къща се запали във врачанското село Манастирище, а стопанинът бе спасен на косъм с голям процент изгаряния и с опасност за живота, съобщава ОД МВР-Враца.Сигнал за пожара е получен в 13:36 ч на 24 юли.Съседи алармирали, че една от къщите в селото гори, а ътре има човек и се опитват да го изкарат навън.На място са пристигнали пожарни екипи от с. Хайредин и от Козлодуй.От пламъжите и дима е пострадал обитателят на къщата - 86-годишен мъж. Той е настанен \"Пирогов\" с изгаряния и с опасност за живота.Къщата е изгоряла напълно в следствие на пожара.", "date": "2019.07.25", "title": "Къща се запали в с. Манастирище, извадиха 86-годишен дядо"}
{"url": "https://offnews.bg/obshtestvo/e-vinetki-niama-da-se-prodavat-na-29-iuli-707939.html", "text": "На 29 юли продажбата на е-винетки ще бъде затруднена поради планирани софтуерни актуализации, съобщи Агенция \"Пътна инфраструктура\".Препоръчваме се на водачите да планират пътуването си и своевременно да купят е-винетка.От 17 до 23 часа на 29 юли 2019 г. са планирани дейности по внедряване на актуализации на електронната система за събиране на пътни такси на база време и на база изминато разстояние. Възможно е да възникнат частични забавяния и прекъсвания, които биха могли да затруднят продажбите на електронни винетки, посочва АПИ.За избягване на риска от проблеми с покупката на е-винетка по време на планираните актуализации препоръчваме на водачите внимателно да планират пътуването си по републиканската пътна мрежа и да купят електронната си винетка своевременно.Планираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.25", "title": "Е-винетки няма да се продават на 29 юли"}
{"url": "https://offnews.bg/kultura/po-sledite-na-izgubenata-siria-707938.html", "text": "Обикновено ходим на театър, за да избягаме от реалността поне за час или два. Спектакълът „Под небето ниско“ обаче прави точно обратното – кани действителността на сцената, събирайки в едно документална видеография, извадки от архивите на Сирия, лични спомени и, разбира се, танц и театър. Ако търсите различно вечерно преживяване, запазете датата 27-ми септември, защото тогава в Драматичен театър – Пловдив предстои да видим изкуство с послание в рамките на международния фестивал One Dance Week.Световната премиера на „Под небето ниско“ на режисьора Уаел Али се състоя 21 и 22 юни в Неапол, а сега предстоят изяви на някои от най-престижните европейски сцени и фестивали, които са копродуценти. Сред тях са Фестивалът Les Rencontres à l’échelle в Марсилия, Фестивалът Shubbak в Лондон, Центърът за изящни изкуства BOZAR в Брюксел и други, а  е асоцииран партньор на проекта, подкрепен от Програма „Творческа Европа“.Уаел Али е един от водещите сирийски писатели, драматурзи и режисьори. Базиран в Лион, след като напуска Сирия, той се интересува от теми, които не развличат, а подтикват към размисъл. Неговите творби са представяни в Париж, Берлин, Лондон, Антверпен, Бейрут, Тунис, Кайро и други.В една от най-успешните му постановки, „Знаеш, че не помня“, Али представя фрагменти от записан на видео разговор със сирийски музикант - опозиционер, осъден на 8 години затвор през 80-те в известния със своята жестокост затвор \"Сайдная\" край Дамаск. Али не е просто драматург, сценарист и театрален режисьор, а колекционер на спомени – от аудиокасети с гласове на бежанци от гражданската война в Ливан, озовали се в Швеция, до реплики на възрастни жени, бленуващи някогашния си живот по родните места. Парчетата от миналото той използва като мост към настоящето на и извън сцената.В „Под небето ниско“ артистът в бягство се обръща натам, откъдето е тръгналТова е мъж на име Джамал, който от 10 години живее и работи във Франция. Това му отрежда ролята на безучастен наблюдател на насилствените промени, разтърсващи Сирия и целия регион. Как обаче да погледнеш към утрешния ден, ако вчерашният е изгубен? Как да твориш, ако вдъхновенията и спомените ти са изгубени?„Спектакълът започва със стар наш разговор с Джамал отпреди няколко години. След като повдигнахме тези въпроси тогава, той ми каза: Защо не изчакаме войната да свърши, за да продължим нашето творческо пътуване?. Предложението, разбира се, беше абсурдно в нашата ситуация, но всъщност ми се стори като добра начална точка за спектакъла“, коментира Али в интервю за The Gate Theatre, Лондон.И така, Джамал решава да възстанови избледнелите спомени за местата и личностите от своето детство, за първите тръпки по нямото кино и любовта към филмовото изкуство, предначертавала професионалната му кариера. Той пътува до различни европейски градове, за да се срещне с хората, които някога е познавал.Уаел Али и Джамал заедно подреждат, досущ като парчета от пъзел, образа на тяхната любима Сирия чрез исторически извори, лични спомени, усещания и размисли. Те ще стигнат много по-назад във времето, чак до колониалните архиви и раждането на днешната сирийска държава.Два разказа, една историяЕдна история може да бъде разказана по много начини. Добрите разказвачи знаят, че всеки слушател ще обърне внимание на това, което е най-близко до него, пречупвайки и запомняйки историята през своята призма.В „Под небето ниско“ се преплитат неочаквани срещи и фрагменти от личната и колективната памет, изграждащи представата за Сирия, каквато светът познаваше до съвсем скоро. Междувременно, танцуват двама души - Шариф Андура и Нанда Мухамад. Те говорят различни езици – арабски и френски, идват от различни форми на театралното и изпълнителското изкуство, но намират път един към друг.Отвъд политиката, дипломацията и дрънкането на оръжия, войната е огромна трансформация на хиляди съдби, а оттам – на мироглед, идентичност, култура и изкуство. Ето защо „Под небето ниско“ разказа по два начина – чрез документалистика и съвременни изпълнителски изкуства – всъщност една и съща история – за загубата на памет и на принадлежност.„Под небето ниско“ е част от проекта Performances beyond two shores, подкрепен от Европейската комисия в рамките на програма Творческа Европа.12-тото издание на международния фестивал за съвременен танц и пърформанс . Билети за спектаклите се продават онлайн в системата на , както и на касите на EasyPay.One Dance Week се организира от Фондация ЕДНО за Култура и Изкуства като част от програмата на Пловдив 2019 – Европейска столица на културата и с подкрепата на Министерството на културата на Република България.", "date": "2019.07.25", "title": "По следите на изгубената Сирия"}
{"url": "https://offnews.bg/obshtestvo/hiliadi-podpisaha-petitcia-za-nominirane-na-bojko-atanasov-za-glaven-p-707941.html", "text": "Над 5550 души вече са подписали онлайн подписката за номиниране на следовател Бойко Атанасов за граждански кандидат за главен прокурор на Република България.Инициативата за издигането му е на ГД „БОЕЦ” и е подкрепена от Асоциация на свободното слово „Анна Политковская”, Гражданско сдружение „НИЕ, ГРАЖДАНИТЕ” и Движение „ЗЕЛЕН МЛАДОСТ”, както и от други организации и граждани.Кампанията в подкрепа на Атанасов стартира след като се разбра, че прокурорската колегия издигна кандидатурата на зам.-главния прокурор Иван Гешев за поста. Още с първото си интервю той успя да консолидира огромно обществено недоволство, а  На протеста също хора се включваха в подписката.Редица обществени активисти вече определиха номинацията на Гешев за главен прокурор като толкова скандалка, колкото тази на Делян Пеевски за шеф на ДАНС.Единствената възможност да има алтернативна кандидатура за главен прокурор е тя да бъде внесена от министъра на правосъдието Данаил Кирилов.Ето какво пише в :Предстои избор на Главен прокурор и ние, организациите застанали зад тази кандидатура, в качеството ни на представители на гражданското общество считаме, че не можем да останем изолирани от този процес и нашият глас трябва да бъде чут.В началото на 2019 г. обявихме старт на инициатива за номинации и избор на обща гражданска кандидатура за Главен прокурор на Република България.Проведохме десетки срещи и разговори с колеги от неправителствения сектор, с активни граждани и неформални граждански организации. Освен предвидените в Закона за съдебната власт, ние поставихме още три условия:Вярваме, че в България има честни магистрати, както в съда, така и в прокуратурата и следствието. Те водят своята битка срещу мафията и корупцията и в защита независимостта на съдебната власт, вътре в самата система.Репресиите спрямо тях са най-верният лакмус за техните качества и непримиримост.Следовател Бойко Атанасов, съдиите Лозан Панов, Методи Лалов, Калин Калпакчиев са само част от достойните и заслужили доверието на обществото магистрати.През последните десетилетия прокуратурата се превърна в основен стожер на властта на мафията, като изборът на неин ръководител беше инструмента на политическата мафия за контрол над тази институция, изградена по сталински модел. От защитник на обществения интерес, прокуратурата се изроди в бухалка на мафията срещу неудобните и инструмент за оневиняване на властимащите и прикриване на техните престъпления. Последният мандат на Сотир Цацаров начело на прокуратурата, е най-силното доказателство че докато политическата мафия си избира главен прокурор, всеки опит за борба с корупцията, за справедливост, или съдебни реформи, е обречен. България е на първо място по корупция в Европа, на последно място по доходи и свобода на словото. Затова ние, гражданите, трябва да разчупим това зловредно статукво и да издигнем един честен и независим главен прокурор извън властта на мафията, за да върнем доверието на гражданите в институциите и съдебната власт. Липсата на справедливост и ширещата се корупция са най-тежките проблеми на българското общество, нерешени от десетилетия. Политическото статукво чрез своите наместници в съдебната система и в частност чрез избор на главен прокурор доказа, че е неспособно и не желае да се справи с тези проблеми. Затова предлагаме алтернатива – гражданска кандидатура, издигната публично и прозрачно с ясни аргументи и мотиви!След проведените разговори и номинации – БОЕЦ, Асоциация на свободното слово „Анна Политковскя”, Гражданско сдружение „НИЕ, ГРАЖДАНИТЕ” и Движение „ЗЕЛЕН МЛАДОСТ”, обявяваме номинацията на следователБОЙКО АТАНАСОВ ЗА ГРАЖДАНСКИ КАНДИДАТ ЗА ГЛАВЕН ПРОКУРОР НА РЕПУБЛИКА БЪЛГАРИЯ!Бойко Атанасов е роден в град Кюстендил, където завършва средното си образование. Дипломира се по специалност “Право” към ЮЗУ “Неофит Рилски” в Благоевград. Женен е, има две дъщери. От 1997 г. работи в следствието - първоначално като помощник-следовател, а от 2002 г. заема позицията на следовател.Явявал се е на конкурси за административен ръководител на Софийска градска прокуратура от 2011 година до 2016 година. На конкурсите е представял своите концепции за развитието на разследването в прокуратурата и следствения апарат, с оглед спазване на закона и осъществяването на надзор на законността на прокурора и на присъщите му законови функции. Ясно е формулирал проблемите касаещи дейността на прокуратурата, както и решенията на тези проблеми, включително конкретни предложения за реформи и законодателни промени. В началото на 2019 г. Атанасов се яви и на конкурс за български европрокурор, като разобличи и показа, че и този избор е манипулиран и предрешен. Уведомен е през месец май 2016 г., че спрямо него са използвани неправомерно специални разузнавателни средства (СРС), и води дело в Софийски градски съд за това безобразие.Няколко негови изказвания:Преди две години пред сайта Биволъ, следовател Бойко Атанасов разкри съществуването на „шпицкоманди“ в прокуратурата, занимаващи се с мокри поръчки за прикриване на престъпления и репресии спрямо неудобни за властимащите лица. В поредица свои интервюта той осветли данни за тежки финансови престъпления и сключвани споразумения от прокуратурата с организирани престъпни групи за източване на ДДС в особено големи размери. Следователят визира сума от 4.7 милиарда лева.На 07.02.2018 г. БОЕЦ внесе сигнал до ДАНС, МВР и НСО, с искане на следовател Бойко Атанасов да бъде осигурена охрана, представяйки нашите опасения, че животът му е поставен в опасност заради неговата дейност в борбата с финансовите престъпления и корупцията, на фона на няколкото показни убийства, извършени в столицата, едно от които на служител на НАП, занимаващ се именно с фиска.На 13.02.3018 г. БОЕЦ внесе Заявление по ЗДОИ до НАП и МФ, с искане да ни бъде предоставена информация за несъбраното ДДС по влезли в сила ревизионни актове на НАП. В резултат огласихме информацията за над 16 МИЛИАРДА ЛЕВА несъбрано ДДС. БОЕЦ публикувахме и официални документи, от които става ясно, че в същият период прокуратурата е сключила 2135 споразумения с Организирани престъпни групи за източване на ДДС и данъчни измами. Тази информация пряко потвърждава думите на следовател Атанасов, за които той е подложен на преследване, наказания и репресии.При свое посещение в България през 2016 г. бившата румънска прокурорка, министър и евродепутат, г-жа Моника Маковей заяви: „За реална борба с корупцията не ви е нужно сега да променяте Конституцията, достатъчно е да намерите поне един смел и честен магистрат, който да се изправи срещу мафията и да започне тази битка“Макар и малцина, в България имаме такива магистрати и следовател Бойко Атанасов е един от тях и заслужава доверието на българското общество.", "date": "2019.07.25", "title": "Хиляди подписаха петиция за номиниране на Бойко Атанасов за главен прокурор (видео)"}
{"url": "https://offnews.bg/obshtestvo/protestat-sreshtu-ivan-geshev-sabra-stotitci-pred-vss-obnovena-snimk-707934.html", "text": "Протест срещу номинацията на заместник главния прокурор Иван Гешев за поста главен прокурор започна в 9 ч тази сутрин пред сградата на Висшия съдебен съвет в центъра на столицата. Събитието събра няколкостотин протестиращи, скандиращи \"Мафия!\", \"Оставка!\", \"Гешев е позор - оставка и затвор!\".Демонстрацията е под мотото \"Да спрем Гешев - новата бухалка\" и е организирана от \"Демократична България\", а сред протестиращите бе и лидерът на \"Да, България\" и бивш правосъден министър Христо Иванов.Той отново настоя за оттеглянето на кандидатурата на Иван Гешев. Демократите са убедени, че той не може да заема поста главен прокурор, защото \"затри делото КТБ, подлага хора на брутални унижения и е в разрез с обществения интерес\".Демократична България настоява министърът на правосъдието да издигне друга кандидатура.Демонстрантите спряха движението по ул. \"Екзарх Йосиф\", вкл. на трамваите от градския транспорт. Чуваха се освирквания, скандирания, хората носеха жълти плакати с лика на Гешев и надпис \"Да спрем Гешев - новата бухалка! Протест срещу новия прокурор на мафията\".Сградата на ВСС охраняваше плътен полицейски кордон, зад който екипът на OFFNews първоначално не бе допуснат въпреки журналистическите ни карти. Отказът видимо беше заради скритите междувременно зад полицаите появили се контрапротестиращи. Двама, тримата провокатори се появиха с плакати срещу \"слугите на Прокопиев\", които не искали Иван Гешев за главен прокурор. Другият им плакат \"искаше\" оставката на Лозан Панов като председател на ВКС.Те бяха освиркани мощно и полицаите ги изтеглиха в малка зона зад кордона от униформени, който бе до входа на сградата. Впоследствие тримата напуснаха също под полицейска охрана и мощните освирквания на протестиращите.Провокаторите бяха изтеглени, а хората останаха да скандират под прозорците на ВСС, наблюдавани от полицията.Към 10:30 един от трамваите потегли бавно, като полицай се опита да му направи коридор, но хората го спряха. Чуха се скандирания \"Няма да мълчим\", \"Няма да търпим\", \"Гешев е позор - оставка и затвор\".Пред краката на полицаите вече се виждаха хвърлени монети от протестиращи срещу издигналите Иван Гешев за кандидат за главен прокурор.През цялото време полицай правеше видеозапис на протестиращите и след въпроса ни защо снима протестиращите, полицаят отговори, че всъщност снима плакатите. Когато полюбопитствахме да видим записа, отказа да го покаже.По време на протеста се събираше и .Инициативата за издигането му е на ГД „БОЕЦ” и е подкрепена от Асоциация на свободното слово „Анна Политковская”, Гражданско сдружение „НИЕ, ГРАЖДАНИТЕ” и Движение „ЗЕЛЕН МЛАДОСТ”, както и от други организации и граждани.15 минути след 11 ч движението бе възстановено, а няколкото десетки останали протестиращи се отдръпнаха на тротоарите.По тротоарите останаха само следите от домати и яйца, полетели към сградата по време на протеста.", "date": "2019.07.25", "title": "Протестът срещу Иван Гешев събра стотици пред ВСС (обновена, снимки)"}
{"url": "https://offnews.bg/zdrave/samonabliudenieto-na-benkite-e-vazhno-za-da-se-predpazim-ot-rak-na-ko-707944.html", "text": "Лятото е в разгара си и слънцето изпълва дните ни с радост и желание за дейности на открито. Дните за почивка на плажа и забавните занимания под слънчевите лъчи обаче могат да бъдат доста зловредни за нашата кожа и трябва да сме наясно с потенциалните рискове за здравето.Правилната слънцезащита е важна, за да предотвратим преждевременното стареене, и също стои в основата на превенцията на рак на кожата.Дълги и проветриви дрехи в комбинация с кремовете за слънцезащита предлагат най-добрата протекция срещу вредните UV лъчи и слънчевите изгаряния.Какъв SPF трябва да използвате зависи от вашия тип кожа, продължителността на слънчевото излагане и интензитета на слънцето.Съществуват златни правила, които всеки трябва да спазва, за да се предпази от вредни последствия за здравето през лятото. Най-опасната последица за здравето е ракът на кожата. Има няколко вида рак на кожата и всеки от тях изисква различен вид лечение. Но преди всичко, всички видове имат една обща черта – колкото по-рано се диагностицират, толкова по-голям е шансът за пълно възстановяване.Ето кои са 4-те основни правила:• Избягвайте обедното слънце;• Носете задължително шапка и слънчеви очила;• Нанасяйте щедро от слънцезащитния продукт, който използвате по всички непокрити части от тялото ви.;• Нанасяйте слънцезащитния продукт поне 30 мин преди излагане на слънце.Повечето меланоми, които се появяват на кожата, могат да бъдат забелязани с невъоражено око. Но най-добрият начин да откриете ранните предупредителни сигнали на кожата е да знаете как да изследвате сами кожата си.Ето защо трябва да знаете и кои са основните правила за това:1. Нормалните бенки и лунички са симетрични. Ако двете области се различават по форма, това е достатъчно основание да посетите дерматолог. 2. Бенките с размазани и неясни граници или назъбени крайчета могат да бъдат сигнал за раков или предраков растеж.3. Бенки, които имат повече от един цвят, или са с различни нюанси също трябва да се считат за потенциално опасни. Промяната на оцветяването на бенката може да включва потъмняване на петното или изсветляване в определени части.4. Ако разметър на бенката е по-голям от 6мм, трябва да се прегледа от дерматолог. Също така, ако забележите,че бенката расте и има неравна повърхност също трябва да посетите дерматологът при пъвра възможност.Въпреки тези съвети имайте предвид,че понякога дори да наблюдавате състоянието на бенките си сами, е възможно да пропуснете някой важен детайл. Затова се препоръчва след 35 годишна възраст да си правите преглед при дерматолог веднъж годишно.“Самоизследването е много важна предпазна мярка и фактор за успешна превенция от кожни тумори. Въпреки това само медицински преглед при дерматолог може да установи правилна диагноза, която ще доведе до навременно лечение“, споделя Др. Клаус Гюгенбергер от австрийската клиника Wiener PrivatklinikКакво се случва, ако диагнозата рак на кожата в потвърдена?Черният рак на кожата, известен също като злокачествен меланом, е злокачествена форма на рак на кожата, поради склонността му да образува метастази. Пациентът често не усеща никакви физически симптоми, поради което редовният скрининг на кожата е от изключителна важност.Възможностите за лечение на метастатичен рак на кожата от меланом са различни и в зависимост от това колко напреднал е ракът.Ако дерматологът определи, че ракът на кожата е меланом, центърът за ракови заболявания Central European Academy Cancer Center на  като частна институция, има възможност да предостави най-специалните грижи за пациенти с рак в Европа.Това включва много тясно интердисциплинарно взаимодействие между високо уважавани лекари от различни медижински специалности с академични постижения, включително диагностика, хирургия и медицинска онкология. Това интердисциплинарно взаимодействие и високото академично качество на участващите лекари гарантират най-съвременната грижа за пациенти с рак.\"Злокачественият меланом е най-добрият пример за ефективността на съвременните терапии, използващи молекулярно насочени лекарства и имунотерапия\", добавя проф. Кристоф Цилински от австрийската клиника - един от най-добрите онколози в Европа.", "date": "2019.07.25", "title": "Самонаблюдението на бенките е важно, за да се предпазим от рак на кожата"}
{"url": "https://offnews.bg/zdrave/zdravnoto-ministerstvo-proveriava-bolnitcata-v-pleven-zaradi-smart-na-707954.html", "text": "Здравният министър Кирил Ананиев е назначил спешна проверка във връзка със смъртта малко дете в Университетската болница в Плевен. Пред Нова телевизия майката на детето Велислава Иванова разказва, че на 10 юли, след завръщането на семейството от море, синът й Александър е вдигнал температура, с повръщане и растройство. След консултация с личния лекар и в частна болница в Плевен, момченцето е било насочено за домашно лечение.В продължение на три дни температурата на детето не спадала и родителите са потърсили помощ в Университетската болница в Плевен.По думите на майката, след настаняването в инфекциозното отделение, на сина ѝ била поставена система, която впоследствие била спряна. Препоръчали ѝ да дава останалото от двете банки през устата. На сутринта състоянието на детето се влошило и му бил даден антибиотик и урбазон.Малко след това Александър изпаднал в шок и бил преместен в друга зала. Сложили му инжекции и започнали да подават кислород. Според майката, докато сестрите се опитвали да намерят вени, при сина ѝ лекари почти не са влизали.Адвокатът на семейството заяви, че е поискал ексхумация на детето, тъй като не била направена аутопсия. Според него се касае за престъпление поради немарливост или незнание. Прокурорът по делото си е подал отвод, което затруднило „разкриването на това престъпление“.От УМБАЛ Плевен са обяснили, че детето е било с тежка чревна инфекция и силно обезводнено. Лекарите от болницата не са знаели, че му е било приложено някакво лечение. Направени са били изследвания. По думите на говорителя на болницата Момчил Цветков на малко дете не може да се влее цяла система, затова е била спряна. Той потвърдил, че детето е било в много тежко състояние.", "date": "2019.07.25", "title": "Здравното министерство проверява болницата в Плевен заради смърт на дете"}
{"url": "https://offnews.bg/bojni/andi-ruis-otkazva-da-se-bie-s-dzhoshua-vav-velikobritania-707988.html", "text": "Световният шампион в тежка категория на три от четирите боксови федерации Анди Руис-младши обяви, че няма намерение да се боксира с Антъни Джошуа във Великобритания.Двамата трябва да се изправят в задължителен реванш, след като мексиканецът изненадващо нокаутира Джошуа в сблъсъка помежду им в \"Медисън Скуеър Гардън\" в Ню Йорк през юни и му отне поясите на WBA, WBO и IBF. Сега той написа на профила си в Туитър, че не иска реваншът да бъде на Острова.Смята се, че причината за това е, че британскатата антидопингова агенция е пуснала Дилиън Уайт да се бие с Оскар Ривас преди няколко дни, въпреки, че е знаела, че той е дал положителна допинг проба.Уайт победи колумбиеца по точки и стана официален претендент за титлата на WBC, но впоследствие бе оповестено, че той е хванат със забранени вещества в кръвта.Това е провокирало Руис да заплаши, че няма да стъпи във Великобритания. Всъщност обаче той трудно може да изпълни заканата си.Според промоутъра на Джошуа Еди Хърн, в договора между двамата ясно е описано кой на какви претенции има право и изборът на локация на реванша не зависи от мексиканеца. За момента се смята, че най-вероятно мачът ще бъде в Кардиф.", "date": "2019.07.25", "title": "Анди Руис отказва да се бие с Джошуа във Великобритания"}
{"url": "https://offnews.bg/kultura/spechelete-bileti-za-turneto-na-the-bingo-project-v-stranata-s-igrata-707956.html", "text": ", който в момента провежда своето лятно турне в страната, като засега ще посети Варна, Добрич, Русе и Велико Търново.OFFNews предлага на 4 от своите читатели да спечелят по два билета всеки за спектакъл от програмата в избран от тях град. Просто отговорете на въпроса по-долу.Колко града включва лятното турне на The Bingo Project?А) 10Б) 4В) 2Г) 6Дайте своя отговор като коментар под Фейсбук публикацията или в сайта на OFFNews. Имате време до 12:00 часа във вторник, 30.07.Билети за представлението може да намерите на всички каси на EasyPay, .Действието в The Bingo Project се развива в неопределено бъдеще, в антиутопична действителност, диктувана от бюрокрацията и корупцията и пострадала от глобалното затопляне. Героите се намират в Швейцария, която се е превърнала в островна държава и оцеляването им зависи от спечелването на проекти, които биват финансирани от бюрократичните кръгове.Действието се завихря около проекта, който поставя героите в комични и неочаквани ситуации, като сватба, погребение и телевизионно предаване, одухотворени от многонаграждавания балет „Арабеск“. Сюжетът се диктува от Чиновника, в чиято кожа влиза актьорът Ники Станоев. Представлението се разиграва на фона на малкия, но мощен оркестър Bingo Symphony Orchestra, който е специално сформиран за представлението и представя интерпретации на класики от Стравински, Шостакович, Прокофиев, Барток, Чайковски и пр., латино и брейк през призмата на джаза и рока.Музиката отговаря на изискванията на ситуацията във всеки един момент. Лебедово езеро и Лешникотрошачката преминават в латино ритми и брейк танци от Electric Force Crew. Хореографията на спектакъла е взаимодействие между музика, актьорско майсторство и модерни танцови техники, които впечатляват със своята визуална приемственост.Историята дори събужда Дявола от балета на Стравински и го провокира да се включи в реалното действие. Той се явява носител на устрема, на желанието на хората да разрушат статуквото. Без да издаваме много, само ще споменем, че накрая Дяволът бива освободен. Танцовото шоу предлага модерен и забавен прочит на вечно променящите се бюрократични проблеми чрез микса от изкуства и подредения хаос на сцената. Героите успяват да създадат стилен и хуманистичен образ и да докажат, че въпреки обстоятелствата, хората си остават хора и музиката и любовта дават смисъл на живота.Можете да го гледате на 3 август във Варна, на 4 август в Добрич, на 5 август в Русе и на 6 август във Велико Търново.", "date": "2019.07.25", "title": "Спечелете билети за турнето на The Bingo Project в страната с играта на OFFNews"}
{"url": "https://offnews.bg/obshtestvo/nad-350-mln-lv-sa-razplatenite-sredstva-kam-obshtinite-po-op-razvit-707958.html", "text": "Над 350 млн. лв. е стойността на разплатените средства към общините от Оперативна програма „Развитие на човешките ресурси“ (ОПРЧР). Това означава, че около 40% от разплатените до момента по ОПРЧР средства са насочени към местните власти, което ги превръща в основен партньор, не само при изпълнението на европейските програми, но и при реализиране на политиките в социалната сфера. Това каза заместник-министърът на труда и социалната политика Зорница Русинова в последното за мандата заседание на Постоянните комисии за еврофондове, труд и социална политика на Националното сдружение на общините в Република България (НСОРБ).  Основен фокус на форума в Пловдив бе изпълнението на проекти с финансиране от европейските структурни и инвестиционни фондове. Учасниците в дискусиите обсъдиха предоставянето на социални услуги в общините и бъдещото планиране и реализация на следващия програмен период 2021-2027 г.По думите на заместник-министър Русинова с европейско финансиране са проведени редица успешни реформи, особено в социалната сфера. Мащабното включване на общините говори за устойчиво приоритизиране на социалната дейност, добави тя.  Кметът на Ловеч Корнелия Маринова и председател на Постоянната комисия на НСОРБ за управление на еврофондовете уточни, че в настоящия програмен период изпълняваните проекти по ОПРЧР от общините в България са 580, от които 290 са вече приключили.  Участниците в заседанието обсъдиха и предвиденото увеличение на средствата за делегираните от държавата социални услуги. В проектозакона за бюджета за 2020 г. са предвидени над 287 млн. лв., а за 2019 г. средствата са 260 млн. лв. Сред обсъдените теми бе и изпълнението на Оперативната програма за осигуряване на подкрепа за най-нуждаещите, която се управлява от Агенцията за социално подпомагане (АСП). Чрез нея до момента са подпомогнати около 600 000 души. Около 270 000 са предоставените хранителни пакети на годишна база. С подкрепата на бюджетни, общински или други европейски средства услугата за обществените трапезарии ще бъде продължена до 30 април 2020 г. По този начин ще бъдат обезпечени най-трудните зимни месеци, независимо, че проектите приключват до края на 2019 г., каза Русинова.  Тя съобщи, че през следващия програмен период се предвижда бюджетите на ОПРЧР и на оперативната програма за храни да се да се увеличат с около 70 %. Ще работим и за разширяване на обхвата на материалното подпомагане с храни, топъл обяд и с други видове подпомагане от първа необходимост като обувки, дрехи, учебници за децата, по пример и на други държави членки, уточни заместник-министър Русинова.   Тя обясни, че половината от увеличения ресурс на оперативна програма „Развитие на човешките ресруси“ ще бъде съсредоточен в мерките за подкрепа на пазара на труда. Темата за цифровите умения и дигиталната грамотност е един от акцентите на следващия програмен период. Първоначалните намерения са минимум 500 млн. лв. да бъдат насочени към сферата на цифровата грамотност след осъществяване на детайлно проучване на за потребностите към конкретни цифрови умения, каза Русинова.", "date": "2019.07.25", "title": "Над 350 млн. лв. са разплатените средства към общините по ОП 'Развитие на човешките ресурси'"}
{"url": "https://offnews.bg/temida/povdigat-obvinenia-na-kristian-i-dvamata-mu-shefove-po-chlen-predvizh-707960.html", "text": "Специализираната прокуратура е повдигнала обвинения срещу Кристиян Бойков, срещу изпълнителния (търговски) директор на компанията, в която работи младежът, и срещу собственика на фирмата, съобщи пресцентърт на прокуратурата.Разследването бе прхвърлено към спецпрокуратурата от Софийската градска прокуратура на 22 юли, след като са събрани доказателства за престъпление против Републиката - по чл. 108 а ал. 1 от НК - с цел да се създаде смут и страх в населението. За това престъпление се предвиждат от 5 до 15 г. затвор, се допълва в съобщението.След допълнителни процесуално-следствени действия спецпрокуратурата е преценила, че ще потърси наказателна отговорност освен на Кристиян Бойков и на изпълнителния директор на \"Тад груп', както и на нейния собственик. Според обвинението те са действали като подбудители на Бойков за неговите действия.\"Търговският директор на „ТАД ГРУП“ ЕООД е обвинен за това, че като подбудител, умишлено склонил Кристиян Бойков да извърши престъпление по чл. 319б от НК, с цел да създаде смут и страх в населението. Взета му е мярка за неотклонение\", съобщава пресцентърът. Същото обвинение като подбудител е повдигнато на собственика на „ТАД ГРУП“ ЕООД И. Т. До настоящия момент И.Т. не е открит на известните му адреси, поради което е обявен за общодържавно издирване и ще бъде издадена Европейска заповед за ареста му, допълват от прокуратурата. Съобщението не коментира факта, че собственикът се намира в Канада - информация, посочена от самата компания.Според спецпрокуратурата базата данни на НАП \"не е единствената, незаконно атакувана от тримата обвинени\". До момента са събрани доказателства за нерегламентирано копиране на информация от сървъри на застрахователна компания, фирма, предоставяща интернет услуги и други, допълват оттам. В интерес на разследването, на този етап имената на институциите идружествата няма да бъдат огласявани.За предприетите действия по привличане на три лица като обвиняеми за извършено престъпление по чл. 108а от НК, Специализираната прокуратура е уведомила Комисията за защита на личните данни и КПКОНПИ.Продължават действията по събиране на доказателства, което може да доведе до ангажиране на отговорността и на други лица, допълват от прокуратурата.", "date": "2019.07.25", "title": "Повдигат обвинения на Кристиян и двамата му шефове по член, предвиждащ от 5 до 15 г. затвор"}
{"url": "https://offnews.bg/futbol/radost-v-plovdiv-lokomotiv-udari-na-dva-pati-spartak-tarnava-708008.html", "text": "Пред препълнените трибуни на стадион \"Лаута\" Локомотив Пловдив стигнаха до чиста победа с 2:0 срещу Спартак Търнава в мач от втория квалификационен кръг на Лига Европа.Двата гола бяха отбелязани от Димитър Илиев дузпи, по един и през двете полувремена. Реваншът между двата тима е в Словакия на 1-ви август.\"Черно-белите\" направиха страхотен подарък на феновете си, които днес отпразнуваха 93-ия рожден ден на клуба.Празникът в Пловдив е двоен, тъй като \"смърфовете\" не са играли мачове от европейските турнири от сякаш преди цяла вечност. При последните си международни срещи тимът посрещаше съперниците си в Бургас и Ловеч.Локо участва за последно в евротурнирите през сезон 2012/13, когато отпадна от холандския Витес. Първият мач беше изключително зрелищен и завърши 4:4, а в реванша в Арнем българите отстъпиха с 1:3.", "date": "2019.07.25", "title": "Радост в Пловдив! Локомотив удари на два пъти Спартак Търнава"}
{"url": "https://offnews.bg/futbol/ronaldo-kazal-da-za-transfer-na-nejmar-v-iuventus-707957.html", "text": "Мегазвездата на Ювентус Кристиано Роналдо е дал зелена светлина за привличането в Торино на бразилеца Неймар от Пари Сен Жермен, твърди \"Ел Мундо Депортиво\".Изданието първо съобщи, че бащата на бразилския техничар е в Торино за срещи със спортното ръководство на \"Старата госпожа\", като разговорите бяха определени като \"опознавателни\".Обкръжението на футболиста е наясно, че завръщането в Барселона е влязло в задънена улица. Неймар изрази желание да напусне ПСЖ, но засега офертите на каталунците, доколкото са реални, биват отхвърляни.Според изданието прочутият агент Пини Захави ще има среща тази седмица с представители на торинския клуб в Китай, където \"бианконерите\" са на подготовка.Много важно е било и мнението на Роналдо, около когото се върти целия проект на Ювентус. Той е дал положително становище, като смята, че с негова помощ шансовете да се спечели Шампионската лига нарастват.Друг фактор е, че помежду им липсва езикова бариера, тъй като и на двамата родният език е португалски.Двамата са в добри отношения покрай съвместните им ангажименти в различни рекламни проекти. Трети фактор е, че Барселона не може да направи големи разходи, тъй като ще наруши финансовия феърплей.", "date": "2019.07.25", "title": "Роналдо казал \"Да\" за трансфер на Неймар в Ювентус"}
{"url": "https://offnews.bg/futbol/levski-s-vazhna-informatcia-za-fenovete-v-kipar-707959.html", "text": "От Левски излязоха с важна информация за привържениците, които ще наблюдават мача с АЕК (Ларнака) в Кипър довечера. 26-кратните шампиони излизат в първи мач от втория квалификационен кръг на Лига Европа тази вечер от 18 часа.Ето какво написаха от Левски:Уважаеми привърженици,Уведомяваме Ви, че всеки от Вас заявил своя билет за двубоя от втория квалификационен кръг на “Лига Европа” АЕК (Ларнака) и Левски на 25 юли, четвъртък от 18:30 часа ще има възможност да го получи по следния начин:От 15:00 часа до 17:00 часа в хотел RADISSON BLU в Ларнака (Atlantidon 2, Larnaca 6058)От 17:30 часа до 18:30 часа в специално обособен пункт на „АЕК Арена“ на гърба на AJK GROUP STAND (EAST) срещу документ за самоличност (лична карта или международен паспорт).Цените на билетите са следните:Билети първа категория – 20 €.Билети в сектора на привържениците на гоктуващия отбор - 10 € за възрастни, 5 € за лица, родени до 31.12.2001 г. и 1 € за лица, родени до 31.12.2007 г.Местата, първа категория, са разположени в сектор AJK GROUP STAND (EAST), блок Marios Frangos и блок Mazotos на стадион АЕК Арена.Организаторите на срещата са обособили паркинг за привържениците на Левски, който се намира в непосредствена близост до пункта за получаване на билети – на гърба на AJK GROUP STAND (EAST).Футболната среща е определена като рискова и съгласно кипърското законодателство до стадиона ще бъдат допускани единствено лица с валидни билети и документ за самоличност.Привържениците на Левски, които пребивават в Кипър и вече разполагат с FanID в системата на кипърската футболна федерация, могат да си закупят билети за останалите сектори на стадиона. В този случай обаче не трябва да носят отличителни знаци и символи на любимия отбор от съображения за сигурност.Обръщаме се към всички привърженици да подкрепят отбора на Левски в поредния му европейски мач, но без прояви на агресия, насилие, расизъм и ксенофобия, тъй като те могат да донесат допълнителни тежки наказания от УЕФА на любимия ни клуб.", "date": "2019.07.25", "title": "Левски с важна информация за феновете в Кипър"}
{"url": "https://offnews.bg/futbol/tcska-vze-minimalen-avans-sreshtu-osiek-sled-fenomenalen-gol-na-evandr-708009.html", "text": "Отборът на ЦСКА победи Осиек минимално с 1:0 в първи мач от втория предварителен кръг на турнира Лига Европа, игран пред пълни трибуни и фантастична атмосфера на стадион \"Българска армия\".Автор на единствения гол в срещата стана бразилецът Евандро в началото на второто полувреме. Късметът покри червените в края, когато гостите от Хърватия нацелиха греда.Първото положение в мача дойде в 21-ата минута, когато отбраната на ЦСКА при едно центриране остави непокрит Мирко Марич, който стреля с глава, но вратаря Черниаускас бе на мястото си и без проблем улови топката.Това бе първият точен удар към една от двете врати в мача и си остана единствен през първите 45 минути. Играта през тях бе равностойна, като и двата тима действаха твърде предпазливо.След почивката ЦСКА в 53-ата минута оползотвори първата си възможност в мача – Евандро вкара красив гол с удар от въздуха извън наказателното поле. В 80-ата минута опасен удар на Марич с глава мина близо до страничния стълб на вратата на червените.Две минути по-късно хърватите направиха нов пропуск – унгарецът Ласло Клайнхайслер след грешка на Жеферсон в отбрана се озова на добра позиция и стреля, но топката се отби от страничната греда и излезе в аут.ЦСКА в крайна сметка успя да запази крехкия си аванс преди реванша в Хърватия, а треньорът Люпко Петрович записа победа срещу отбора, в който стартира треньорската си кариера.Крайният победител измежду ЦСКА и Осиек ще играе в третия квалификационен кръг срещу украинския Зоря Луганск или черногорския Будучност Подгорица.", "date": "2019.07.25", "title": "ЦСКА взе минимален аванс срещу Осиек след феноменален гол на Евандро"}
