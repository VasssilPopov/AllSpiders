{"url": "https://offnews.bg/kultura/alisha-kijs-se-zavrashta-s-nov-album-i-svetovno-turne-720199.html", "text": "Алиша Кийс оповести първото си голямо турне от седем години в подкрепа на предстоящия си нов албум, съобщи Контактмюзик, цитиран от Дарик.Седмият студиен диск на ритъм енд блус и соул певица, озаглавен „Alicia“, ще се появи на глобалния музикален пазар на 20 март.Турнето на Алиша Кийс в Европа и Северна Америка ще започне с шоу в Дъблин, Ирландия, на 5 юни. В рамките му изпълнителката ще изнесе концерти в Лондон, Париж, Берлин, Атланта, Торонто, Чикаго, Сан Франциско, Лос Анджелис и родния си Ню Йорк.Очаква се по време на концертната си обиколка Алиша Кийс да изпълнява микс от най-новите си сингли, сред които „Underdog“, и най-големите си хитове като „Fallin'“, „No One“, „Girl on Fire“ и „If I Ain't Got You“.След броени дни Кийс ще се изяви като водеща на 62-рата церемония за музикалните награди „Грами“, а на 31 март изпълнителката ще публикува книгата си „More Myself“.  Алиша Кийс е 15-кратна носителка на наградите \"Грами\", певица, композитор, музикант, продуцент, актриса и активистка; тя е отличена от New York Times за най-продаван автор, филмов и телевизионен продуцент, както и продуцент на няколко мюзикъла на Бродуей. От премиерата на монументалния ѝ дебютен проект през 2001 година, „Songs In A Minor“, Алиша Кийс е продала до момента над 30 милиона копия албуми по целия свят и изгради изключителна кариера от хитове, постижения и отличия.", "date": "2020.01.24", "title": "Алиша Кийс се завръща с нов албум и световно турне"}
{"url": "https://offnews.bg/obshtestvo/pochina-diplomatat-i-pisatel-bogomil-gerasimov-720180.html", "text": "На 89-годишна възраст почина дипломатът, журналист и писател Богомил Герасимов.Герасимов е автор на \"Паякът от Хампстед\", \"Чудовището от Рокайла\", \"Операция \"Зомби\", \"Кукулкан слиза от небето\", \"Дипломация в зоната на кактуса\" и др.Последният му дипломатически пост е посланик на България в Мексико през 1976-1982 г., време на особено оживени връзки между двете страни заради честването на 1300-годишнината на България.След завръщането си посланик Герасимов е уволнен от Министерството на външните работи.В книгата си \"Дипломация в зоната на кактуса\" той представи неподправена картина на тоталитарната външна политика в действие.Герасимов имаше и собствена версия за трагичния край на Людмила Живкова, на която е бил близък съратник и приятел.", "date": "2020.01.24", "title": "Почина дипломатът и писател Богомил Герасимов"}
{"url": "https://offnews.bg/medii/ruska-media-prizova-za-otpor-na-konstitutcionnia-prevrat-i-uzurpatora-720205.html", "text": "Опозиционният в. „Новая газета“ публикува манифест на гражданите на Русия, насочен срещу конституционния преврат и узурпирането на властта от президента Путин.„Днес ние, гражданите на Руската Федерация, заявяваме, че пред очите ни в страната се провежда конституционен преврат. Ние сме убедени, че целта на този преврат е Владимир Путин и неговият корумпиран режим да запазят властта си пожизнено. Заради това е измислена и спецоперацията за незаконното пренаписване на Конституцията“, се посочва в манифеста.В текста е отбелязано, че поправките в Конституцията се внасят спешно, с риторични и юридически манипулации, без реална обществена дискусия. „Вместо Конституционно събрание, на нас ни предлагат имитационна работна група с участието на непрофесионалисти. Вместо референдум – нелегитимно общоруско гласуване“, се посочва в текста.„Ние, гражданите на Русия, подписали този манифест, призоваваме всеки, който не е готов да се примири с узурпирането на властта от Владимир Путин, да се присъедини към нас и да се включи в масова обществена кампания“, пише в обръщението.Журналистите от опозиционната медия са категорични, че е извършено покушение върху основните принципи на държавното устройство, на конституционните права на гражданите на Русия. Те подчертават, че организаторите на преврата премахват приоритета на международните ангажименти и задължения на Русия, унищожават автономията на местното самоуправление, съкращават разделението на властите и преди всичко независимостта на съда, като утвърждават в основния закон антиконституционна практика на властта. Същевременно създават нов държавен орган на управление – Държавен съвет, който няма да бъде контролиран от обществото.-реална сменяемост на властта, а не козметично преразпределение на пълномощията с цел пожизнен едноличен режим-влияние върху приемането на държавните решения, а не участие в непонятни и непрозрачни процедури-непротиворечиви и общи за всички закони, които защитават правата на човека и помагат на всеки да реализира възможностите си, а не поправки, които съкращават тези права.", "date": "2020.01.24", "title": "Руска медия призова за отпор на конституционния преврат и узурпатора Путин"}
{"url": "https://offnews.bg/politika/pri-dva-vodoprovoda-svishtov-redovno-ostava-bez-voda-720204.html", "text": "Полиетиленовият водопровод, доставящ питейната вода за 25 хиляди жители на Свищов и в селата Вардим и Царевец, е изграден от турски тръби за поливни системи, а не за водоснабдителни нужди. Това са показали анализите на хидроексперти, каза кметът на Свищов Генчо Генчев пред БНР,Това е една от причините за честото спиране на водата в Свищов, въпреки, че градът използва и стария си магистрален водопровод.Свищов и селата Вардим и Царевец се водоснабдяват комбинирано от 60-годишен компрометиран стоманен водопровод и нов полиетиленов, който не е въведен в експлоатация и е обект на проверка от Специализираната прокуратура за безстопанственост при изграждането му.Новият водопровод е струвал 4 млн. лв., но още не е въведен официално в експлоатация защото постоянно регистрира аварии. Опитите да се достави вода по него траят не повече от 2 седмици. Построен е преди 10 години от „ВТ Инженеринг”.Според Генчо Генчев изпитанията са показали, че полиетиленовият водопровод аварира при налягане на водата от четири атмосфери, а би трябвало да издържа на двойно по-голямо налягане.Има проблем и с високото съдържание на манган в питейната вода, която не минава през пречиствателна станция. „Надяваме се на новия ВиК холдинг за изграждане на обезманганителна станция“, каза Генчо Генчев. Той увери, че свищовската вода не е отровна и е годна за пиене. „Проблемът с мангана в питейната вода на Свищов е хроничен“, потвърди директорът на здравната инспекция д-р Евгения Недева и подчерта, че манганът не е проблем от здравословен характер. При наднормено съдържание на манган и желязо в тръбите обаче прорастват определени видове водорасли и те запушват лумена на тръбите“.", "date": "2020.01.24", "title": "При два водопровода Свищов редовно остава без вода"}
{"url": "https://offnews.bg/ikonomika/biznesat-otnovo-nastoia-za-reforma-na-kt-i-bolnichnite-720188.html", "text": "От АОБР настояват за спешни мерки срещу злоупотребата с болнични листове, отмяна на правото на платен годишен отпуск за периоди, в които не се полага труд, както и промяна в трудовото и социалното законодателство, за да се ограничи недостига на работна сила.Това за пореден път обявиха работодателите на пресконференцията на Асоциацията на организациите на българските работодатели, която представи приоритетите си за 2020 г.През 2020 г. очакваме много по-голям ръст на БВП, според прогнозата на финансовото министерство той ще е близо 127 млрд. лева, това е ръст, който идва от икономиката, заяви Кирил Домусчиев, председателят на Конфедерацията на работодателите и индустриалците. Той отчете и рекордно висок износ за миналата година - близо 17 млрд. евро по данни за първите 7-8 месеца, и допълни, че българската икономика работи качествено и конкурентоспособно.По данни на Международния валутен фонд към края на миналата година делът на сивата икономика у нас е 37,8%. „Сивата икономика е заплаха за светлия бизнес“, категоричен е председателят на КРИБ. Според него ефективното противодействие на корупцията е основно в случая, защото именно тя улеснява сивата икономика, добави Домусчиев. Според Домусчиев приоритет ще бъде борбата със сивата икономика, с корупцията и монополизацията, както и установяването на баланс между икономическото развитие и околната среда. Той настоя и за формиране на национална позиция на България по Европейската зелена сделка, както и за присъединяването на страната ни към Шенген и ОИСР.Председателят на Българската търговско-промишлена палата Цветан Симеонов заяви, че е недопустимо в България все още да няма електронно правителство, и увери, че за АОБР това ще е един от приоритетите за в бъдеще.Друг акцент ще е разширяването на принципа на действие на обратно начисляване на ДДС с цел предотвратяване на данъчни измами. Той смята, че в тази област работодателските организации и държавата нямат разнопосочни интереси.Председателят на БТПП отбеляза като задача и въпроса с приемането на механизъм за определяне на минимална работна заплата за ЕС.Работодателите настояват за ускоряването на реформите в образователната система и по-скоро разширяване на професионалното обучение в областта на предприемачество. Те допълват, че ще се насочи вниманието към техническите и инженерните специалности.Васил Велев, председателят на Асоциацията на индустриалния капитал в България, заяви, че енергетиката е един от двата основни проблема за българската индустрия.„Свидетели сме на едно ненормално състояние в момента, то се дължи на това, че голяма част от мощностите престояват в същото време цените в страната са най-високи на пазара ден напред. Близо 11 евро на киловат час ние доплащаме над цената, което е на борсата и не се плаща в другите страни членки. Ние сме предложили тази добавка, ако не разваля договорите да се включи в цената на борсата и тока и за вътрешния и за външния пазар да е една и съща“, добави председателят на АИКБ.Велев добави, че през първото полугодие на тази година в енергетиката трябва да се извърши защита в Брюксел на механизъм за капацитети във връзка с прехода към енергетика без въглища. Той смята, че от 1 юли трябва да стартира поетапното либерализиране на пазара за бита.Председателят на АИКБ отбеляза и коефициента за редукция на първата пенсия. Според него той трябва да е три пъти по-малък, отколкото е в момента и по този начин ще се укрепи и вторият стълб на пенсиите.Бизнесът беше категоричен, че иска отмяна на временната мярка предприятията да плащат първите три дни болничните. Те смятат, че болничните трябва да се покриват от НОИ, като добавиха, че България има нужда от изцяло нов Кодекс на труда.В пресконференцията участваха Кирил Домусчиев, председателят на Конфедерацията на работодателите и индустриалците (КРИБ), Васил Велев, председателят на Асоциацията на индустриалния капитал в България (АИКБ), Радосвет Радев, председателят на Българската стопанска камара (БСК) и Цветан Симеонов, председателят на Българската търговско-промишлена палата (БТПП).", "date": "2020.01.24", "title": "Бизнесът отново настоя за реформа на КТ и болничните"}
{"url": "https://offnews.bg/sviat/turski-zakon-shte-prinudi-zhenite-da-se-omazhvat-za-svoite-iznasilvach-720206.html", "text": "Парламентът в Турция ще разгледа законопроект, който ще позволи на мъжете, обвинени в секс с момичета под 18 години, да избегнат наказание, ако се оженят за жертвите си, .Този скандален закон, наречен „ожени се за твоя изнасилвач“, който законодателите планират да внесат в турския парламент в края на януари, предизвика възмущението на защитниците на правата на човека в страната.Критиците му твърдят, че подобен закон не само легитимира браковете с деца и законното изнасилване, но също така проправя пътя на педофилията и сексуалната експлоатация.Опозиционната Народно-демократическа партия призовава правителството да наложи вето на законопроекта.През 2016 г. в Турция бе оттеглен аналогичен проект след протести, обхванали цялата страна. Този закон предвиждаше освобождаването на мъжете от отговорност, ако сексът е „без принуда и заплаха“.Подобни закони се приемат в различни страни по света - главно в Близкия Изток и Северна Африка, под предтекст да се защити „честта“ на семейството.През последните години, благодарение на усилията на защитниците на правата на човека, активистите и законодателите, подобни разпоредби са отменени в Египет, Йордания, Ливан, Мароко, Тунис и Палестина.Турция обаче изглежда се движи в обратна посока.Въпреки че в Турция официално минималната възраст за всъпване в брак е 18 години, според доклада на правителството за 2018 г. през последните 10 години са омъжени 482 908 непълнолетни момичета. Според ООН 38% от турските жени са преживели физическо и сексуално насилие поне веднъж.През 2014 г. турският президент Реджеп Тайип Ердоган ясно изрази отношението си към правата на жените. Изказвайки се на срещата на върха в Истанбул, президентът заяви:А през 2016 г. Ердоган призова всяка жена да роди поне три деца, напомняйки, че това е неин „дълг“:", "date": "2020.01.24", "title": "Турски закон ще принуди жените да се омъжват за своите изнасилвачи (видео)"}
{"url": "https://offnews.bg/sviat/liderat-na-amerikanskite-neonatcisti-e-v-rusia-ottam-rakovodi-prestap-720208.html", "text": "Риналдо Назаро се е преместил от Ню Йорк в Санкт Петербург със съпругата си, която е руска гражданка, съобщава Би Би Си.Той е на 46 години и е неонацист със стаж. За пропагандата в интернет, в това число и в руския месинджър Telegram той използва псевдонимите Норман Спир и Роман Вулф. Сега с тази организация плътно се занимава ФБР – 7 от предполагаемите участници в нея са арестувани и обвинени в различни престъпления, сред които заговор с цел убийство.ФБР описва The Base като расово мотивирана военизирана екстремистка група, която се стреми да свали правителството на САЩ, да провокира расова война и да основе етно-държава за бялата раса. Участниците са събирани през интернет, общуването е правено в защитени месинджъри, а после пътували до военни лагери.Видео в Telegram-канала на организацията показва дузина професионално екипирани мъже стрелят с автомати по картонени мишени в гора, устройват факелни шествия, горят американски знамена. Мястото на тези учения и прояви не се уточнява.Истинското име на лидера дълго време е било неизвестно, Guardian съобщи, че той се казва Риналдо Назаро. С разследването си Би Би Си също стига до това име. В Туитър Назаро се подвизава като Норман Спир, но с истинска своя снимка. Съпругата му и роднините й публикуват в руските социални мрежи фотографии със същия мъж, на една от тях той е заснет с руската си фамилия, а в центъра на масата има бутилка водка и сельодка.Жената на Назаро е рускиня, през 2008 г. тя пристига в Ню Йорк и според сивито й известно време е работила в банката JPMorgan Chase. През 2012 г. се омъжва за Назаро, имат две деца. Понякога тя пътува до САЩ, а нейна снимка от Ню-Йоркския залив в мрежата „ВКонтакте“ дава шанс на Би Би Си да установи американския адрес, където е бил регистриран Назаро. На същия адрес е регистрирана компанията The Base Global, която през 2018 г. е купила земеделски парцел в щата Вашингтон.До преместването си в Русия Назаро е ръководил компанията Omega Solutions International, сочат данните от търговския регистър на Ню Йорк. В сайта си тя е предлагала услугите на мрежа от професионалисти в сферата на сигурността с възможност за психологически операции, разузнаване, борба с тероризма и с бунтовнически формирования. „Нашите служители работят с различни правителствени и военни ведомства, в това число и по време на военните операции в Ирак и Афганистан“, се посочва в сайта.В Санкт Петербург Риналдо Назаро преподава частни уроци по английски, обявите за това публикува в интернет. Посоченият в тях номер е на телефона на жена му, но тя не отговаря на позвъняванията и смс-ите от Би Би Си.През 2019 г., вече установил се в Русия, Назаро е посетил ежегодната изложба „Комплексна сигурност“ в Москва. В сайта на изложбата е посочено, че тя се организира по нареждане на правителството на Русия и е насочена към демонстрация на резултатите от държавната политика и достиженията в областта на сигурността на страната, населението и територията й. В списъка на гостите са администратори, дипломати, служители от руските предприятия от отбранителния сектор, частни компании от сферата на сигурността.На едно от публичните видеа семейство Назаро пътува с влак за Чебоксари – на гости на тъщата му. Той е облечен в черна тениска с изображението на Владимир Путин и с надпис „Russia, absolute power“ /“Русия, абсолютната власт“/. Такива фанелки се продават в подлезите на Москва.През 2018 г. съпругата е закупила апартамент в елитен жилищен комплекс в Санкт Петербург – на 200 метра от сградата, където се помещават 13 комисии от градската администрация. От това жилище Назаро е координирал работата на The Base в САЩ.В социалните мрежи Норман Спир /Назаро/ е публикувал материали на британската неонацистка организация National Action, която е забранена в Обединеното кралство. До момента 11 членове на групировката са осъдени за екстремизъм, срещу още 4-има са заведени дела.Норман Спир се възхищава от Ал Кайда – а названието й в превод от арабски означава „основа“, също като The Base.В края на 2019 г. ФБР предотврати опит за убийство на съпрузи антифашисти и децата им. Задържани бяха трима души, предполагаеми членове на организацията. При разпитите през януари т.г. те заявиха, че лидерът на групата им ги е обучавал да общуват с кодови думи и че с такъв шифър са му съобщили за подготовката на престъплението. Например, 37С означавало убийство. Екзекуцията на семейството е била планирана за февруари.Назаро им препоръчвал да не поемат публично отговорността за престъпление, тъй като „сигналът и така ще бъде пределно ясен и ще доведе до ускоряване на началото на расова война“.След неотдавнашния арест на участниците в The Base Роман Вулф /който е и Норман Спир, и Риналдо Назаро/ съобщи в Telegram-канала на групировката: „Ние без смущения ще продължим своята борба за оцеляване“.Източник: BBC", "date": "2020.01.24", "title": "Лидерът на американските неонацисти е в Русия. Оттам ръководи престъпления в САЩ"}
{"url": "https://offnews.bg/politika/moskva-sofia-izglezhda-glupavo-sluchaiat-s-ruskite-diplomati-v-balga-720210.html", "text": "„Ситуацията около руските дипломати в България, които София смята да изгони заради шпионаж, представлява пърформанс с цел създаване на шум. Всякакви подобни въпроси обикновено се решават не пред микрофон. София изглежда глупаво“.Това е коментарът на неназован източник пред агенция ТАСС.По-рано днес българската прокуратура обяви старта на досъдебни разследвания срещу двама руски дипломати по дело за шпионаж. Отбелязано е, че съгласно Виенската конвенция за дипломатическите отношения, независимо от наличието на основания за привличането на заподозрените в качеството им на обвиняеми, наказателното производство срещу двамата руски граждани е спряно, а сферата на незаконната им дейност е включвала изборите и енергетиката, допълва агенцията.Заглавията по темата са водещи за руските информационни агенции. Двамата руски дипломати са обявени за персона нон грата от властите в България, което посолството на Москва в София е потвърдило за медиите.„Посланикът на Русия в България беше привикан във външното министерство в София, където са му връчени ноти за обявяването на дипломата от посолството за персона нон грата и за обявяването на служителя в търговското представителство за неприемливо лице в съответствие с Виенската конвенция. Не са му представени никакви доказателства, потвърждаващи, че те са извършвали дейности, несъвместими с техния статут. Руската страна оставя за себе си правото да предприеме ответни действия“, са съобщили от дипломатическата мисия на Москва.Източникът от посолството, също анонимен, е подчертал, че мисията счита решението на българските власти да разпространят информацията за дипломатите в публичното пространство преди официално да уведомят посолството като „несъответстващо на традиционно конструктивните отношения между двете държави“.Не се уточнява срокът, в който руските дипломати трябва да напуснат България., който изразил удивление за обвиненията срещу руските дипломати. „Повдигнатите обвинения са нелепи и парадоксални. Интересът към изборното законодателство в държавата е абсолютно нормална практика за дипломата, това му е работата. Въпросите за провеждането на избори в страната са естествени, а ако някой се страхува да отговаря, значи се бои друга държава да не научи за безобразията, които стават на избори в България, но това е друг въпрос“, коментира пред руския журналист бившият български министър на вътрешните работи.Политикът подчертава, че и обвинението в шпионаж в областта на енергетиката не изглежда логично. „Абсолютно нормално е руски дипломат да се интересува от енергийните проекти на България и перспективите им, сътрудничеството между страните ни е основно в тази област. При такъв подход може да трябва да се закрие българо-американската комисия за стратегическо партньорство, след като колегите от САЩ се интересуват от българската енергетика“, допълва Румен Петков.Според него всичко в момента има пряко отношение към вота на недоверие към правителството. „Вероятно някой реши да пренасочи вниманието от вота на недоверие към шпионския скандал и да започнат коментари за поведението на руските „шпиони“ в България. Българските политици забравят за принципа на огледалния отговор, за това, че ако руските дипломати бъдат изгонени от България, то и техните български колеги, много почтени хора, ще бъдат принудени да напуснат Москва и професионалната им кариера ще бъде разбита“, заключава Румен Петков пред ТАСС.", "date": "2020.01.24", "title": "Москва: София изглежда глупаво. Случаят с руските дипломати в България е пърформанс"}
{"url": "https://offnews.bg/obshtestvo/zapaliha-kostinbrodskoto-smetishte-s-nezakonnia-italianski-bokluk-sni-720207.html", "text": "Пламна нерегламентираното сметище с италиански боклук до Костинброд.съобщи, сметището на черен път, водещ до кариерата за варовик \"Балша\", се напълни с италински сепарирани и балирани отпадъци. Повечето боклуци са от пластмаса и найлон. Нашият читател Емил Михайлов разказа, че сметището е създадено преди повече от 10 години, най-вероятно от жители на близките села.Досега в него е имало предимно строителни и битови отпадъци, както и изхвърлени авточасти. От няколко дни обаче местните забелязват, че освен битовите отпадъци, има и бали от сепариран италиански боклук - основно пластмаса и найлон.Води, минаващи до сметището, водят към близкото село Драговищица. На снимки, изпратени от нашия читател, се вижда, че изхвърлените бали най-вероятно са две, паднали от камиони, превозващи отпадъци за изгаряне.Според Емил Михайлов боклукът е извозен там между 19 и 20 януари. От РИОСВ - София заявиха пред OFFNews, че е проведена акция на 15 януари, като извършителят на деянието е установен. Изпратена му е покана за съставяне на акт за установяване на административно нарушение.Според местни жители обаче установеният извършител е човек от близките села, който незаконно е изхвърлял боклук, но няма нищо общо с италианските отпадъци.  ", "date": "2020.01.24", "title": "Запалиха костинбродското сметище с незаконния италиански боклук (снимки)"}
{"url": "https://offnews.bg/evropa/shestima-ubiti-i-niakolko-raneni-pri-strelba-v-germania-720200.html", "text": "Шестима души са убити, а няколко са ранени при стрелба в кафене в германския град Рот ам Зее, съобщават от местната полиция, цитирана от ТАСС.Властите заявиха, че стрелецът е задържан. Основната версия, според която е възникнал инцидентът, е битов конфликт. Пред немското интернет издание FOCUS Online полицията потвърди, че са произведени изстрели и в следствие на тях има няколко убити и ранени, а заподозреният извършител е бил арестуван. Смята се, че убитите са шестима, но все още няма официално изявление от властите. Германски медии като Bild и Welt предадоха, че убитите са членове на семейството, но за сега няма потвърждение от полицията.Рот ам Зее се намира на 135 км югоизточно от Франкфурт, близо до средновековния град Ротенбург об дер Таубер.", "date": "2020.01.24", "title": "Шестима убити и няколко ранени при стрелба в Германия"}
{"url": "https://offnews.bg/sviat/reka-ot-vino-teche-v-kalifornia-720201.html", "text": "В река близо до окръг Сонома, Калифорния, се разляха над 97 000 галона (около 370 000 литра) червено вино, съобщава БГНЕС.Те са изтекли от големи бъчви от винарната „Rodney Strong Vineyards“ и са се озовали в реката, вливаща се в Тихия океан на север от залива Сан Франциско.Това е количество черно вино, което може да напълни осем големи цистерни.Няма съобщения за загинали риби, но киселинността на виното вероятно ще убие насекомите, с които се храни рибата.Представителят на винарната Крис О'Горман каза, че винарната провежда вътрешно разследване и си сътрудничи с властите. \"Ние сме дълбоко загрижени за този теч и защитата на нашите водни пътища тук\", заяви той.", "date": "2020.01.24", "title": "Река от вино тече в Калифорния"}
{"url": "https://offnews.bg/ikonomika/stroim-oshte-edna-granichna-vrazka-s-gartcia-pri-rudozem-720212.html", "text": "Със символична първа копка и с благословията на християнски и мюсюлмански духовници бе даден старт на изграждането на ГКПП при Рудозем.Пунктът ще се строи в изпълнение на подписаната спогодба между България и Гърция още през далечната 1995 г. за откриване на три ГКПП-та между двете страни. Той се финансира по Програмата за трансгранична достъпност ИНТЕРРЕГ, по проект, по който партньори са Егнатия Одос, АПИ и областната администрация в Смолян, съобщи регионалното издание Смолян прес.Освен строежа на самия пункт, по проекта се предвижда изграждане на нов път от гръцка страна от село Димарио до границата, реконструкция на пътя Средногорци – Рудозем и обхода на Рудозем, и реконструция на пътя Момчилград – Ивайловград. Общият размер на финансирането по проекта е 38 802 558 евро.През декември м. г. правителството одобри необходимото дофинансиране за строежа на самия пункт в размер на 18 445 744 лв., след като бе избран с обществена поръчка на областната управа в Смолян строителят му – консорциум „Партньори – Ксанти“. В него са 4 фирми: „Копекс и Ко“ ЕООД , „Агробилд“ ЕООД, „БГ Ленд Ко“ ООД и „СК – Варна 2007“ ЕООД.„С пункта ще се отвори пряката пътна връзка Пловдив – Смолян – Рудозем – Ксанти – Северна Гърция като част от трансграничен коридор №9. През последните години по пътната връзка Пловдив – Смолян – Рудозем са вложени над 70 млн. евро, без последните инвестиции, в това число и връзката Пловдив – Асеновград. ГКПП – Рудозем е за всички видове пътници и товари“, посочи областният управител Недялко Славов.Пунктът ще е изцяло на българска територия. Подходът е продължение на републиканския второкласен път II-86. Ще бъдат изградени и всички нужни подземни и наземни комуникации. Ще има три ленти за движение – две по 3,50 метра, една по 3 метра и два банкета по 1.50 метра. В зоната на ГКПП ще се оформят и благоустроят две площадки. Ще се изградят три административни сгради, две контролни кабини, площадка за мобилен рентген, обществени тоалетни, здравен контрол, хале за щателна митническа проверка, навес с метална покривна конструкция и автомобилна везна за обслужване на ГКПП.Пътят до пункта от българска страна отдавна е готов. В момента ударно се изгражда шосето от гръцка страна. Изпълнител е компанията „Актор”, която строи нужните 9 км пътна отсечка от гръцкото село Димарио до българската граница. В изграждания участък са планирани 11 моста, два двупосочни тунела и пътно платно 7,5 до 10,5 метра с проектна скорост 40 до 50 км в час. Срокът за завършване на строителството е май т.г. Новият път се финансира от Префектура Източна Македония и Тракия, Оперативна програма „Транспорт”, ЕТС „Гърция България”.", "date": "2020.01.24", "title": "Строим още една гранична връзка с Гърция – при Рудозем"}
{"url": "https://offnews.bg/zdrave/samo-za-10-dni-kitaj-shte-postroi-bolnitca-za-1000-zarazeni-s-koronavi-720193.html", "text": "В Китай строят болница за поразените от коронавируса. Амбицията на властите е лечебното заведение да бъде издигнато за 10 дни, съобщава Medical Express.Болницата ще бъде разположена в Ухан, откъдето тръгна епидемията от нетипична пневмония. Ще бъде разположена на площ от 25 000 квадратни метра и може да поеме 1000 болни. Така местните здравни власти се надяват да ограничат разпространението на смъртоносния вирус, който взе 26 жертви до момента.Строежът трябва да приключи до 3 февруари и да разреши проблема с дефицита на болнични легла, който страната вече изпитва.Епидемията в Китай се разраства. Към момента загиналите са 26, заразените 887, от тях 177 са в тежко състояние. 35 милиона души са под карантина, съобщава специализираното издание Medik Forum. Освен Ухан под карантина са още 10 града в страната. От днес са спрени влаковете и общественият транспорт в три от най-големите градове на провинция Хунбей.", "date": "2020.01.24", "title": "Само за 10 дни Китай ще построи болница за 1000 заразени с коронавирус"}
{"url": "https://offnews.bg/obshtestvo/izdatelkata-osavremenila-romana-pod-igoto-pregazi-avtorskoto-pra-720215.html", "text": "Министерството на културата връчи днес акт за административно нарушение на издателите на романа „Под игото на съвременен български език“ за нарушени авторски права, предаде БГНЕС.Актът за установяване на административно нарушение за разпространение на романа „Под игото“ от Иван Вазов под заглавието „Под игото на съвременен български език“ е връчен на издателство „Византия“ (търговско наименование ЕТ „Нели Стефанова – Прима”), съобщиха от Министерството на културата.След преглед на съдържанието на „Под игото на съвременен български език“, (издателство „Византия“, 2019 г.) и сравняването на текста в него с този в изданието на „Под игото“ (издателство „Български писател“, 1980 г.), Дирекция „Авторско право и сродните му права” е установила значителен брой извършени промени на оригиналния текст, включително обяснителни бележки, без те да са съгласувани с Министерството на културата. Това изискване е заложено в чл. 34 на Закона за авторското право и сродните му права (ЗАПСП).Законовата норма предвижда, че след изтичане на срока на времетраене на авторското право произведенията могат да бъдат използвани свободно при условие, че не се нарушават права по чл. 15, т. 4 и 5 от ЗАПСП, които продължават безсрочно. Текстовете гарантират обозначаването на авторството и запазването на целостта на произведението. Законът натоварва Министерството на културата да следи за спазването на тези права, като предвижда възможност административният орган да разрешава промени в произведението, като това се прави в изключителни случаи.От министерството уточняват, че при тях не е постъпвало искане за разглеждане на каквито и да е било промени по текста на „Под игото“ на Иван Вазов.Изданието на „Византия“ се самопредставя като превод на романа на съвременен български език, като за автор на превода е посочена Нели Стефанова. В изданието се уточнява, че „така преведен, романът в този си вид е обект на авторско право и нито част от него, нито целият текст може да бъдат публикувани без писменото разрешение на издателя и преводача или на неговите наследници“.Според Министерството на културата с осъществeния голям обем от значителни промени в текста на автора без разрешението на административния орган, е осъществен съставът на административно нарушение по чл. 97 от ЗАПСП, във връзка с чл. 83 от Закона за административните нарушения и наказания.", "date": "2020.01.24", "title": "Издателката, \"осъвременила\" романа \"Под игото\", прегази авторското право и се сдоби с глоба"}
{"url": "https://offnews.bg/sviat/zemetresenie-sas-sila-6-5-po-rihter-raztarsi-iztochna-turtcia-6-sa-z-720213.html", "text": "Източната провинция на Турция Елазиг бе разтърсена от земетресение с магнитуд 6, 5 по Рихтер, има 4 жертви и много ранени.За труса съобщи в Туитър Управлението за предотвратяване и ликвидиране на последствията от извънредни ситуации AFAD.Земетресението е усетено в 20.55 ч. турско време /19.55 българско/. То е било с дълбочина почти 7 километра. Вторичните трусове в административния център Елазиг са отчетени с магнитуд 5, 4 и 5, 1. В съседния град Сивридже дълбочината е била по-голяма – 7,03 километра, а в Баскил – 10,62 километра, предаде Анадолската агенция.Трусът е разлюлял Адана, Хатай, Османие, Тунджели, Газиантеп, Шанлъурфа, Малатия, Мардин, Самсун, Токат, Чорум, Кайсери и Северна Сирия. Двама от загиналите са в Елазиг, другите в Малатия. Има рухнали сгради и сериозни пропуквания по други. Няколко министри отпътуваха от Анкара към пострадалите градове. ", "date": "2020.01.24", "title": "Земетресение със сила 6, 5 по Рихтер разтърси Източна Турция, 6 са жертвите"}
{"url": "https://offnews.bg/zvezdi/andzhelina-dzholi-produtcira-predavane-za-detcata-i-falshivite-novini-720195.html", "text": "Анджелина Джоли ще продуцира телевизионно шоу, за да научи децата как да забелязват фалшивите новини.Актрисата създава „BBC My World\" в партньорство с Би Би Си. Шоуто ще „обяснява историите зад новините и ще предлага факти и информация, за да помогне на децата над 13-годишна възраст да се замислят върху належащи международни проблеми\", съобщава Би Би Си, цитиран от БГНЕС.Анджелина има шест свои деца и заяви, че иска да създаде програма, която би помогнала на младите хора „да намерят истинската информация и инструментите, от които се нуждаят, за да променят света“.„Като родител съм щастлива, че мога да дам подкрепата си на програма, която има за цел да помогне на децата да научат повече за живота на други млади хора по света и да се свържат с тях. Надявам се, че това ще помогне на децата да намерят необходимата информация и инструменти, за да решат проблемите, които ги вълнуват, използвайки мрежата от хиляди журналисти и множеството езикови услуги на BBC World\", споделя актрисата.", "date": "2020.01.24", "title": "Анджелина Джоли продуцира предаване за децата и фалшивите новини"}
{"url": "https://offnews.bg/zdrave/protivogripna-vaksina-na-tabletki-premina-uspeshno-vtoro-izpitanie-720202.html", "text": "Противогрипна ваксина под формата на таблетки е била тествана успешно във втора фаза, съобщава списание The Lancet Infecious Diseases.Резултатите на доброволците, които приели медикамента, доказват впечатляващата ефективност на таблетираната форма, твърдят учените. Методът на перорално прилагане се оказал сложен за разработка заради ефекта върху стомашно-чревния тракт.Те сравнили действието на таблетната ваксина с инжекционната и установили, че тя е също толкова ефективна и безопасна. Медиците изразяват надежда, че новата таблетна форма ще може да действа и срещу коронавируса в бъдеще.Таблетните форми са по-евтини и значително лесно се приемат.\"Удобната и ефективна таблетирана ваксина може значително да увеличи текущите показатели на ваксинаците, като при това осигурява важни преимущества за общественото здравеопазване по отношение на рисковите групи, а и за населението като цяло\", казват специалистите. Те обаче уточняват, че ще са им необходими още няколко години работа, преди пероралната ваксина да влезе в продажба.", "date": "2020.01.24", "title": "Противогрипна ваксина на таблетки премина успешно второ изпитание"}
{"url": "https://offnews.bg/futbol/prikazkata-na-dani-olmo-ot-espaniol-prez-barsa-i-dinamo-zagreb-do-re-720182.html", "text": "Тези дни хърватският шампион трябва да финализира сделката за продажбата на испанския си атакуващ халф Дани Олмо (21) в лидера на Бундеслигата РБ Лайпциг. Трансферната сума е рекордна за клуба, страната и региона – 40 млн. евро с бонусите. Как юношата на Барселона се оказва в Динамо, това се питат мнозина. В следващите редове ще откриете и отговора.Приказката за Дани Олмо започва с хърватския мениджър Анди Бар, който познава бащата на Дани. Мигел Олмо е треньор със солидна визитка в испанската трета и втора дивизия. Още през 2010 година Бар е главният организатор на футболните кампове на Барселона в страните от бивша Югославия. В един момент Бар моли хората от Барселона да му изпратят за камповете един треньор, който да има „тежест“. Изпращат му Мигел, бащата на Дани. Това става само няколко седмици, след като Дани преминава от детския отбор на Еспаньол в школата на Барселона. Тогава Бар за първи път чува, че Мигел има син, който е невиждано талантлив играч.Дани е бил на 13 години и половина, а мениджърът – в знак на благодарност към добрата работа на Мигел, кани момчето на хърватското море. Дани пристига с двама приятели, единият от които – Иван Алехо, днес играе за Кадис в Сегунда. Компанията остава десетина дни на приказния остров Крък, което показва какво доверие има семейство Олмо към Анди Бар, оставяйки тримата тийнейджъри при него на хърватското море.Бар си спомня една случка от тази почивка:- Един ден с Дани отидохме да купим понички и се пошегувах с момчето, което продаваше на плажа. Казах му: „Направи ни отстъпка, този малкият играе в Барселона“. Тогава момчето ми отговори: „Каква Барселона, ела ти, малкият, при нас в Динамо!“. Дани ме попита какво е казал продавачът, а когато му преведох, се засмя и обеща: „Добре тогава, ще дойда в Динамо“. По пътя добави: „Анди, ако дойда в Динамо, ще ти купя Ферари“.Това се случва по времето, в което Дани вече е капитан на юношите на Барселона, един от двамата млади играчи от академията, които имат спонсорски договори с „Адидас“. Получава и повиквателна за националния отбор на Испания (U15), въпреки че е на 14. Тогава Барселона твърди, че той е тяхното бъдеще. Когато Дани се връща в Испания, те продължават да поддържат контакт, а след година Барса му предлага професионален договор. В него пишело, че две години Олмо трябва да играе за юношите, след това една в Барса Б, а в четвъртата задължително ще бъде качен в първия отбор.Между другото, в договора имало някои параграфи, които семейството на Олмо не искало дa приеме. Щом се разчуло, че Дани не е пожелал да подпише договора с Барселона, се появяват Манчестър Сити, Реал, Атлетико…Специален натиск оказва и Манчестър Юнайтед. Всичките тези велики клубове искали да се възползват от факта, че Дани не е подписал договор с Барселона. Младият играч обаче демонстрира разум и търпение. Заявява, че няма да ходи никъде и иска да остане в школата на Барселона, макар и без договор. Тогава Бар предлага преминаване в Динамо, обяснявайки на Мигел, че загребския клуб произвежда най-добрите играчи в света. Ясно е, че е говорил за Модрич, Едуардо, Манджукич, Ловрен, Чорлука… и за тези преди тях Шукер, Шимич, Бишчан…Казва на семейството, че Дани ще бъде клубен проект за Динамо. Семейство Олмо пита чистосърдечно: „А, да – чували сме за този клуб, но какво е това?“ Изглеждали като, да кажем, хора, на които някой казва, че иска да заведе играч от Динамо в Афганистан. След края на този разговор семейството моли за малко време, в което спокойно да помисли и вземе решение за бъдещето на играча. Няколко дни по-късно Мигел се среща с мениджъра и му казва: „Анди, давам ти сина си, който обичам повече от всичко на света, давам ти го в ръцете. Дани ти вярва.“Разговорът продължава на „Максимир“. На преговорите с боса на Динамо Здравко Мамич пристига Бар, заедно с още двама мениджъри – Божо Слишкович и Дуле Петкович. Тогава Мамич се обръща към Мигел с думите, които бащата е искал да чуе, а те, оказва се, са били истина. Мамич е откровен: „Мигел, в Барселона вашият син ще бъде пореден номер, а тук – в Динамо ще бъде наш проект!“. Днес можем да кажем, че Мамич е бил прав.Веднага щом се връщат в Барселона, от Камп Ноу идва ново предложение за договор, което отново е отказано. Мигел е категоричен, че Дани и тръгва, но никой не казва в клуб отива. Следва една малко смешна история. Барселона започва да разпраща заплашителни мейли към Реал, Ман Юнайтед, Атлетико… В тях предупреждава, че така не трябва да се работи и че те не бива да си позволяват да крадат играча им. В Барселона си мислили, че някой от тези клубове се опитва да вземе Олмо. Писмата се изпращат във всички посоки, защото знаят, че всички тези клубове искат Дани. В мейлите Барса предупреждава тези клубове, че клубът ще започне да атакува техни млади таланти без договор. Динамо, разбира се, дори не им идва наум…Няколко дни по-късно Дани пристига в Загреб и подписва с Динамо. Веднага след като е сложил подписа си, той получава sms от тогавашния му треньор. В съобщението пише: „Дани, остави всички тези глупости, къде си, в понеделник тренировката е в 10 часа.“Разбира се, тогава всички е било свършено, Дани Олмо вече е бил играч на Динамо. През сезон 2014/15 играе за юношите на Динамо. В следващия сезон има 25 мача за дубъла на „модрите“ във 2.ХНЛ. За първия отбор на Динамо изиграва 77 мача, в които бележи 19 гола. Прави фурор през миналата година с националния отбор на Испания до 21 години, с който печели Евро 2019 и с Динамо в групите на ШЛ, особено в двубоите с Ман Сити.Преди няколко часа той пристигна в Лайпциг, където днес трябва да премине медицински прегледи и да подпише мечтания договор. На летището в Загреб с него бяха най-близките му хора, сред които разбира се беше и Анди Бар. Приказката за тях двамата продължава в Бундеслигата, а Динамо може да се похвали, че е подобрил собствения си рекорд за трансфер на играч от източноевропейски клуб.11-те най-големи трансфери на Динамо досега:1. Марко Пяца - през 2016 г. в Ювентус за 23 млн. евро2. Лука Модрич - през 2008 г. в Тотнъм за 21 млн. евро3. Филип Бенкович – през 2018 г. в Лестър за 14,5 млн. евро4. Едуардо Да Силва – през 2007 г. в Арсенал за 13,5 млн. евро5. Марко Рог – през 2016 г. в Наполи за 13 млн. евро6. Ведран Чорлука – през 2007 г. в Манчестър Сити за 13 млн. 7. Дарио Шимич – през 1998 г. в Интер за 11 млн. евро8. Матео Ковачич – през 2012 г. в Интер за 11 млн. евро9. Йосиф Брекало – през 2016 във Волфсбург за 10 млн.10. Игор Бисчан – през 2000 г. в Ливърпул за 8,25 млн. 11. Деян Ловрен – през 2009 г. в Олимпик Лион за 8 млн. евроВ последните 20 години Динамо Загреб е продал играчи за над 200 млн. евро., отделно от това са приходите от участие в европейските клубни турнири: 5 участия в групите на Шампионската лига и още 8 в групите на Лига Европа.", "date": "2020.01.24", "title": "Приказката на Дани Олмо: От Еспаньол, през Барса и Динамо Загреб до рекордния трансфер"}
{"url": "https://offnews.bg/obshtestvo/tri-zhertvi-na-trafik-na-hora-spaseni-u-nas-pri-operatcia-tezej-720192.html", "text": "При международна акция в държави на Балканския полуостров с кодовото име \"Тезей\" са спасени трима души, жертви на трафик на хора. Двама от спасените са момче и момиче, станали жертва на сексуална експлоатация, съобщи БГНЕС. \"В операцията на Интерпол участие взеха 8 държави – България, Северна Македония, Сърбия, Румъния, Турция, Босна и Херцеговина, Албания и Молдова. Беше сформиран оперативен щаб в централата на Интерпол в Лион, където бяга изпратени представители на различни държави. Операцията беше организирана към борбата с трафика на хора на Балканите, незаконната емиграция, както и за престъпления по линия на наркотици и оръжие\", съобщи говорителят на главния прокурор Сийка Милева. Тя допълни, че при акцията в България са проверени 16 нощни клуба, част от които вече не работят. В тях са намерени 250 000 фалшиви евро, наркотици, фалшифи документи, както и множество оръжия. Арестувани са двама души, единият, от които, е чужденец. Килограм и половина дизайнерска дрога е заловена на границата, обясниха от районната прокуратура. Наркотикът бил разпределен в малки дози.В цялата страна са проведени проверки в множество стриптийз барове, за които има данни, че работят жертви на трафик на хора с цел сексуална експлоатация, добави тя. ", "date": "2020.01.24", "title": "Три жертви на трафик на хора спасени у нас при операция 'Тезей'"}
{"url": "https://offnews.bg/kultura/nagrada-za-kino-355-na-fondatcia-stoian-kambarev-predizvikva-mladi-k-720184.html", "text": "Фондация „Стоян Камбарев“ за втора поредна година предизвика младите кинотворци с нещо смело и различно - Награда за кино 355.Тази година, в заглавието на филма трябва да присъства числото “10”, което да се вплете в сюжета, при пълна свобода на тема и жанр. Допускат се изцяло авторски сценарии. Освен 5-минутния филм, тримата финалисти ще трябва да заснемат и 1-минутно персонално представяне в свободен стил, което ще се излъчи преди лентата.Кандидатури за Награда за кино 555 се приемат от 10.01.2020 до 20.02.2020 г. .Професионално международно жури от Холивуд, Англия и България ще оценява кандидатурите и във второто издание на Наградата и ще селектира трима финалисти, които Фондацията ще подкрепи, като им осигури 2 снимачни дни на територията на UFO Film and Television Studio, с възможност за ползване на всички декори, осветление, реквизит и гардероб. Късометражните филми могат да бъдат заснети и на друга, желана от младите кинотворци локация.Традиционно, крайният избор на победителя ще е в ръцете само на публиката, която ще гледа филмите на живо и ще гласува по време на годишната Церемония за връчване на Наградите на Фондация „Стоян Камбарев“ – 11-тата Награда за Полет в Изкуството и втората Награда за кино 355.Престижното и дългоочаквано събитие ще се проведе на 13 април 2020 г. в Сити Марк Арт Център.Вторият носител на Награда за кино 355 ще получи специалната статуетка и 10 000 лв. под формата на парични средства и услуги за продуциране на следващия му филм от Фондация „Стоян Камбарев“ и нейните партньори NOVA Film, UFO Film and Television Studio и ARS Digital Studio.През 2019 година бяха избрани трима режисьори на възраст между 18 и 30 години, всеки от които трябваше да заснеме и предаде 5-минутен игрален филм за 5 календарни дни. Финалисти през миналата година бяха младите и много талантливи кинорежисьори Стефани Райчева, Надя Тодорова и Йордан Михайловски, който грабна първата статуетка и 10 000 лв.“Благодарение на забележителното ни международно жури, ще бъдем готови за активна работа и селекция от всички точки на света. Но най-важното е, че всеки един от нас, освен член на журито е и партньор на Фондация “Стоян Камбарев”, чрез компанията, която представлява. Смисълът е успелите и известни творци от киноиндустрията да подкрепят младите таланти активно в реализацията на техните мечти, а не просто да раздаваме чекове и статуетки“ - сподели актрисата и продуцент Деси Тенекеджиева, в качеството си на Председател на УС на Фондация “Стоян Камбарев”.Повече за наградата и конкурса вижте ", "date": "2020.01.24", "title": "Награда за кино 355 на Фондация 'Стоян Камбарев' предизвиква млади кинотворци"}
{"url": "https://offnews.bg/sviat/chetiri-lapi-shte-spasiava-zhivotni-v-sudan-720190.html", "text": "Международен екип с българско участие ще окаже спешна помощ на оцелелите животни в зоопарка \"Ал Кураши\" в суданската столица Хартум. През уикенда бяха публикувани в социалните медии снимки на изнемощелите от глад лъвове в зоопарка, които предизвикаха огромно общестено възмущение и загриженост по целия свят.Според информация от местни любители на животните зоопаркът не получава достатъчно средства от властите, за да осигури изхранването на обитателите и това е довело до изключително тежкото им състояние. Макар местни лекари и активисти да са опитали да окажат помощ на бедстващите животни, една от лъвиците е починала през уикенда, а друга остава в критично състояние. Освен оцелелите четири лъва, в зоопарка \"Ал Кураши\" се отглеждат още хиени, орли, костенурки и змии.Кампанията за спасяването на животните, подета от судански активисти, накара властите да обърнат внимание на проблема и да потърсят решение със съдействието на опитните експерти на Четири лапи. Екип от специалисти от Австрия, Германия, Франция, Холандия и България, воден от опитния ветеринарен лекар д-р Амир Кхалил, вече пътува към Судан по покана на правителството на африканската държава и в следващите дни ще извърши детайлен медицински преглед на животните, ще окаже неотложна помощ и лечение, ще осигури правилното им изхранване и съвместно с местния отдел за дива природа към Министерството на вътрешните работи на Судан ще търси най-доброто дългосрочно решение за животните. Очаква се експертите на Чеатири лапи да бъдат поканени да направят оценка и на други зоопаркове в Судан.Четири лапи е една от малкото организации за защита на животните с опит в оказването на помощ за животни в държави, засегнати от военни конфликти или политическа нестабилност. През последните три години екипи на организацията спасиха бедстващи животни от зоопаркове в Мосул (Ирак), Алепо (Сирия) и Ивицата Газа.", "date": "2020.01.24", "title": "Четири лапи ще спасява животни в Судан"}
{"url": "https://offnews.bg/zvezdi/noviat-papa-obicha-da-se-izmachva-ot-glad-720187.html", "text": "Британският актьор Джуд Лоу, който изпълнява главната роля в сериала \"Новият папа\", сподели, че обича да гладува.\"Харесва ми да се ограничавам в храненето. Например да се измъчвам от глад, да пия вода и да се храня с бобови храни изеленчуци. А след това обичам пищни банкети, на които мога да изпробвам различни блюда и напитки. Само веднъж живеем,нали?\", казва актьорът, цитиран от \"Лента\".Лоу, който е на 47 години, се подлага периодично на гладуване. Настоящият му режим на хранене е само от обяд до 20 часа вечер. Освен това избягва месо и алкохол.Джуд Лоу играе в сериала \"Новият папа\", чиято премиера бе на 10 януари. Той е продължение на \"Младият папа\" от 2016 г. Името на Джуд Лоу нашумява след огромния успех на „Талантливият мистър Рипли”. За участието си във филма, актьорът е номиниран за „Оскар” за поддържаща роля. Само четири години по-късно е номиниран и за главна роля във филма \"Студена планина\". ", "date": "2020.01.24", "title": "'Новият папа' обича да се измъчва от глад"}
{"url": "https://offnews.bg/obshtestvo/sled-pozhara-v-dragomanskoto-blato-80-unishtozhena-rastitelnost-720178.html", "text": "Пожарът през нощта на 22-ри срещу 23-ти януари е унищожил около 80% от растителността в Драгоманското блато. Огънят е обхванал толкова голяма територия, заради силния вятър и малкото количество вода. Това съобщиха от Сдружение за дива природа \"Балкани\". Огънят не е застрашил сгради и не е засегнал дървесната растителност по склоновете на Чепън планина.Последиците от огнената стихия са, че земноводни, влечуги, безгръбначни животни, най-вероятно и дребни бозайници със сигурност са загинали, хванати в капана на огнената стихия. Пепелта ще доведе до еутрофикация, т.е. замърсяване на водата, и може да изчезнат рибите в блатото. Унищожена или силно засегната е цялата посетителска инфраструктура, която СДП БАЛКАНИ поддържа от 2005 г. – с доброволци и дарения, за да направи блатото по-достъпно, познато и любимо място на малки и големи природолюбители. Хиляди ученици от София и района са посещавали блатото през годините и са се запознавали със значението на влажните зони за биоразнообразието. От Сдружението настояват за разследване на причините на пожара и установяване на виновниците, както и за обявяване на защитена зона по Натура 2000 „Драгоман“ по Директивата за местообитанията. Изграждането на пречиствателно съоръжение за отпадъчните води на гр. Драгоман., също е част от исканията на \"Балкани\". Важна стъпка за намаляването на щетите върху природата е създаването на протокол за реакция на институциите при пожари във влажни зони, поясняват от СДП \"Балкани\". ", "date": "2020.01.24", "title": "След пожара в Драгоманското блато - 80% унищожена растителност"}
{"url": "https://offnews.bg/politika/manolova-v-shumen-chast-ot-rakavite-na-iaz-ticha-sa-presahnali-iazo-720191.html", "text": "Предстои проблем със снабдяването на шуменци с вода от яз. Тича – четири ръкава са пресъхнали. Ще алармираме за състоянието на язовира, защото когато е навреме, може да се предотврати ситуация като в Перник. Това каза Мая Манолова, председател на гражданската платформа „Изправи се.БГ” в Шумен, където бе по покана на инициативния комитет на кв. Дивдядово, в който се готви строеж на завод за горене на боклук, а хората са против.ВиК дружеството в Шумен е с над 1 млн. лв. загуби, над 82 % е загубата на вода в общината, а цената на водата тук е най-високата, каза Манолова. Предстои вдигането й, въпреки това, категорична бе Манолова, като припомни, че миналия път от ВиК-дружеството са обещали да не се повишава цената, но след това са възприели вдигането й. Няма напредък по ремонтите на водопровода – довеждащият трябваше да струва 50 млн. лева, а сега е 70 млн. лв., пречиствателната станция вместо 22 млн. лева, вече струва над 30 млн. лева, каза Манолова и посочи, че това са фактори, които способстват за вдигането на цената на водата на потребителите. Прекратена е обществената поръчка за водопровода за пречиствателната станция според съобщението от август 2019 г., съобщи Манолова и добави, че е направила среща с кмета на общината, за да се изяснят и казусите с водата, и този със завода за боклук в Дивдядово.Притеснително е състоянието и на язовирите у нас, каза Манолова и добави, че за ремонт на 418 язовира , определени като аварийни от правителството, бяха отделени 500 млн. лв. за Държавната консолидационна компания (ДКК). 18 месеца по-късно няма информация как се харчат тези пари, колко язовира са ремонтирани и кой ги е ремонтирал, посочи Манолова. Има 159 язовира в шуменска област, 8 са за спешен ремонт, а над 130 язовира подлежат на ремонт. Парите, определени за тези ремонти – въпросните 500 млн. лева, вече не са по сметките на ДКК, но за язовирите нищо не е направено и ремонти няма, каза Манолова.Още по-притеснително е отделянето на нов 1 млрд. лева за нов ВиК-държавен холдинг. Хората го приемат за нова схема за източване, каза Манолова и посочи, че е втората, след като първо са отделени половин милиард лева, а сега още един милиард лева. За завода за боклук, който ще се изгражда до кв. Дивдядово и срещу който хората от инициативни комитет протестират и се обърнаха към Манолова, тя обясни, че въпросителните за завода за отпадъците, инвеститора, цената, технологията са много повече от яснотите.Реално няма подадено инвестиционно намерение в РИОСВ и МОСВ, за да имаме конкретна информация. Би следвало да има ОВОС и искане за комплексно разрешително. Трябва да има пълни гаранции за чистотата на околната среда и въздуха. Тази фирма се води с капитал от 100 лева, не е развивала дейност, регистрирана е в с.Лозен, с немски инвеститори и българин в управителния орган. Трябва да има гаранции за околната среда и да бъдат убедени гражданите, че това ще е безопасно, каза Манолова.Хората имат всички основания да не вярват. Без институциите да разберат, България се превърна в кошчето за боклук на Европа. Хората са шокирани, като установяват, че населените им места са превърнати в бунища за опасни, биологични и други нерегламентирани отпадъци., каза Манолова. Инсталацията има възможност за преработка на над 100 хил. тона годишно, което означава че над 110 тона дневно ще е чуждият боклук, не на Община Шумен, който да се внася на територията на общината за преработка. Пристанище Варна е съвсем близо, каза Манолова и се усъмни защо инвеститорът твърди, че ще взима боклука, без да го плаща, каквато практика никъде не се прилага. Кметът, с който днес се срещнах, ме увери, че инвеститорите ще излязат и публично и прозрачно ще обяснят своята инвестиции и ще отговарят на въпросите. В Пещера в момента също се събират подписи за местен референдум. Същото е в София, където също се подготвя местен референдум, защото кметът Фандъкова се готви да изгаря боклуци в центъра на София, даде примери още Манолова.Не съм съгласна с тази тайнственост на проекти, свързани с горене на боклук. Очаквам инвеститорът и местните власти да спазят законовите процедури – да внесат инвестиционно намерение, за да е ясно за гражданите какво предстои, каза още Манолова на брифинг пред журналисти в Шумен.Несигурността и недоверието на институциите ни доведе до тази информация, циркулират слухове, хората се страхуват и не вярват, защото няма реални данни, никой не ни ги дава и ние не знаме какво ще се строи в квартала ни – дали медицински, биологични, строителни или битови отпадъци ще се горят там, каза Йордан Йорданов, председател на инициативни комитет в квартала. Ние не вярваме, няма такъв завод, който да не отделя вредни емисии, докато гори боклук, каза също той. На въпрос на журналисти за Велин Дракалиев, който е вписан в Търговския регистър и по думите им е свързан с няколко фирми, Манолова каза, че публичните данни за него са, че семейството му е свързано с общинския съвет в Бургас, като брат му е общински съветник от най-голямата политическа сила. Независимо кой нарушава правилата, ние сме против и няма значение от коя партия е той, щом е нарушител, каза Манолова. Ще дойдем отново, в случай че някой се опитва да притеснява хората от инициативния комитет в Дивдядово, които сега са тук, до мен, каза още Манолова. Петър Петров, млад предприемач от квартала, който се е върнал от САЩ и е член на гражданската инициатива, коментира пред журналистите на площадката на бъдещия завод, че иска да си отгледа децата в спокойно среда, инвестира в туризъм, а се сблъсква с мръсен въздух, риск от допълнително замърсяване чрез преработка на отпадъци, независимо от методите, което влошава инвестиционния климат в общината. Парцелът от 70 декара е продаден от училищното настоятелство за 1140 лева на декар, тоест за близо 80 хиляди лева при пазарна цена на подобни парцели в момента около 5 хиляди лева на декар, каза още Петър Петров от гражданската инициатива.Кметицата на с. Мараш пък изложи аргумент, че новият завод за боклук ще навреди на намеренията за възобновяване на минералните извори в с. Мараш, които са източник на препитание и туризъм, заради което селото подкрепя инициативния комитет на Дивдядово. От местната гражданска инициатива предстои да събират подписи и да ги внесат в Община Шумен, за да се регистрира инициативата и да предприемат нови действия във връзка със завода за боклук. ", "date": "2020.01.24", "title": "Манолова в Шумен: Част от ръкавите на яз. Тича са пресъхнали, язовирът е на 54 % от обема си"}
{"url": "https://offnews.bg/zdrave/stomatolozite-shte-lekuvat-s-informiranoto-saglasie-na-patcienta-720176.html", "text": "Информирано съгласие за всякакви форми на стоматологично лечение да стане задължително предвижда проектът на Правила за добра медицинска практика на лекарите по дентална медицина, публикуван за обществено обсъждана в сайта МЗ.В проектодокумента изрично се подчертава, че подписването на информирано съгласие от пациента не е заместител на подходяща двупосочна комуникация.Друг важен момент е, че лекарите по дентална медицина трябва да информират пациентите за наличието на лични и/или финансови интереси в структура, към която ги насочват за изследване и лечение.Правилата са обсъдени с Българския зъболекарски съюз и предоставени за становище на ИА \"Медицински надзор\".Според тях стоматолозите са длъжни да информират пациентите на достъпен език за всички дейности по лечението им, да ги уведомят за цената на услугата, а в случай на усложнение - за краткосрочните и дългосрочни последствия от него.Изискванията за добра денталка практика включват осигуряването на висок стандарт на диагностика и лечение; недопускане на дискриминация на пациентите, освен по клиничен признак (в случай на спешност); предоставянето на право на \"второ мнение\" винаги, когато специалистът не е сигурен в заключенията си; полагането на необходимите грижи за облекчаване на болката; предписването на лекарства и лечебна дейност, само при пълна информация за здравното състояние на пациента и неговите потребности; препоръчването на изследвания и лечение, които са най-подходящите. Задължение на лекаря по дентална медицина е да получи съгласие от пациента/родител/настойник/попечител при взето решение за лечение под обща анестезия. В случаите, когато поверителна информация се изисква по съдебен или друг законов път, това би могло да стане без писменото съгласие на пациента, но е за предпочитане да бъде уведомен.При използване на информация за пациента с цел научно изследване, публикация, представяне на конференции трябва да се заличат всички данни, които биха могли да разкрият самоличността на пациента.При обсъждането на клинични случаи между колеги, назоваването по име на пациентите е неприемливо.Информацията за пациентите е поверителна. Предоставянето ѝ на трета страна се осъществява след писмено съгласие на пациента или негов роднина или настойник/попечител, ако същият не е в състояние да прецени.Пациентите подали оплакване по повод денталното им лечение, имат право да получат компетентен отговор, който включва обяснение за случилото се.Оплакването не трябва да бъде повод за ограничаване на медицинската дейност, която се осигурява на този пациент.При провеждането на разследване лекарят по дентална медицина трябва да окаже нужното съдействие за изясняване на случая. В случаи, когато неговите показания могат да доведат до криминално разследване срещу самия него, той има право да запази мълчание в рамките на законовите положения.За провеждането на всички клинични изпитания е задължително да има съответните разрешения. Задължително условие е наличието на информирано съгласие на пациентите за участие. Общественото обсъждане на правилата за добра практика в денталната медицина е до 22 февруари, след което те ще бъдат гласувани от Министерски съвет.", "date": "2020.01.24", "title": "Стоматолозите ще лекуват с информираното съгласие на пациента"}
{"url": "https://offnews.bg/psihologia/pechelivshiat-bilet-720170.html", "text": "Действието се развива в един от многото магазини на известна верига хипермаркети. Непосредствено до входа/изхода на институционализираната верига издигната в култ, благодарение на узаконяването на монопола на силните на деня в сърцето и в периферията на българските градове, е разположена чудна сергийка, агитираща гражданите към така жизнено важната и облагородяваща личността хазартна дейност.Светът е усмихнат, а във въздуха витае едно приказно усещане за предстоящо щастие. Едно нервно напрежение, но от хубавото – придружено с инфантилно, пречисто вълнение. Усещане за очакваното преди, по време, след, още по-след, пролетно, лятно и въобще – целогодишно Коледно чудо.С видимо нетърпение към вълшебния щанд пристъпва развълнувано четиричленно семейство. С бодра крачка бащата и майката изпреварват събитията и децата си, що се отнася до заветна цел – еднопосочният билет към щастието. И недай си Боже светът да се провали точно в онзи сюблимен момент!Своеобразната съпружеска надпревара пресъздава съвременните измерения на взаимоотношенията в традиционното българско семейство, където емоционално-поведенческата и когнитивна зрялост на партньорите задават възпитателния семеен модел. А именно благодарение на позитивните подкрепления и личния родителски пример децата се облагодетелстват безвъзвратно.Става ясно, че с годините животът е дарил двамата възрастни с битовистки, но градивни рутина и опит, както и с ескалираща във времето житейска мъдрост, като този факт е безусловно подкрепен от следния развой на нещата: щастливият кадастрон не бива избран сред останалите такива от майката или от бащата, нито дори от първородния наследник. Това се случва благодарение на невинната ръчица на най-малкия член на семейството, чиято видима календарна възраст е 3 години.Стига с иронията. Свидетели сме на ситуация, в която наблюдаваме родители, които стимулират формирането на хазартна зависимост у дете в предедипова фаза на развитие, който поведенчески модел задава съответните поведенчески аспекти, но и посоката на формиране на бъдещия Свръх-Аз (съвест) на детето. Наблюдаваме и служител, който толерира случващото се, без абсолютно никакво притеснение от последващи санкции.Със сигурност ситуацията не е изолирана сама по себе си. Има достатъчно нормирани и интелигентни ненормирани механизми за противодействие що се касае до подобни ситуации (лично аз се възползвах от вторите). Съвсем друг е въпросът дали целия този инструментариум ще бъде използван по предназначение и това зависи единсвено от нашата гражданска ангажираност.Нека го правим – нищо не ни коства, пък току виж светът станал малко по-добро място, в което растат онези малките.", "date": "2020.01.24", "title": "Печелившият билет"}
{"url": "https://offnews.bg/sviat/soros-naliva-1-miliard-dolara-v-universiteti-za-borba-sreshtu-diktator-720168.html", "text": "1 милиард долара ще инвестира милиардерът филантроп Джордж Сорос във финансиране на свободна мрежа от либерални университети по света, за да подпомогне образованието на младите хора и да насърчи „личната независимост“.89-годишният Сорос използва традиционната вечеря, която дава всяка година на Световният икономически форум в Давос, за да обяви инициативата си, която самият той определя за най-важната в неговия живот.Проектът се разглежда като противопоставяне на нарастващия авторитаризъм в държави като САЩ, Китай и Русия.Представители на Сорос описаха плана, наречен Университетската мрежа за отворено общество, като сътрудничество между университетите по света, които ще работят за насърчаване на традиционното либерално образование за студентите.Дарението е „най-важният проект в моя живот“, коментира Сорос. Той помоли други филантропи да дадат своя принос.Целта на финансирането от 1 милиард долара на университетската мрежа била да се противопостави на настоящите и бъдещите диктатори, както и на глобалното затопляне.", "date": "2020.01.24", "title": "Сорос налива 1 милиард долара в университети за борба срещу диктаторите по света"}
{"url": "https://offnews.bg/zdrave/mladozhentci-ne-pozhelaha-tcvetia-za-svatbata-dariha-parite-na-umbal-720166.html", "text": "Младоженците Радина и Явор Вълканови отказаха цветя на сватбата си, за да помогнат за лечението на децата в УМБАЛ Бургас. Събраната сума вече е дарена на началника на Първо детско отделение д-р Борис Ангелов. С нея ще бъде купена електронна бебешка теглилка и оборудване, което ще окомплектова пациентските монитори. То включва консумативи за електрокардиография, измерване на артериално налягане и нивата на кислород в кръвта. Оборудването е неинвазивно, т. е. не причинява болка и дискомфорт.„Много обичам децата, надявам се скоро и ние да имаме. Затова решихме да помолим гостите да подкрепят нашата кауза, вместо да подаряват цветя, които ще увехнат. Абсолютно всички откликнаха“, сподели младоженката Радина.Идеята й хрумнала доста преди сватбата, затова отбелязали желанието си в поканите. В деня на сватбата – 7 декември 2019, поставили кутията след ритуала, когато обикновено се дават цветята. Събраната сума ги зарадвала много - насочили средствата там, където преценили, че ще помогнат много – за лечението на най-малките пациенти на УМБАЛ Бургас. Семейството е от Бургас, Радина работи като сладкар, а съпругът й е дистрибутор.„Развълнуван съм и трогнат от добрината им, благодаря и им желая дълъг и щастлив семеен живот“, каза началникът на отделението д-р Борис Ангелов.Това е вторият такъв жест за последната година. В края на 2018 г. семейство Виктория и Живко Жекови също дариха парите от своите букети на отделението. С тях бе извършена климатизация в интензивния сектор, където се лекуват най-тежкоболните деца.", "date": "2020.01.24", "title": "Младоженци не пожелаха цветя за сватбата, дариха парите на УМБАЛ Бургас"}
{"url": "https://offnews.bg/obshtestvo/italianski-bokluk-stigna-i-do-kostinbrod-video-i-galeria-720162.html", "text": "За нерегламентрино сметище с италиански боклук в Костинбпод сигнализира читателят на OFFNews Емил Михайлов.На видеоматериал и снимки ясно се вижда сметище на черен път, в близост до кариерата за варовик \"Балша\". Михайлов разказа, че сметището е създадено преди повече от 10 години, най-вероятно от жители на близките села. В него преобладават строителни и битови отпадъци, както и изхвърлени авточасти. Преди 2 години сметището е било запалено. От няколко дни обаче жители забелязват, че освен битовите отпадъци, има и бали от сепариран и балиран италиански боклук, основно от пластмаса и найлон. Той допълва, че води, минаващи до сметището, водят към близкото село Драговищица. На снимки, изпратени от господин Михайлов, се забелязва, че изхвърлените бали най-вероятно са две, паднали от камиони, превозващи отпадъци за изгаряне. Според него боклукът е извозен там между 19 и 20 януари. Репортер на OFFNews се свърза с РИОСВ - София, за да получи информация за извършена проверка на 15 януари. От регионалната инспекция поискаха да зададем въпросите си писмено, за да могат да бъдат съгласувани с Министерството на околната среда и водите. Информацията, която получихме оттам, гласи, че в акцията са взели участие ДАНС, РИОСВ – София, община Костинброд, РУ - Костинброд и отдел „Икономическа полиция“ при ОДМВР. Проверката е била извършена по получен сигнал и е образувано досъдебно производство. Предприети са административно-наказателни мерки от страна на регионалната инспекция. Изпратена е покана за съставяне на акт за установяване на административно нарушение.", "date": "2020.01.24", "title": "Италиански боклук стигна и до Костинброд (видео и галерия)"}
{"url": "https://offnews.bg/obshtestvo/burgas-varna-i-plovdiv-sa-rekordiori-po-ubiti-peshehodtci-720171.html", "text": "От 24 до 31 януари Пътна полиция започва специализирана акция на територията на цялата страна заради зачестилите пътнотранспортни произшествия с пешеходци. Полицаите ще следят както поведението на шофьорите, така и поведението на пешеходците на пътя.Най-узязвими са пешеходците над 65-годишна възраст и децата между 10 и 14 години, съобщи инспектор Петър Соколов от \"Пътна полиция\" към Главна дирекция \"Национална полиция\". Най-честите грешки, които допускат преминаващите, са неправилно пресичане в районите със светофари и внезапно навлизане в пътното платно. Инспектор Мария Ангелова каза, че 40% от всички катастрофи, в които са пострадали или загинали пешеходци, са заради шофьори, които са отнели предимство им. За миналата година загиналите пешеходци са 150, допълни испектор Ангелова. Според статиска за 2019 г. най-много жертви и ранени на пътя има в Бургас, Варна и Пловдив. Месеците с най-много произшествия са октомври, ноември, декември и януари, както и юли. Само вчера са станали три тежки пътнотранспортни произшествия и в две от тях са загинали пешеходци в София и Пазарджик. В сравнение с 2018 година през м.г. загиналите пешеходци са 26 повече, а пострадалите - със 108 по-малко. ", "date": "2020.01.24", "title": "Бургас, Варна и Пловдив са рекордьори по убити пешеходци"}
{"url": "https://offnews.bg/sviat/erdogan-i-merkel-otkriha-tursko-germanski-universitet-v-istanbul-720203.html", "text": "Германският канцлер Ангела Меркел е на работна визита в Турция и заедно с президента Реджеп Ердоган откриха новия Турско-германски университет в Истанбул.В словото си пред участниците в церемонията турският лидер акцентира повече на ситуацията в Либия и по-малко на образованието. „Ако в близко време обстановката в Либия не се стабилизира, то хаосът в тази страна ще обхване Средиземноморския регион. Не трябва да допуснем терористичните групировки да се установят в Либия, това се отнася и към Ислямска държава, и Ал Кайда, и различните наемници. За това на първо място е необходимо да се активизира политическият процес“, заяви Ердоган, цитиран от Анадолската агенция.Той подчерта, че Турция ще продължи да оказва решителна подкрепа за инициативите по прекратяването на кръвопролитията и осигуряването на мира в Либия, каквато позиция зае Анкара и на международната конференция в Берлин.„Мирният план за Либия е важна стъпка към възстановяването на политическата стабилност в тази страна. Неговият успех зависи от конкретните стъпки по реализирането на приетите решения“, допълни президентът. Той отново говори за провокационните действия на поддръжниците на Халифа Хафтар, нарушаващи режима на примирието в Либия и призова световната общност да сложи край на опитите за по-нататъшна дестабилизация в страната.„Анкара се надява, че световната общност няма да повтори в Либия грешките, допуснати в Сирия. Главната цел на Турция е да сложи край на кризата, която отне живота на 2 400 души, а ранените са над 7 500 либийци“, посочи Ердоган.Към края на словото си президентът заяви, че броят на висшите учебни заведения през последните десетилетия е увеличен от 73 на 207, а от 1,6 млн. студенти в миналото те вече са 8 млн.. Чуждестранните студенти в Турция наброяват 172 000 души.Ангела Меркел отбеляза, че Турско-германският университет е най-добрият показател за сътрудничеството между Берлин и Анкара и е символ на партньорството. Според нея диалогът на гражданското общество чрез образованието има огромно значение за политиката и междудържавните отношения.Тя даде висока оценка на усилията на Турция по проблема с бежанците. „Турция оказва помощ на милиони сирийски бежанци. Тези усилия заслужават нашата благодарност“, посочи Меркел.", "date": "2020.01.24", "title": "Ердоган и Меркел откриха Турско-германски университет в Истанбул"}
{"url": "https://offnews.bg/kultura/gabrovskiat-teatar-s-nova-premiera-prez-fevruari-720173.html", "text": "Ден преди премиерата на спектакъла „Òрото ламя е“ Габровският драматичен театър ще отвори вратите си за най-нетърпеливите зрители и заклети театрални почитатели. Те отново ще имат възможност да присъстват на закрита генерална репетиция на най-новата постановка, да я видят преди всички, да изкажат мнението си, да видят изключителни моменти от работиня процес по изграждането на спектакъла.Събитието е предвидено за 13 февруари 2020 г, четвъртък, от 19.00 часа, на сцената на театъра. Ще бъдат пуснати в продажба само 50 места.Всеки, който си закупи билет, може да посети театъра час преди закритата репетиция. От ДТ „Рачо Стоянов“ ще очакват зрителите в 18.00 часа в горното фоайе, където са подготвили допълнителна изненада. Публиката ще се потопи във времето на старите театрални традиции, ще общува помежду си на чаша вино, ще се срещне с част от екипа, за да обсъдят спектакъла. От екипа ще отговарят на въпроси на зрителите.„Òрото ламя е“ е третата постановка, която режисьорът Васил Дуев прави с габровската трупа. Зрителите добре познават предишните две – „Истината или се осмеляваш“ и „Начало на спектакъла“. Премиерата на най-новия му спектакъл ще бъде в петък, 14 февруари, от 19.00 часа на сцената на театъра. В постановъчния екип влизат художникът Даниела Николчова, която прави сценографията и костюмите, композиторът Стефан Здравески, хореографът Зоя Шопова, вокалният педагог Евгени Господинов и помощник-режисьорът Гинка Дичева. Автор на плаката е Яел Таиг.Ролите се изпълняват от артистите на Драматичен театър „Рачо Стоянов“: Надежда Петкова, Магдалена Славчева, Тони Христова, Адриана Димова, Силвия Боева, Любен Попов, Димо Димов, Стоян Руменин, Стелиян Желязков и гост-актьорите Моника Иванова, Анатолий Ставрев и Петър Петров, със специалното участие на Валентин Петров и Неда Здравеска.Драматизацията на спектакъла е на Васил Дуев и е по текстове от сборника „Фолклорен еротикон“ на проф. дфн Флорентина Бадаланова-Гелър. Събраните истории в сборника са предавани от уста на уста на различните поколения и са известни като „блажен фолклор“. Често биват определяни като „еротичен фолклор“ и дълго време остават неизследвана част от българското народно творчество. В тях прозира опитът на българина да си обясни космичните закони за устройството на света чрез това, което познава най-добре – живота, плодородието, кръговрата в природата, обредността и празниците си. Сборникът излиза в два тома през 1993 г. и 1995 г.Проф. дфн Флорентина Бадаланова-Гелър е почетен научен сътрудник на University College в Лондон, ръководител е на отдел „Славянски бази данни“ в Кралския антропологически институт, Лондон, професор в Свободния университет (Freie Universität) и член на екипа на Центъра за научни изследвания „Topoi Excellence Cluster“ в Берлин. Проф. дфн Бадаланова-Гелър е филолог, антрополог, културен теоретик, теолог, фолклорист и изследовател на фолклорните версии на Писанието (Библията и Корана). Нейните научноизследователски интереси се фокусират върху паметниците на средновековната славянска и балканска литература и иконография. Работила е със знакови учени от областта на семиотиката и етнолингвистиката като Юрий Лотман, Борис Успенски, Никита Толстой, с известния антрополог и семиотик Елеазар Мелетински.Билети може да закупите от касата на Драматичен театър „Рачо Стоянов“. Следващото представление на „Òрото ламя е“ ще бъде на 16 февруари, неделя, от 19.00 часа на сцената на Габровския театър.", "date": "2020.01.24", "title": "Габровският театър с нова премиера през февруари"}
{"url": "https://offnews.bg/obshtestvo/git-shte-pomaga-na-rabotnitcite-ot-remoteks-m-da-prekratiat-dogovori-720177.html", "text": "Главна инспекция по труда е готова да помогне на работниците от „Ремотекс-М“, които изразиха притеснение, че не могат да прекратят трудовите си договори поради липса на управители и на длъжностни лица в дружеството, като направи служебно прекратяване. За целта работниците трябва да подадат в дирекция „Инспекция по труда“ Стара Загора искане за служебно прекратяване на трудов договор по чл. 327, ал. 2 от Кодекса на труда. За улеснение е разработен формуляр на искането, който е публикуван на сайта на Агенцията в рубриката „Административно обслужване“, подрубрика „Формуляри“. До момента е подадено само едно такова искане.Възможността за служебно прекратяване е регламентирана в Кодекса на труда благодарение на Инспекцията по труда през 2010 г. От Агенцията сигнализираха тогава Министерството на труда и социалната политика за зачестилите случаи на работодатели, които не могат да бъдат открити и за невъзможността, поради пропуск в закона, да бъдат прекратени договорите на техните работници и служители. За да бъдат защитени трудовите и осигурителните права на тези работници, от Министерството от своя страна своевременно предприеха мерки за законодателната промяна, в резултат на която в момента Инспекцията по труда има възможност да помогне на работниците на „Ремотекс-М“ за прекратяване на трудовите им договори.Инспекцията по труда ще продължи да изпълнява всички свои задължения и по отношение на делото за обявяване на дружеството в несъстоятелност, което е образувано на базата на събраните от Агенцията доказателства. За да стартира делото, ИА ГИТ е заплатила и всички необходими такси, включително за изготвянето на съдебносчетоводната експертиза. Първото заседание беше отложено веднъж поради нередовно призовани представители на дружеството и втори път поради заличаването на управителите му от Търговския регистър и невписан нов управител. Съдебната практика по тези дела показва, че отлаганията не са рядкост, особено когато се присъединяват нови кредитори, което изисква установяването на нови факти и обстоятелства, свързани със задълженията към тях.До момента Инспекцията по труда е подала 67 броя искови молби, като по 56 броя вече има постановени съдебни решения, които дават възможност на работниците и служителите да потърсят обезщетенията си от Фонда за гарантираните вземания. В несъстоятелност са обявени 39 дружества, а девет са с открито производство по несъстоятелност.Четири молби са отхвърлени заради изплатени изцяло възнаграждения, една е оттеглена от ИА ГИТ след представени доказателства за изплатени възнаграждения и две са отхвърлени, тъй като съдът е приел, че работодателят има достатъчно активи да се разплати с работниците и служителите си.Над 300 души от радневското предприятие „Ремотекс-М“ са без заплати повече от половин година.", "date": "2020.01.24", "title": "ГИТ ще помага на работниците от 'Ремотекс-М' да прекратят договорите си"}
{"url": "https://offnews.bg/obshtestvo/firmata-na-gebrev-blagodari-na-prokuraturata-i-postavi-niakolko-vapros-720197.html", "text": "Ден след като прокуратурата обяви, че зад опита за отравяне на бизнесмена Емилиян Гебрев, сина му Христо и още едно лице, свързано с фирмата на Гебрев \"Емко\", , издирвани с червена бюлетина, дойде отговорът на \"Емко\". Той поставя и някои резонни въпроси.Ето пълният текст на писмото:", "date": "2020.01.24", "title": "Фирмата на Гебрев благодари на прокуратурата и постави няколко въпроса за отравянето му"}
{"url": "https://offnews.bg/sviat/parvi-dokazani-sluchai-na-kitajskia-virus-vav-frantcia-i-sasht-720217.html", "text": "Във Франция са регистрирани първите два случая на заболяването от „уханския“ коронавирус, заяви министърът на здравеопазването Анес Бюзен.В ефира на френска телевизия тя посочи, че първият пациент е на лечение в Бордо, а вторият е в Париж, предаде Интерфакс.Пациентът в Бордо е на 48 години, той се е върнал от Китай, бил е в град Ухан. Съобщил е за симптомите си на 23 януари. От вчера той е хоспитализиран в изолирано помещение в Бордо, но след завръщането си във Франция е контактувал с десетки хора.Той е китаец по произход, живее в департамента Жиронда, бил е в Ухан във връзка с професионални интереси.За парижкия пациент, според здравната министърка, има малко известни данни. Той също е настанен в изолация. Знае се, че е бил в Китай, но не е ясно дали е посетил Ухан.Неизвестният доскоро щам на коронавируса, който причинява пневмония, започна да се разпространява в китайския град Ухан в края на декември 2019 г. и вече надхвърли пределите на града и страната. Броят на заболелите в Китай достигна 830 души, над 20 починаха. По-рано случаи на заразяването вече бяха регистрирани в Тайланд, Япония, Сингапур, Южна Корея и САЩ.Жителка на Чикаго е изследвана и е доказано, че е болна от новия коронавирус, предаде Асошейтед Прес, като се позова на Центъра за борба със заболяванията и профилактиката на САЩ.Това е вторият потвърден случай на инфекцията в САЩ. 60-годишната жена се е завърнала от Китай на 13 януари без никакви признаци на заболяването. Няколко дни по-късно обаче тя се почувствала зле и повикала лекар. Сега тя е настанена в болница в нормално състояние, извършва се наблюдение на хората, с които тя е контактувала.Според CNN в Америка под наблюдение са 63 пациенти, вероятно заболели от коронавируса. Телевизията съобщава за потвърдени случаи извън Китай – 5 в Тайланд, по 3 в Сингапур и Тайван, 2 във Виетнам, Хонконг, Макао, Япония, Южна Корея.", "date": "2020.01.24", "title": "Първи доказани случаи на китайския вирус във Франция и САЩ"}
{"url": "https://offnews.bg/politika/votat-na-nedoverie-niama-da-mine-stana-iasno-ot-debata-720175.html", "text": "Гласуването на четвъртия вот на недоверие на БСП срещу третия кабинет на Борисов ще се проведе на 29 януари. Вотът е заради водната криза в Перник и изобилието на вносен боклук в България.По всяка вероятност кабинетът ще оцелее. Единствено от ДПС са обявили официално, че ще гласуват „за“ вота на БСП. Двете партии имат общо 104 народни представители, а за да мине вотът на недоверие трябва да бъдат събрани 121 гласа. От партията на Веселин Марешки „Воля“ не казват ясно как ще гласуват. “Независимите” депутати от “Атака”, които са 6, обявиха, че ще определят „своето отношение към вота на недоверие при неговото гласуване“, но е малко вероятно да го подкрепят.Дебатите на които Бойко Борисов не присъстваше бяха започнати от лидера на БСП Корнелия Нинова. \"Правителството на Борисов вече е риск за България. Досега беше вредно, сега е риск за България. Кметът на Перник бил сиамски близнак на БорисовСлед Нинова от името на ГЕРБ на трибуната излезе Георги Марков. БСП искат пир по време на чума и ние няма да го допуснем, каза той. Традиционно Марков започна изказването си със спомени от Великото Народно събрание и спомена премиерът на Унгария Виктор Орбан. Марков смята, че вместо да правят вот на недоверие от БСП трябвало да кажат: “Ние обявяваме война на бедствието, а не на правителството”. „Накрая да си дойдем на думата, за която вие искате. Служебно правителство, това предлагате. Това е върхът на национална безотговорност. Да чака Перник служебни министри да си сменят секретарките, след това пиарките, да си намерят кабинетите, да си сложат портретите, да се запознаят защо е кризата, а след това да я решават. Това е пир по време на чума и ние няма да го допуснем. Искате да оставите България без парламент. Да няма, ако се наложи кой да промени бюджета. Да няма кой да пипне закона за водите. Искате президента да решава водната криза, който горкия, затова не е виновен“, видя сценарий за преврат Марков. Той похвали кмета на Перник Станислав Владимиров, който го трогнал защото изказал благодарност на правителството. “За пръв път от 30 години в българския политически живот се създаде явление - тандем. Дуте, сиамски близнаци. Премиерът на България, управлявал най-дълго България и един млад кмет в Перник. Стига съм хвалил само младите герберки, има и млади талантливи социалисти. Мен ме трогна това момче\", каза Маркови предрече, че БСП ще загуби следващите избори.ДПС: Провалът на ГЕРБ в цялостната политика е факт„Провалът на правителството на ГЕРБ в областта на околната среда и водите, а и в цялостната политика, е факт. Това а закономерният резултат от 10-годишно некадърно управление. Днес ГЕРБ яростно защитава тезата, че в областта на околната среда и водите са постигнати такива големи успехи, че само опозицията не може да ги види и оцени“, каза лидерът на ДПС Мустафа Карадайъ.Според него верни на инстинкта си за самосъхранение ГЕРБ са извършили персонални промени, за да се опитат да потушат напрежението и така смятат да продължат. “Не само няма да се решат проблемите, напротив, ще се задълбочават. Както и да го погледнете госпожи и господа от ГЕРБ – това е положението. Нещата се влошават и не се подобряват. Държавата е в колапс. Многократно сме го заявявали и сме посочвали причините. Налице са доказателства за тежка некомпетентност, несистемно мислене и политическо късогледство. Неспособността на управляващите да се поучават от грешките, е свидетелство за невежество. Колкото и пъти да се повтаря една грешка, тя не води до качествена промяна в управленския модел“, заяви още Карадайъ.Според ГЕРБ статистика лъжеВ ГЕРБ не харесаха данните, които от БСП извадиха по време на дебата за водите. Депутатът Младен Шишков каза, че БСП дават „широка писта“ на фалшиви новини. „Започвам може би с най-тежката лъжа, възпроизвеждана последните няколко седмици от опозицията. Над 500 хил. българи или половин милион, за да звучи по-значително, са на воден режим. Категорична лъжа. По данни от ВиК операторите към 30 декември 2019 г. са, че хората, които живеят с места с нарушено водоподаване са 116 хил. 951“, каза той и добави – не било вярно, че загубите на вода са нараснали до 61 %.Манол Генов (БСП) му отговори, че „фалшивите новини“ са официални данни и са взети от Националния статистически институт, от анализа на КЕВР за ВиК сектора.Петя Аврамова видя заплаха за поста си„БСП цели от Министерския съвет да си отиде още един министър и затова са решили, че трябва да си изберат виновен“, каза министърът на регионалното развитие Петя Аврамова, която запази поста си след ареста на Нено Димов. МРРБ притежава 51% от ВиК Перник. Георги Свиленски и отговори, че с излизането на Аврамова на трибуната, „българските граждани са видели отговорния човек за кризата в Перник“.„Не искаме оставката на Петя Аврамова, а на целия кабинет“, добави Свиленски.Министърът на икономиката Емил Караниколов обяви, че „в момента се ремонтират 7 язовира, 58 са в процес на възлагане на такъв“, а общият брой на язовирите бил 182, като доказателство за грижите на правителството за язовирите. „Ако това управление не успя да превърне България във важен стратегически хъб за други сектори, то поне успяхте да превърнете България в хъб за италиански боклук“, направи добър каламбур младият социалист Явор Божанков.Изказването на Тома Биков (ГЕРБ) беше в насока, че БСП искат да се докопат властта, но дори и това да стане нямат да могат да намерят коалиционни партньори и не са готови да управляват.Супер законодателство, но побългарено„По лошотията нямаме равни. Мразете ме мен, не мразете хора, които нямат отношение“, каза новият министърът на екологията Емил Димитров. „МОСВ имам справка, в която са изброени всичките язовири и нива. Това, което съм направил е свикал съм на 30 януари заседанието на Висшия консултативен съвет по водите“, обяви министърът на околната среда. „По отношение на отпадъците – имаме супер европейско законодателство и супер побългаряване при заобикалянето му“, коментира още Димитров.", "date": "2020.01.24", "title": "Вотът на недоверие няма да мине, стана ясно от дебата"}
{"url": "https://offnews.bg/zimni/bansko-donese-kasmet-na-mikaela-shifrin-720194.html", "text": "Микаела Шифрин се \"отпуши\" и спечели първа победа за 2020 година в спускането за Световната купа в Банско. За 24-годишната състезателка това е успех номер 65 в кариерата й. Американката, която по принцип е специалист на техничните дисциплини, бе много бърза по писта \"Алберто Томба\" на Бъндеришка поляна и спря хронометрите с време 1:29.79 минута. На второ място се нареди Федерика Бриньоне, която остана на 18 стотни от победителката, а на почетната стълбичка се качи и Джоана Хехлен (+0.23).\"Трасето е много добре подготвено и технично. Много съм щастлива. Пистата е нова за всички и не съм в неблагоприятна позиция. Аз се уча бързо. Съпреничките ми също много силно и очаквам още по-оспорвано състезание утре. Много съм доволна, че най-после съм в Банско. Мениджърът Килиан Албрехт (б.а. в края на кариерата си австриецът караше за България) все ми казваше колко са мили хората тук, сега се уверих с очите си\", коментира щастливата победителка.Все пак трасето успя да затрудни някои от състезателките, като например олимпийската шампионка в спускането София Годжа. Италианката беше една от 16-е, които не завършиха днешната надпревара.За разлика от сънародничката си, Бриньоне нямаше основания да недоволна след второто място. \"Доволна съм. Наклонът на пистата е страхотен. Трасето беше перфектнно подготвено. Имаше доста технични завои, което ми пасва. Опитвах се да бъда концентрирана през цялото време. Нормално е в спускането да има доста скорост, но тук има и доста завои. Още след тренировката вчера чувствах, че мога да постигна добър резултат\", каза Бриньоне.Шифрин увеличи аванса си на върха във временното генерално класиране с 1075 точки, следвана от Бриньоне със 795 и Влъхова със 766. Швейцарката Корине Зутер продължава да води в подреждането на малката Световна купа в спускането с 243 точки. Втора е Шифрин с 206 точки, а трета Естер Ледецка със 193 точки.Утре предстои второто спускане, което може да пренареди класирането за малкия кристален глобус в дисциплината.", "date": "2020.01.24", "title": "Банско донесе късмет на Микаела Шифрин"}
{"url": "https://offnews.bg/ikonomika/kak-shte-se-oblaga-hazartat-raziasneniata-na-finansovoto-ministerstvo-720165.html", "text": "С разяснение как ще се облага хазартът в България излезе днес Министерството на финансите, след като вчера министър Владислав Горанов внесе за обсъждане законопроект, чрез който се закрива Комисията по хазарта, създава се нова национална агенция и се променя Законът за хазарта (ЗХ), включително в частта за държавните такси. Сега действащият регламент е записан в чл. 30, ал. 3 от ЗХ и гласи:Предложеният изменен текст на същата алинея от чл. 30 е:Създава се нова алинея 4 със следното съдържание:Разяснението на Министерството на финансите от днес гласи:\"Основната цел на промените беше, от една страна, да се създаде правна сигурност за организаторите на хазартни игри, като ясно се разграничат какви са дължимите държавни такси за отделните видове хазартни игри. От друга страна, беше предложен моделът за определяне на дължимата държавна такса за онлайн залаганията да бъде приложен и по отношение на традиционния хазарт, с цел равнопоставеност и въвеждане на добрите европейски практики\".Моделът на облагане на брутната печалба е ефективен инструмент за намаляване дела на нелегалната хазартна дейност. Намаляването на нелегалния пазар води до увеличаване на бюджетните приходи, до по-добра защита на участниците в хазартни игри и до по-ефективна борба и превенция на хазартната зависимост. Повечето държави членки на ЕС са променили режима на облагане на хазартната дейност в посока замяна на данъка върху залозите с данък върху брутната печалба.Предвид, че облагането на хазартната дейност винаги е във фокуса на общественото внимание и всяка промяна в модела на облагане подлежи на различни интерпретации дали това е най-подходящият и справедлив модел за хазартния пазар в страната, Министерството на финансите запазва действащия модел на облагане на традиционния хазарт, като предлага само ясно разграничаване на двете хипотези, включени в чл. 30, ал. 3 от Закона за хазарта и прави прецизиране на текстовете, включвайки ги в две отделни алинеи. В ал. 3 ще се визират, случаите при които се дължи държавна такса за поддържане на лиценз за организиране на следните хазартни игри – традиционна лотария, томбола, моментна лотария – тото, лото, бинго, кено и техните разновидности, игрите със залагания върху резултати от спортни състезания и надбягвания с коне и кучета, игрите със залагания върху случайни събития и със залагания, свързани с познаване на факти, с изключение на онлайн залаганията в размер на 15% върху стойността на направените залози.Новосъздадената ал. 4 ще се отнася за хазартните игри, при които участниците играят един срещу друг и организаторът на хазартни игри само организира провеждането им, за което събира такси и комисионни за участие. За посочените ще се дължи държавна такса за поддържане на лиценз в размер на 20% върху стойността на получените такси и комисионни.Действащата към настоящия момент разпоредба разграничава двете хипотези на формиране на „основа“, върху която се събират държавни такси за поддържане на лиценз за организиране на определени от закона хазартни игри. В едната хипотеза „основата“ са стойността на постъпилите залози за традиционна лотария, томбола, моментна лотария – тото, лото, бинго, кено и техните разновидности, игрите със залагания върху резултати от спортни състезания и надбягвания с коне и кучета, игрите със залагания върху случайни събития и със залагания, свързани с познаване на факти, с изключение на онлайн залаганията. Във втората хипотеза са събраните такси и комисионни за участие, в случаите, когато се събират такси и комисионни за участие.И при сега действащата разпоредба, и след промените, се запазва режимът на облагане, а именно:- Когато организаторът организира хазартната игра и получава залозите по нея дължи държавна такса в размер на 15% върху получените залози.- При организиране, например, на покер турнир, при който участниците играят един срещу друг и организаторът на хазартни игри само организира провеждането на покер турнира и събира такси и комисионни за това, ще дължи държавна такса 20% върху получените от играчите такси и комисионни\".", "date": "2020.01.24", "title": "Как ще се облага хазартът: разясненията на финансовото министерство"}
{"url": "https://offnews.bg/obshtestvo/naj-uspeshnite-hora-v-biznesa-meditirat-720131.html", "text": "Опитвайки се да балансираме между работните срещи, дългите часове в офиса, безкрайните телефонни разговори, семейството и приятелите, все по-трудно намираме време да се поспрем и да намерим така желаните равновесие и спокойствие. Твърде концентрирани в развитието на кариерата си, все по-рядко обръщаме внимание на най-важните неща, които ни движат напред – нашият ум и нашите мисли.Корпоративният свят отдавна е открил средство, с което да може да се връща към себе си винаги, когато има нужда. Неслучайно над 80% от топ мениджмънта на най-големите компании медитират, за да се справят с напрежението и стреса и за да поддържат ума си във форма.Всички имаме нужда от мъничко ежедневно бягство на място, на което не се налага да мислим за нищо. Освен това, медитацията предлага множество техники за решаване на казусите, които ежедневно ни заливат в бизнеса. Точно затова някои от най-успешните бизнесмени отдават голяма част на успеха си на медитацията.Медитативните техники и упражнения за дишане ни научават да се фокусираме върху задачите и целите си и да бъдем \"тук и сега\", вместо да се разсейваме или да блокираме, когато се претоварим с информация. Също така, медитацията увеличава способността ни да запомняме и да взимаме важни решения.Няколко минутки медитация всеки ден могат да намалят нивата на стрес от всякакъв вид. Около 15-20 минути, прекарани в медитация сутрин и вечер, значително подобряват цялостното ни състояние и баланс.Световноизвестният Шри Шри Рави Шанкар пристига в България, за да научи последователите си как да медитират, така че да подобрят трайно качеството си на живот.Той е един от най-уважаваните и признати хора в света на йогата и медитацията в световен мащаб, както и един от най-влиятелните хора в Индия. Шри Шри Рави Шанкар ще преподаде единствен по рода си Мастърклас - “Разкриване на безкрайността”, подходящ и за начинаещи. През последните 38 години Шри Шри Рави Шанкар пътува и преподава семинари по цял свят. Основаните от него международни организации (сред които най-известни са “Изкуството да живееш” / The Art of Living и “Международната асоциация за човешки ценности” / The International Association for Human Values) са докоснали и променили живота на над 370 милиона души в 156 страни, както в сферата на йога, така и чрез хуманитарни и социални проекти.“Разкриване на безкрайността”, или както се нарича на санскрит - “Вигян Бхайрав”, е древен ведически ръкопис, който разкрива 112 техники за медитация. ", "date": "2020.01.24", "title": "Най-успешните хора в бизнеса медитират"}
{"url": "https://offnews.bg/politika/kornelia-ninova-pravitelstvoto-na-borisov-e-risk-za-balgaria-720146.html", "text": "\"Правителството на Борисов вече е риск за България. Досега беше вредно, сега е риск за България. Оставането на му на власт гарантира нови кризи. Всяка промяна към по-добро минава първо през неговата оставка\". Това каза лидерът на БСП Корнелия Нинова в изказването си по дебатите за вот на недоверие към правителството. Мотивите за исканата оставка са водната криза в Перник и кризата с вноса на боклуците.Според Нинова искането за вота е предизвикано от провала в областта на опазването на околната среда и водите.“Този провал застрашава пряко живота и здравето на българските граждани. Водната криза в Перник, а вече в други градове и села, нерегламентираните тонове отпадъци, както и опасните стойности на замърсения въздух са пряка последица от безхаберие, некомпетентност и корупция в правителството на \"Борисов\" 3. Кризата не е природно бедствие, а управленско\", заяви лидерът на БСП.Нинова каза, че има нормативен хаос по темата за управлението на околната среда и водите, както и институционален, тъй като институциите, които трябва да управляват политиката по околна среда и води са над 11.\"Третото доказателство за провала са фактите. Официално 350 хил. души в цялата страна, но с частичните спиране на вода в нови и нови градове 500 хиляди,. са на режим на вода. На първите места сме в Европа по мръсен въздух и вече сме осъдени от съда на ЕС за това. Очакват се санкции, които ще плащате вие всички уважаеми български граждани. Световната здравна организация в свой доклад пише за България, че 15 хил. души умират преждевременно от замърсения въздух\", каза Нинова. Друг неин аргумент е всекидневното откриване на нови и нови боклуци. Тя каза, че дадените разрешителни за внос на боклуци са за над 1 млн. тона. \"Красива България беше превърната от правителството на Борисов в сметище\", каза Нинова.\"След 10 години управление на ГЕРБ, похарчени приблизително 3 млрд. лв. загубата на вода се е увеличила от 60 на 61 %. В Шумен загубата е над 80%. Защо? И къде отидоха парите, инвестирани уж за подновяване на мрежата?\", попита тя и добави, че за 10 години е увеличавана цената на водата, а гражданите получават мръсна и негодна за пиене вода.Според Нинова кризата в Перник се дължи на умишлени действия преди изборите и на безхаберие. \"Доведохте тази криза до умишлено бездействие заради изборите. Какво да се прави сега? Безспорно всички трябва да помагаме на Перник. Необходими са конкретни, умни и мъдри, професионални експертни решения ,но паникьосани от общественото напрежение, продължавате с грешките и рискувате много. Вие създадохте тази криза, сега имитирате решения и рискувате много. Продължавате да заблуждавате хората, че може да се реши проблема за 45 дни. Вчера ваш министър обяви, че не само няма тръби, а тепърва ще се произвеждат. Бъдете обективни и истински с хората. Нека калинките да замълчат и да говорят експертите\", призова Нинова.В изказването си Нинова предложи и алтернатива. Според нея, ако правителството не направи разумно проекта за довеждане на вода от яз. “Бели Искър” през София до Перник има риск от енергиен срив. Тя каза, че водите от р. Грънчар, които управляващите смятат да пренасочат, захранват яз. “Белмекен” а той ПАВЕЦ “Чаира”, който е резервна мощност на АЕЦ “Козлодуй”. Ако в “Белмекен” няма достатъчно вода ще има срив в енергийната система. Нинова предупреди, че ако мрежата на “Софийска вода” не бъде проверена за може да има хидравлични удари, които да я разрушат. Нинова добави, че ако не се подмени мрежата в Перник, водата пак ще изтече.", "date": "2020.01.24", "title": "Корнелия Нинова: Правителството на Борисов е риск за България"}
{"url": "https://offnews.bg/sviat/liderite-na-evropejskia-savet-i-ek-podpisaha-sporazumenieto-za-razdial-720147.html", "text": "Председателите на Европейския съвет и на Европейската комисия Шарл Мишел и Урсула фон дер Лайен подписаха рано тази сутрин споразумението за оттеглянето на Великобритания от ЕС, предава БТА.\"Нещата неминуемо ще се променят, но запазваме приятелството си - заявява Мишел. - Нямам търпение да започнем да пишем тази нова страница.\"Фон дер Лайен каза, че днес се открива пътят за утвърждаване на споразумението от Европейския парламент, което ще стане на 29 януари.До 31 януари се очаква Европейският съвет с квалифицирано мнозинство също да вземе положително решение, за да може от полунощ на 1 февруари централноевропейско време Великобритания да не бъде повече част от ЕС, както поиска мнозинството от британските граждани.", "date": "2020.01.24", "title": "Лидерите на Европейския съвет и ЕК подписаха споразумението за раздяла с Великобритания"}
{"url": "https://offnews.bg/obshtestvo/uchilishtnite-direktori-s-minimum-1334-lv-osnovna-zaplata-194-lv-po-720179.html", "text": "През 2020 г. основната директорска заплата не може да бъде по-ниска от 1334 лв. при минимум 1140 лв. през 2019 г. Новият минимален праг е разписан в заповед на министъра на образованието Красимир Вълчев от 21 януари.Брутното възнаграждение би могло да нарасне значително при изпълнението на определени условия, които също са записани в заповедта.Допълнителни и други трудови възнагражденияОсвен определените в Кодекса на труда допълнителни възнаграждения (напр. за стаж), директорите ще могат да получават допълнително заплащане за:- учебни часове над минималната норма задължителна преподавателска работа, включително по националната програма \"Без свободен час\";- професионално-квалификационна степен (ПКС): най-високото възнаграждение е за I ПКС и е не повече от 100 лв. месечно, когато не е включено в основната работна заплата;- образователна и научна степен „доктор“ или за научна степен „доктор на науките“, свързана с изпълняваната работа: 130 лв. за \"доктор\", 160 лв. за \"доктор на науките\".- преподаване на учебни предмети на чужд език с изключение на учебния предмет „чужд език“;- постигнати резултати от труда през учебната година - диференцирано заплащане;- организация и контрол по провeждане на външни оценявания (матури и държавни квалификационни изпити) - ;- организация и контрол на заниманията по интереси (до 10 групи – 20 лв.; от 11 до 20 групи – 30 лв.; над 20 групи – 40 лв.)Ако в колективния трудов договор или във вътрешните правила за работа е предвидено, в брутната директорска заплата може да се включва допълнително възнаграждение за:- работа при специфични условия на труд на персонала в специалните училища и центровете за специална образователна подкрепа;- за официални празници или за началото на учебната година – три пъти годишно, но не повече от 2800 лв. общо за календарната година;- еднократно допълнително трудово възнаграждение в края на годината в размер от 0 до 2 пъти от средното възнаграждение за щатния персонал, но не повече от 2000 лв.;- възнаграждение за организиране и контрол на провеждането на професионално обучение срещу заплащане на навършили 16 г. курсисти - до 15% от предвидените възнаграждения за персонала, провеждащ обучението. Годишният размер не може да надвишава повече от две основни месечни заплати на директора за календарната година;- еднократна парична награда в размер до една основна работна заплата, определена в края на календарната година за не повече от 40% от броя на директорите.- за организация на дейностите по приобщаващо образование на учениците със специални образователни потребности на директори на общински и държавни неспециализирани и специализирани училища, възпитателни училища-интернати (до 10 ученици със СОП - 35 лв. месечно; от 11 до 20 ученици - 47 лв.; над 20 ученици - 60 лв.)- за повишаване обхвата на учениците от уязвими групи и задържането им в системата на предучилищното и училищното образование.Основните директорски заплати може да се увеличават над минимума от заповедта на министъра при условие, че след 1 януари 2020 г. са увеличени заплатите на учителите в институцията. Процентът на директорското повишение трябва да е равен на средния за учителите. Ако получената стойност е по-ниска от прага за конкретния вид училище , на директора се определя равна на този праг заплата. Ако учителите са на минимални основни заплати за длъжността, директорската не може да надвишава прага.Парите за постигнати резултати през учебната година се определят от началника на съответното РУО на база получения брой точки при оценяването и лимита от средствата за директорите в областта.Ако образователна институция на делегиран бюджет има неразплатени задължения в размер над 8% от бюджета ѝ, не се разрешава основните заплати и допълнителните възнаграждения с постоянен характер за директорите да бъдат увеличавани над минимума. Ограничението е в сила до намаляване на задълженията под 2% от годишния бюджет.Допълнителните споразумения за новите размери на заплатите се изготвят от началника на съответния РУО или съответния министър в 15-дневен срок от постъпването на необходимите документи.Определянето на коефициентите за изчисляване на допълнителното трудово възнаграждение за официални празници и еднократни възнаграждения за всеки директор се определя от началника на РУО или съответния министър въз основа на преценка на усилията и приноса му за изпълнението и повишаване на ефективността на училищните политики за: - повишаване на образователните резултати и на мотивацията за учене, в т. ч. чрез: ефективно прилагане на компетентностния подход, въвеждане и насърчаване на иновативни методи на преподаване и личностно развитие; на разширяване на образователната среда и занимания по интереси на учениците; участие в междуучилищни прояви и инициативи и др.;- обхващане, приобщаване и ефективна интеграция на всяко дете;- подобряване на възпитателната работа, взаимодействието с родители и образователната среда. Добро социално партньорство и позитивен климат на работа.Ефективно партньорство с всички заинтересовани страни.Министърът на образованието и науката може да определи индивидуална парична награда на директор за постигнати високи резултати или осъществяване на политиките в сектора.Средствата за постигнати резултати от труда на директорите на съответните институции се предоставят целево от бюджета на МОН.Чрез тазгодишната си заповед министър Вълчев поставя и ограничение пред пътуващите твърде често директори: за времето на учебните занятия на директорите могат да бъдат разрешавани не повече от 10 работни дни годишно служебни отпуски и командировки.", "date": "2020.01.24", "title": "Училищните директори с минимум 1334 лв. основна заплата, 194 лв. повече от досега"}
{"url": "https://offnews.bg/obshtestvo/petar-moskov-elektronni-targove-za-lekarstvata-shte-svaliat-tcenite-720143.html", "text": "Ако централизираната платформа за електронни търгове за лекарствата се въведе, ще има положително развитие за пазара и цените им, коментира в сутрешния блок на  бившият здравен министър Петър Москов по повод скандала с различните цени, на които частните и държавните болници купуват лекарства.Администрацията на здравното министерство по времето на неговия мандат е направила обществено поръчка и е избрала фирма за подобен регистър в края на 2016 г., но следващият екип не е направил нищо тя да заработи, обяви Москов.Той коментира и платформата, предложена от екипа на д-р Пламен Русев - изпълнителен председател на Webit. Mосков каза, че екипът е поискал много висока цена за нея и затова е избрана друга фирма. Бившият здравен министър обаче потвърди, че където електронната система работи, цените на лекарствата падат с 20%.Москов определи като лобистки поправките в Закона за обществените поръчки, прокарани през 2016 г. Благодарение на тях частните болници са освободени от процедури по ЗОП при поръчка на лекарства, за които плаща Здравната каса.", "date": "2020.01.24", "title": "Петър Москов: Електронни търгове за лекарствата ще свалят цените"}
{"url": "https://offnews.bg/temida/prokuraturata-osvetli-oshte-dvama-ruski-shpioni-720151.html", "text": "Специализираната пракуратура е образувала две досъдебни производства за предсъпление срещу републиката на двама руски граждани, които са събирали информация, представляваща държавна тайна, съобщиха от държавното обвинение. Разследването е установило, че в периода от 2017 г. досега единият от руснаците е шпионирал по механизмите на изборния процес в страната. Човекът е първи секретар в консулския отдел на руското посолство в София.По другото досъдебно производство е установено, че в периода от октомври 2018 г. до настоящия момент руският гражданин е събирал данни - държавна тайна, от сферата на енергетиката и енергийната сигурност на страната. Информацията е ипращана в централата на руската разузнавателна служба в Москва.Руснакът се е срещал с български граждани, които са имали достъп до информация от тази сфера. Допълнителна проверка е установила, че руският гражданин се ползва с дипломатически имунитет, тъй като е служител на Търговското представителство на Руската федерация в София.Съгласно чл. 31 т. 1 от Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление по чл. 104 ал. 1 НК, наказателните производства срещу двамата руски граждани са спрени, тъй като са с имунитет.Главният прокурор Иван Гешев е уведомил официално министъра на външните работи за установеното в хода на разследванията и за действията на прокуратурата.През октомври м.г. България обяви, че  с дипломатически статут са нежелани у нас заради шпионаж. Вчера пък от прокуратурата съобщиха за , които са свързани с отравянето на бизнесмена Емилиян Гебрев.", "date": "2020.01.24", "title": "Прокуратурата осветли още двама руски шпиони"}
{"url": "https://offnews.bg/politika/borisov-kam-fenovete-na-levski-kakvo-iskate-da-napravim-tozi-dokla-720149.html", "text": "Следим на живо срещата на Бойко Борисов с фенове на ПФK \"Левски\".Тя започна при закрити врати в Министерският съвет, а след нея представителите на фенклубовете дават изявление пред медиите. Излъчваме го наживо на фейсбик страницата на .Срещата бе насрочена заради \"войната за хазарта\" и намеренията на управляващите да одържавят двете големи частни лотарии. Това удря пряко бизнеса на Васил Божков, който пое финансирането на \"Левски\". Божков предупреди, че ударът срещу Лотарията ще го постави в невъзможност да помага на \"Левски\" и помоли феновете да се срещнат с премиера, защото на него не му вдигал телефона.От страна на \"Националния клуб на привържениците на Левски\" на срещата дойдоха Степан Хиндлиян и членът на УС Димитър Костадинов. Тръст \"Синя България\" е представен от председателя Даниел Стрезов. \"Ултрас Левски\" е представлява от председателя Адриан Петров, а сдружение \"Сини сърца\" - от председателя Илия Христов.В разговора участвахa също министърът на финансите Владислав Горанов и министърът на младежта и спорта Красен Кралев.Пресцентърът на МС разпространи до медиите видео от срещата в кабинета на Борисов:\"Първо, много е важно да се знае, че ние не сме тук, за да защитаваме корпоративни, частни интереси, лицензи... и не ни интересува Закона за хазарта, започва разговора Степан Хиндлиян. - Това, което нас ни интересува, е единствено и само какво се случва с \"Левски\", какви са вашите виждания и какво се случва оттук нататък. Защото има напрежение сред хората, те задават въпроси и ние като техни представители трябва да им дадем някакъв отговор.\"След срещата представителите на фен организациите говориха пред медиите. Някои от тях обявиха, че моделът с \"Бащицата\" във футбола е порочен и това се е доказало и с този казус. Други обаче обявиха, че за пръв път \"Левски\" има адекватно финансиране и ако собствеността на отбора мине към феновете чрез акции, както предлага Борисов, то те нямат готовност да управляват клуба.\"Воден съм от следната теза: в последните години е ясно, че без намесата на държавата не се получават нещата. Какво имам предвид? Странен е начинът, по който се прехвърля собствеността от едни хора на други хора. И това ни кара да мислим, че този модел не може да продължава по този начин\", добавя Хиндлиян.\"Тука е трудно да се определи кой е по-голям фен на \"Левски\" от мене и от вас\", отговаря Борисов.\"Сигурно съм бил на повече мачове, отколкото вие всички заедно, продължава той. - Това са две различни срещи, две различни теми. Понеже вие го обвързахте в една, затова е толкова голям интересът към тази среща.\"\"ФК „Левски\" е нещо, което го има, ще го има и пак ще го има. Ако искате да го има този футболен клуб, във вида, в който вие си го представяте, акциите трябва да са си при вас. И да си държите управлението на клуба. Така, както е с Барселона, с Реал Мадрид, заявява още Борисов. - Толкова по модела. Дет' се вика, ние като изпълнителна власт дори не можем да ви отговорим публично на тоя въпрос.\"Борисов показва на феновете доклада на държавната финансова инспекция, с който мотивира промените в Закона за хазарта. После им показва 8-ма страница и пита кой е най-грамотен от присъстващите, за да я прочете. Казва им, че заради констатациите в доклада е сезирана прокуратурата и пита къде е \"Левски\" в цялата картинка.\"И вие влизате, искате среща, плашите ме с думи. Какво искате да направя?  ние да го скрием, пита ги премиерът. - Не можем да го скрием. Утре ще дойде прокурор ще ме пита защо сме го скрили. Писали са го хора, които си носят отговорност със своя подпис и печат. И аз съм длъжен да вярвам на тази институция (АДФИ - Агенцията за държавна финансова инспекция - б.р.)\".Видеозаписът от срещата, който пресцентърт изпрати до медиите, е малко над 5 минути. Цялата среща продължи доста по-дълго.Премиерът Бойко Борисов, финансовият министър Владислав Горанов и спортният министър Красен Кралев според мен се съгласиха със становището, че моделът, по който се управлява футболът, е погрешен в не малка степен и води до там, докъдето се намира \"Левски\" рано или късно, заяви Степан Хиндлиян след срещата.Беше изтекла информация, че премиерът ни е предложил да си вземем акциите, каквото и да означава това, добави Хиндлиян. Държавата призна, че моделът \"Бащица\" е проблемен. Това се разбра от днешната среща. Ясно се вижда, че авторитарното управление е неприложимо в клуб като \"Левски\". Крайно време е този, който се нагърби с управлението на клуба, да бъде отворен към публиката и да им позволи да участват в този процес, заяви Димитър Костадинов, който е член на УС на Националния клуб на привържениците. Председателят на \"Ултрас Левски\" - Адриан Петров изрази личното си мнение, че \"Левски\" е политически заложник през последните години и допълни, че категорично се обявява против този модел. „За първи път \"Левски\" има собственик, който заявява, че парите са негови. Беше потвърдено и от финансовия министър. Голяма част от финансирането на Левски става под формата на дарения“, добави Петров. Председателят на Тръст \"Синя България\" Даниел Стрезов заяви, че привържениците на Левски нямат готовност да поемат управлението на клуба на момента.Стрезов допълни, че ако утре акциите бъдат депозирани, те нямат готовност да поемат чисто административното управлението на клуба, още по-малко финансовото. Според него те са хората, които посрещат и изпращат поредната бащица.Илия Христов, председателят на сдружението \"Сини Сърца\", допълни, че вярва в досегашното ръководство и смята, че то води клуба в правилна посока. „В последната среща се вижда, че Левски е финансиран по правилния начин. Това се потвърди и от финансовия министър Горанов. Има пълна прозрачност“, допълни той.", "date": "2020.01.24", "title": "Борисов към феновете на 'Левски': Какво искате да направим? Този доклад да го скрием? (видео, снимки)"}
{"url": "https://offnews.bg/tenis/napravih-tvarde-mnogo-greshki-za-profesionalen-sportist-serina-uili-720148.html", "text": "\"Направих твърде много грешки за професионален спортист.\" След това признание седемкратната шампионка в първия от четирите най-големи турнири по тенис Серина Уилямс напусне Australian Open.Призори тя бе победена от Кианг Ванг - №27 в основната схема - и отпадна в третия кръг.38-годишната американка загуби мача от китайката с 6-4 6-7 (2-7) 7-5.Загубата означава, че Уилямс няма да сбъдне мечтата си за изравняване на рекорда на легендарната тенисистка Маргарет Корт, като завоюва 24-та титла от Големия шлем, поне не на този от четирите му турнира през годината.На пресконференцията след мача Серина показа колко е самокритична: \"Не мога да играя така. Буквално не мога да си позволя да направя това отново. Това е непрофесионално. Не е добро\".Имаше време, когато сблъсъците между Серина и Ванг съвсем не изглеждаха по същия начин. Миналия септември Серина \"прегази\" за 44 минути 28-годишната Ванг на друг от четирите големи турнира - US Open. Надмощието на американката бе толкова голямо, че китайската тенисистка успя да спечели един-единствен гейм, а за целия мач - едва 15 точки. В никакъв случай това не показваше посредственост: Ванг бе сред първите 30 най-силни тенисистки в света в продължение на предишните 18 месеца, а в кариерата си е достигала до №12. Този път показа, че е научила болезнения урок и вече има оръжията, с които да пречупи дори Уилямс. Показа също колко е нараснала увереността ѝ: не се поддаде на несигурност и спаси три точки за пробив в шестия гейм на откриващия сет. След това на свой ред проби подаването на американката.\"Честно казано, не мислех, че ще загубя този мач\" - казва Уилямс, попитана за мислите ѝ, когато китайката изравнява сетовете. Но тя напуска турнира в толкова ранна фаза, в колкото не ѝ се е случвало от 2006 година досега.\"Определено отивам да тренирам утре. Това е преди всичко: да бъда сигурна, че няма да допусна това отново\" - казва Серина пред репортерите.Серина не е печелила турнир от Шлема от 2017 г., когато вдигна трофея на Откритото първенство на Австралия. По същото време беше в осмата седмица от бременността си. Днес казва, че все още мечтае за 24-та титла и вярва, че може да я постигне.\"Определено вярвам, в противен случай не бих била в тура - казва тя. - Не играя просто за да се забавлявам. Да загубиш със сигурност не е забавно.\"\"След първия сет бях малко объркана, но умът ми постоянно казваше, че трябва да се фокусирам върху ставащото на корта, върху всяка точка и да вярвам в себе си\" - каза Ванг, която посвети победата на бившия си треньор Питър Макнамара, който почина от рак само няколко седмици преди миналогодишното Открито първенство на САЩ. \"Постоянно мисля за него. Мисля, че той може да види как играх днес. Би бил горд с мен. Липсва ми.\"", "date": "2020.01.24", "title": "'Направих твърде много грешки за професионален спортист': Серина Уилямс напусна Australian Open"}
{"url": "https://offnews.bg/ikonomika/maia-manolova-organizira-forum-za-toplosnabdiavaneto-720155.html", "text": "Председателят на гражданската платформа \"Изправи се.БГ\" Мая Манолова организира форум за топлоснабдяването.Дискусията ще е в понеделник, от 11,00 ч. в зала So Hall на конферентен център \"Сохо\" в София на ул. Искър 4. На нея ще бъде обсъден проектът на Наредба за топлоснабдяването и защитата на правата и интересите на потребителите на топлофикационната услуга.Форумът се организира във връзка с обявената на 13 януари от Министерството на енергетиката процедура за обществено обсъждане.Според нея, в срок до един месец могат да бъдат представени предложения за промени в наредбата.На срещата са поканени представители на Народното събрание, Министерството на енергетиката, Столичната община, омбудсмана, топлофикационните дружества в страната, фирмите за дялово разпределение, потребителски организации и граждани.", "date": "2020.01.24", "title": "Мая Манолова организира форум за топлоснабдяването"}
{"url": "https://offnews.bg/obshtestvo/fandakova-vodata-za-stolichani-niama-da-se-vdiga-zaradi-pomoshtta-za-720150.html", "text": "Преминавато на водата за Перник през София ще бъде заплатено и цената на водата за столичани няма да се вдигне. Това увери кметът Йорданка Фандъкова по бТВ. Тя подчерта, че монтирането на спирателен механизъм на софийския резервоар “Мало Бучино - нов”, от който ще тръгва водата към Перник, ще гарантира, че във всеки момент и при минимален риск за водния баланс на София, подаването на вода към Перник може бъде спряно. Вчера Министерски съвет отправи официално искане към Столичния общински съвет да разгледат възможността за преминаване на допълнителни количества вода през водопреносната система на София за подпомагане на Перник, който се намира в тежка водна криза. Столичният общински съвет ще вземе решение следващата седмица, каза още кметът.Всички инвестиции, свързани с осигуряване на връзката към Перник, ще бъдат за сметка на държавата, уточни тя. Фандъкова подчерта, че държавата ще финансира и изграждането на две връзки, които в дългосрочен план ще са гаранция за водоснабюването на София - връзка между магистралните водопроводи на “Бели Искър” и “Искър” и ново трасе, което да свърже яз. “Огняново” със системата на София.", "date": "2020.01.24", "title": "Фандъкова: Водата за столичани няма да се вдига заради помощта за Перник"}
{"url": "https://offnews.bg/analizi-i-komentari/shte-stigne-li-vodata-do-pernik-za-45-dni-6-ot-tiah-veche-minaha-720183.html", "text": "Съдбоносен за правителството ще е не вотът, който ще се гласува другата седмица, а водата, която обещаха, че ще докарат до Перник за 45 дни.6 от тях вече минаха. . То е дори още по-гръмко - че водопроводът ще бъде изграден за 35-45 дни. Прощаваме му изхвърлянето на икономическия министър Емил Караниколов, а мисля, че и перничани ще му го простят, защото за 35 дни няма как да стане. Въпросът е дали ще стане за 45 дни.Считано от 18 януари, 45 дни означава, че тръбопроводът трябва да е готов на 3 март. Лесно се помни - на националния празник.Дали е реалистично?Според експертите, с които OFFNews говори - не. Дори всичко да беше подготвено, да имаше обследване, строителен план, тръби и квалифицирани майстори, 2 месеца е най-оптимистичният срок за трасе от 13,2 км, а реалистичният срок е три месеца.Но строежът още не е почнал, дори още не е извървял всички процедури по формалното одобрение.Много ли са 25 млн. за 13 км трасе?Няма да скрия, че поводът да потърсим експертен коментар, бяха съмненията, че 25 млн. лева, колкото правителството обяви, че дава за тръбата, изглеждат прекалено много. Във фейсбук много се споделя мнение на човек, който се представя за хидроинжинер и аргументирано обяснява, че подобно трасе струва не повече от 5 млн.Цената не е висока, 25 млн. може и да не стигнат, е категоричното мнение на всички експерти и строителни фирми, с които говорихме. Всички те отказват да застанат с имената си с едно много странно обяснение: За пръв път виждаме желание да се свърши работа. Не знаят как, некомпетентни са, но този път имат желание, не да откраднат парите, а да свършат работа. И за пръв път търсят помощ от истинските специалисти и истинските строители, а не от дежурните некадърници, които само обират поръчките и после дават работата на подизпълнителите.Искат, но няма как да стане за толкова кратко.Най-големият проблем е липсата на тръби. Тръби с ф1000, колкото са нужни, не държи на склад нито един завод. Такива тръби се поръчват месеци напред. Производството им е бавно. Наблизо няма завод, който може да произведе 13 км. тръби бързо. В Китай има, но транспортът е дълъг и заради него става още по-бавно. Освен това заводите вече си имат поръчки. Те трябва да спрат друга поръчка, за да произведат нашата.Тръби от Испания. Но кога? Икономическият министър Емил Караниколов вчера даде една информация, която трябваше да прозвучи като хвалба, но за хората, които могат да четат между редовете, е по-скоро отбой за срока от 45 дни. Намерили сме завод в Испания, който може да произвежда по , обяви Караниколов.Нека посмятаме малко. Тръбопроводът е дълъг 13 200 метра. Испанците могат да произвеждат по 400 метра на ден. Ако са почнали днес, ще им трябват 33 дни, за да ги произведат. Пътят от Испания е 3 дни. Значи последните тръби в най-добрия случай ще пристигнат след 36 дни или на 42-ия ден, от срока, който самият Караниколов даде на 18-ти януари.Тръбите са първият проблем, но може да не са най-големият. По трасето трябва да има помпена станция. Все още не е намерена нито една част за нея. Помпени станции също нито един производител не държи на склад. Все още се надяваме, че някъде някой по света е поръчал такава станция, точно за нашия размер пари и ще ни я даде на нас. Най-добрите търговци са впрегнати в това да намерят такава станция. Но по-вероятно е да не ударим чак такъв късмет. Най-вероятно до 2-3 дни ще се разбере, че готова помпена станция няма и ще се поръча нова. Производството й ще отнеме около месец, транспортирането - още няколко дни. Монтажът й е сложен. Да, има някаква вероятност да стане до 3 март. Но тя клони към нула.Но даже и помпената станция може да не е най-големият проблем. Всички сметки се правят с презумпцията, че у нас има достатъчно на брой и достатъчно квалифицирани работници, че да строят денонощно трасето. Никой не знае дали има толкова електроженисти. Вероятно ще ги докарат и ще ги представят за такива, но дали наистина ще могат да правят заварки и дали те ще издържат? Този обект ще е тест не само за способността на правителството, той ще е тест и за капацитета на страната в този сектор.Колко може да чака Перник?При сегашния режим Перник има вода за още около 7-10 дни, преди да достигне мъртвия обем на язовира. От мъртвия обем на язовира също може да се черпи вода, но малко - в най-добрия случай около 15 дни при сегашния режим. След това ще бъде опасно. Следователно около 15-20 февруари язовир \"Студена\" ще бъде напълно изчерпан.Това означава нов, много по-тежък режим, в който вода няма да се подава един или два дни, за да се събере достатъчно, за да се пусне за няколко часа.В ситуация на такъв режим Перник ще брои дните от даденото от правителството обещание водопроводът да е готов след 45 дни. т.е. на 3 март. Ако съоръжението е почти готово, хората сигурно ще дадат ден-два или седмица толеранс. Но ако още не е започнато или е само в началото, гневът ще бъде страшен.Какво ще стане по-нататъкИма няколко сценария в зависимост от времето и валежите. Колкото и да е безснежна тази зима, във водосбора на Струма все пак има някакъв сняг. Прогнозата за София е, че в следващите 10 дни температурата ще бъде между 7 и 14 градуса. Тъй като (грубо казано) температурата намалява с около 0,7 градуса на всеки 100 метра височина, това означава, че на височина 1500-1800 метра, където има сняг, с малко късмет температурата може да е няколко градуса над нулата и притокът да се увеличи. Освен това на два пъти в следващите 10 дни се очакват малки валежи, които може би на височина под 1500 метра ще са от дъжд.Но всичко е на ръба и зависи от 1-2 градуса. Ако температурите се окажат с няколко градуса по-ниски, притокът ще продължи да е като сегашния.Най-лошият сценарий е студена и безснежна зима и забавяне на строежа на водопровода. Според експертите реалистичният срок за построяването му е 3 месеца след започването му. А той още не е започнат. Т.е. реалистичната дата за пускането му е 1 май. Може дотогава (при снежен февруари и топъл март) в \"Студена\" да е влязла достатъчно вода и всички да сме забравили за водопровода през Мало Бучино. Но може и да не е.Казано с други думи - ако ви интересува дали правителството ще падне или не - следете прогнозата за времето.", "date": "2020.01.24", "title": "Ще стигне ли водата до Перник за 45 дни? 6 от тях вече минаха"}
{"url": "https://offnews.bg/zdrave/parviat-izlekuvan-ot-smartonosnia-koronavirus-patcient-misleh-che-e-720120.html", "text": "Г-н Хуанг, първият излекуван от смъртоносния коронавирус, разказва пред в. \"Дейли мейл\" как е протекло заболяването му. 23-годишният мъж първоначално попаднал в болница заради главоболие, виене на свят и подозрение за грип.23-годишният Хуанг Пара е работник на гарата в Ухан, недалеч от пазара за морски дарове, който се смята за основно огнище на болестта.СимптомитеПо думите на Хуанг първите симптоми са се появили на 24 декември, а на следващия ден състоянието му се влошило. Мислейки, че става дума за обикновена настинка, той си взел отпуск и се отправил към местната болница. Лекарите му предписали инжекции с пеницилин G и други лекарства, които не уточнява, но след три дни лечение състоянието му не се подобрило.Притеснен, че отсъства твърде дълго, Хуанг решил да се върне на работа, но докато пътувал в автобуса, температурата му се повишила. Отишъл в местната болница за допълнителни изследвания и било установено, че има сериозни отклонения в стойностите на чернодробните ензими в кръвните му изследвания. Дни по-късно лекарите му съобщили, че страда от пневмония с неизвестен произход.Ходът на болестта\"Треската ми продължи от 28 декември до 2 януари, лекуваха ме под карантина. Медиците бяха напълно защитени от какъвто и да било пряк контакт с мен\", разказва оздравелият мъж.Въпреки предприетите защитни мерки, към днешна дата са заразени 14 медицински специалисти, пише \"Дейли Мейл\". Вероятно това се е случило в първите дни на разпространение на инфекцията.Хуанг разказва, че в някакъв момент бил толкова болен, че не можел да се движи и постоянно му се налагало да диша с кислородна маска. Мъжът смята, че пълното му излекуване е станало възможно, защото е млад и за него са били полагани сериозни грижи още докато бил вкъщи.Междувременно смъртните случаи от коронавируса са вече 26. Броят на заразените е 876 души. Това показват най-новите данни на китайските здравни власти, цитирани от ТАСС.Китай се опитва да ограничи разпространението на смъртоносния вирус в навечерието на Лунната нова година, която настъпва на 25 януари.В столицата Пекин и в Хонконг са отменени големите празненства. В град Ухан, където за първи път беше регистриран коронавирусът, вече има забрана за напускане на града, спрян е общественият транспорт. Под карантина е и втори китайски град - Хуанган. Подобни мерки не са изключени и на други места.От всичките 876 заразени състоянието на 177 души е тежко. 34-ма са излекувани. За други близо хиляда души обаче има съмнения, че са носители на вируса, сочат данните на Националната здравна комисия на Китай.13 са потвърдените случаи извън страната. В списъка на страните, в които е установена зараза с коронавируса, са Тайланд, Виетнам, Южна Корея, Сингапур, Япония. По-рано беше съобщено за съмнения за втори заразен в Тексас. Става дума за студент, който е пътувал до града-огнище на епидемията Ухан.Вчера от СЗО обявиха, че за момента се въздържат от въвеждане на извънредна ситуация във връзка с епидемията от атипична пневмония в Китай.", "date": "2020.01.24", "title": "Първият излекуван от смъртоносния коронавирус пациент: Мислех, че е обикновена настинка, но не успях да стигна до работа"}
{"url": "https://offnews.bg/kultura/pochina-hudozhnikat-andrej-daniel-720153.html", "text": "Тази нощ на 67-годишна възраст е починал художникът Андрей Даниел. Това съобщиха от Софийска градска галерия.Проф. Андрей Даниел работи основно в областта на живописта, но също и на стенописа, сценографията, графиката и оформлението на книгата. Има над 100 участия в представителни изложби на българско изкуство в страната и чужбина и над 50 публикации. Автор на книгата „Неща, места и хора“.През 1996 г. е куратор във Виена, Австрия на изложбата „Български еврейски художници“ под егидата на Еврейския музей там. Негови творби присъстват в общи изложби за презентация на българското изкуство в Рим, Лисабон, Стокхолм, Люцерн, Москва, Виена, Шафхаузен и др.Роден е на 28 март 1952 г. в Русе. Син е на известния театрален режисьор Леон Даниел. Завършва 22 средно училище в София и живопис във ВИИИ „Николай Павлович“ в София, при проф. Добри Добрев.Професор по живопис в Националната художествена академия. Член-кореспондент на БАН.", "date": "2020.01.24", "title": "Почина художникът Андрей Даниел"}
{"url": "https://offnews.bg/zdrave/po-tezhki-nakazania-za-poboj-nad-medik-720161.html", "text": "По-тежки наказания очакват всеки, който си позволи да посегне на лекар или сестра. Това решиха единодушно депутатите от парламентарната здравна комисия, които приеха предложените от Валери Симеонов промени в Наказателния кодекс. С предложените поправки минималният размер на наказанието за причиняване на тежка телесна повреда на медицински специалист се увеличава от 5 на 7 години затвор. За причиняване на средна телесна повреда наказанията скачат от 3 на 5 години зад решетките, а за лека телесна повреда – от 1 на 2 години затвор.Според вносителите „Обединени патриоти“ така ще се ограничат нападенията над медици, които зачестиха напоследък. Те цитират проучване, според което 90% от лекарите и сестрите са били жертва на вербално насилие, а по данни на Министерство на здравеопазването физическите нападения над медици през 2018 г. са 396.Поправките бяха подкрепени от Българския лекарски съюз, с уточнението, че няма да решат проблемите с насилието над лекари, но все пак са стъпка в правилната посока.Преди дни БЛС, прокуратурата и здравното министерство подписаха тристранно споразумение за общи действия срещу агресията над медици.", "date": "2020.01.24", "title": "По-тежки наказания за побой над медик"}
{"url": "https://offnews.bg/obshtestvo/kmetat-na-iambol-dariava-zaplatata-si-za-momiche-s-levkemia-720159.html", "text": "Кметът на Ямбол Валентин Ревански ще дари месечната си заплата за лечението на Роберта Христова от Ямбол, която повече от 2 години се бори с левкемията.Лечението ѝ преминава през две трансплантации на костен мозък, които не дават нужния резултат. Сега пред Роберта се открива нова възможност за лечение: експериментална и скъпоструваща CAR T-cell терапия, която се извършва само в Израел, САЩ и Китай.Предстои изпращането на всички необходими документи до клиниките, което ще позволи предоставянето на конкретна оферта за процедурата, съобщават нейни роднини.От клиниката в Тел Авив обаче са предложили предварителна цена за лечение на стойност от 816 000 лева. Тази сума е непосилна за нейното семейство, което се уповава на добрината на хората.Кметът Ревански всеки месец дарява заплатата си за талантите на Ямбол или в помощ на нуждаещи се деца и ученици, както беше обещал при встъпването си в длъжност.", "date": "2020.01.24", "title": "Кметът на Ямбол дарява заплатата си за момиче с левкемия"}
{"url": "https://offnews.bg/tenis/sazvezdie-ot-tenisisti-i-doza-emotcia-v-melbarn-vizhte-programata-za-720077.html", "text": "Суперзвездите Новак Джокович, Роджър Федерер, Серина Уилямс и Ашли Барти са черешката на тортата в петъчната програма на турнира от Големия шлем - Откритото първенство на Австралия.Към това може да се прибави и емоционалната среща, която ще си спретнат .Сблъсъците между Стефанос Циципас и Милош Раонич, както и Марин Чилич – Роберто Баутиста Агут пък със сигурност вещаят сериозна атракция за зрителите.\"Род Лейвър Арина\" (започват от 02:00 часа българско време):1 Ашли Барти - Елена Рибакина 2 Киан Ван - Серина Уилямс 3 Йошихито Нишиока - Новак Джокович Не преди 10:00 часа: 4 Наоми Осака - Кори Гоф 5 Джон Милман - Роджър Федерер\"Маргарет Корт Арина\" (започват от 02:00 часа):1 Диего Шварцман - Душан Лайович 2 Екатерина Александрова - Петра Квитова 3 Мадисън Кийс - Мария Сакари Не по-рано от 10:00 часа:4 Стефанос Циципас - Милош Раонич 5 Шуай Джън - София Кенин\"Мелбърн Арина\" (не по-рано от 03:30 часа):1 Он Жабур – Каролин Вожняки2 Марин Чилич – Роберто Баутиста Агут3 Гуидо Пея – Фабио Фонини1573 Арина (започват от 2:00 часа) 1 Мартон Фучович - Томи Пол 2 Алисън Риск - Юлия Гьоргес 3 Тенис Сандгрен - Сам Куери", "date": "2020.01.24", "title": "Съзвездие от тенисисти и доза емоция в Мелбърн, вижте програмата за петък"}
{"url": "https://offnews.bg/obshtestvo/slanchevo-vreme-dnes-do-15-gradusa-prez-uikenda-720087.html", "text": "Слънчево ще е времето днес, в източната част от страната ще духа югозападен вятър. Максималните температури ще са между 6 и 11 градуса, в София около 9.Над планините също ще бъде слънчево. Ще духа умерен до силен северозападен вятър. Максимална температура на височина 1200 метра около 7, а на 2000 метра – около 2 градуса.Над Черноморието ще бъде слънчево. Ще духа до умерен югозападен вятър. Максималните температури ще бъдат между 7 и 9 градуса, колкото е и температурата на морската вода. Вълнението на морето ще бъде 2-3 бала. През уикенда затоплянето ще продължи и преобладаващите максимални температури ще са между 10 и 15 градуса. В събота от запад ще се появи разкъсана висока облачност, вятърът ще се ориентира от запад-северозапад.В неделя облачността бързо ще се увеличи, но едва вечерта на отделни места в западните райони ще превали слаб дъжд. ", "date": "2020.01.24", "title": "Слънчево време днес, до 15 градуса през уикенда"}
{"url": "https://offnews.bg/obshtestvo/spriaha-priema-v-doma-za-hora-s-dementcii-v-s-gorsko-kosovo-720145.html", "text": "Нарочната проверка, разпоредена от социалната министърка Деница Сачева на Агенцията за социално подпомагане, препотвърди констатациите на омбудсмана за изключително лошите условия на живот в Дома за пълнолетни лица с деменция в с. Горско Косово.Това обяви омбудсманът Диана Ковачева по време на третото редовно заседание на Съвета за наблюдение по Закона за хората с увреждания. След направена проверка на 2 януари т.г. националният обществен посредник сезира главния прокурор за изключително тежки условия в дома, нарушени човешки права, както и за високия процент на смъртност в него.(Информация за проверката на омбудсмана тук:https://www.ombudsman.bg/news/5271)Представяне на ситуацията в специализираните институции за хората с деменция – конкретни изводи и резултати след проверката на омбудсмана в с. Горско Косово бе първа точка в дневния ред на заседанието на Съвета за наблюдение. Диана Ковачева запозна членовете му с констатациите на експертите на институцията и представи отговора на изпълнителния директор на социалната агенция Румяна Петкова, получен в институцията ден по-рано.От него става ясно, че от 8 януари т.г. със заповед е преустановено настаняването на нови лица в социалната услуга.„Предстои изследване на желанието на потребителите на дома за преместване на част от тях в други специализирани институции за хора с деменция. При нежелание от страна на потребителите АСП поетапно ще намалява капацитета на социалната услуга до достигане на капацитет от 30 места“, пише в отговора си АСП.„Предвид лошите битови условия АСП ще предложи ДПЛД в с. Горско Косово, община Сухиндол, да бъде включен във втория План за действие за изпълнение на Националната стратегия за дългосрочна грижа за закриване, чрез изграждане на центрове за грижа за настанените лица и извеждане на всички потребители“, се казва още в писмото.Изпълнителният директор на АСП информира, че в резултат на проверката е констатирано, че капацитетът на дома е от 60 места, като действително заетите към деня на извършването й са 58 – като едно лице е било в домашен отпуск.Г-жа Петкова обяснява, че в ДПЛД в с. Горско Косово не са спазени стандартите и критериите за местоположение и материална база, не е осигурена възможност за ползване от всяко настанено там лице на спални помещения, на помещения за хранене и на санитарни възли с улеснен достъп до тях.„Броят на спалните и санитарните помещения е недостатъчен спрямо броя на настанените лица, спалните помещения не са мебелирани и оборудвани по подходящ начин, съобразно установените потребности и личния избор на потребителите, мониторинговата система за повикване не функционира“, е изводът на АСП.Същевременно омбудсманът информира присъстващите, че домовете, в които се настаняват хора с деменция, в повечето случаи са отдалечени от населените места, трудно достъпни, което препятства медицинските грижи, включително осигуряването на спешна медицинска помощ и специализирана такава, каквато е рехабилитацията.„Наясно сме, че хората, които работят в тези домове, не са добре платени, че са натоварени психически и физически, че има дефицит на кадри, но за съжаление това се отразява върху качеството на грижата, която не е на необходимото ниво“, подчерта доц. Ковачева.Членовете на Съвета бяха единодушни, че компетентните органи следва да поемат своята отговорност и да предприемат действия за осигуряване правата на хората с този вид заболяване. Доц. Ковачева съобщи, че всички препоръки на членовете на мониторинговия орган ще бъдат отразени в Годишния доклад на НПМ, който ще бъде представен през м. февруари 2020 г.Членовете на Съвета обсъдиха и липсата на асистентска подкрепа за близо 13 000 нуждаещи се, които не попадат в обхвата на личната помощ. Те подчертаха, че проблемът не е от тази година и осигуряването на асистентска грижа по проекти/програми и чрез Националния план по заетостта за конкретната година не е решение, което е в интерес на хората с увреждания, на техните лични асистенти и в съответствие с техните права.На заседанието омбудсманът беше поканила представител на МТСП, който съобщи, че социалното министерство търси решение на проблема. Стана ясно, че от 1 март 2020 г. се предвижда Национална програма за грижи в домашна среда, но дотогава хората остават без подкрепа.", "date": "2020.01.24", "title": "Спряха приема в дома за хора с деменции в с. Горско Косово"}
{"url": "https://offnews.bg/offtopic/snimka-na-denia-rodnata-politcia-parkira-720156.html", "text": "Читателят на OFFNews Николай Андреев ни изпрати тази снимка от центъра на столицата.На кадъра се вижда как шофьорът на този полицейски автомобил нагло е заел две паркоместа.Г-н Андреев е придружил снимката със следния въпрос:- Не трябва ли тези хора да бъдат за пример?!", "date": "2020.01.24", "title": "Снимка на деня: Родната полиция паркира"}
{"url": "https://offnews.bg/tenis/vtora-shampionka-ot-australian-open-aut-ot-turnira-15-godishna-srazi-720158.html", "text": "Защитаващата титлата си от 2019 г. Наоми Осака напуска Откритото първенство на Австралия, сразена от 15-годишна тенисистка.Американската тийнейджърка Кори Гоф, прегазила по пътя си и Винъс Уилямс - сестрата на  - надви японката в два сета - 6:3, 6:4, и се класира за четвъртия кръг в първия за годината турнир от Големия шлем. Там ще срещне американката София Кенин. и Гоф се сблъскаха и миналата година, когато японката победи Гоф на Откритото първенство на САЩ за 67 минути.", "date": "2020.01.24", "title": "Втора шампионка от Australian Open аут от турнира: 15-годишна срази Наоми Осака"}
{"url": "https://offnews.bg/obshtestvo/pochitame-strannitcata-sv-ksenia-aksinia-i-oksana-sashto-cherpiat-za-720080.html", "text": "Църквата почита днес Св. преподобна Ксения Римлянка. Имен ден празнуват Аксения, Аксиния, Ксения и Oкcaнa. Ксения била дъщеря на сенатор и носела името Евсевия, което означавало \"благочестива\". Родителите ѝ я сгодили за сенатор, но тя решила да посвети живота си на Исус Христос, затова избягала от дома си.Установила се на остров Коа, където наела бедна къща и помолила да я наричат Ксения - „странница“.По-късно била посветена за дякониса и водила възвишен живот. Колкото била строга към себе си, толкова била милосърдна и нежна към своите сестри.", "date": "2020.01.24", "title": "Почитаме странницата св. Ксения, Аксиния и Оксана също черпят за имен ден"}
{"url": "https://offnews.bg/zdrave/gripna-epidemia-v-sofia-ot-ponedelnik-vsichki-uchenitci-vav-vakantcia-720157.html", "text": "Грипна епидемия и грипна ваканция е обявена в София град.Софийската здравна инспекция обяви епидемия в областта от понеделник. Също от 27 януари всички ученици в столицата са в грипна ваканция, съобщи Министерството на образованието. Тя обхваща всички 273 училища и ще продължи до 4 февруари. 5 февруари също е неучебен поради края на първия учебен срок. Учениците ще се върнат в клас на 6 февруари.Ситуацията в София е критична, разказаха учители и родители от три столични училища пред OFFNews. До онзи ден от клас липсваха по 10-ина деца, но тази сутрин от цял първи клас не дойде нито едно - всички са болни, разказа учителка. В друго училище в центъра на София у дома се лекуват по три-четири деца от паралелка, но проблем има и с учителите, които също са болни. В някои класове от началния курс са останали и без двамата учители, които водят занятията, и в училището се чудят се кой да покрие часовете им, разказа майка на третокласничка. В третото училище също масово и учители, и деца са болни, разказа друга майка пред наш репортер.От днес е обявена грипна епидемия на територията на област Велико Търново.Днес са отменени учебните занятия във всички училища от област Монтана, както и в 21 от област Пловдив и в 15 от област Кюстендил.Поради висока заболеваемост на учениците в 3 училища в област Бургас и в по едно училище в областите Благоевград, Враца, Габрово и Силистра също са отменени учебните занятия. В област Благоевград пред епидемия са Гоце Делчев, Сатовча, Гърмен и Хаджидимово.В ДГ \"Мир\" в с. Дунавци, Видинска област, също не се провеждат занимания днес.От утре грипна епидемия е обявена в област Бургас, а от понеделник - в Луковит и областите Кърджали и Хасково. До второ нареждане се ограничават плановите операции и свижданията в лечебните заведения. Преустановяват се женските и детските консултации.", "date": "2020.01.24", "title": "Грипна епидемия в София от понеделник, всички ученици във ваканция до 5 февруари включително"}
{"url": "https://offnews.bg/112/mvr-izdirva-dvama-dushi-720160.html", "text": "СДВР търси съдействие за установяване на самоличността на мъжа и жената от снимките.Поводът е изясняване на обстоятелствата около възникнал инцидент през миналата година на територията на ж.к. „Студентски град“.Гражданите, които разполагат с допълнителна информация, могат да сигнализират при гарантирана анонимност на тел. 029828769 или 029828760", "date": "2020.01.24", "title": "МВР издирва двама души"}
{"url": "https://offnews.bg/politika/deputatite-shte-obsazhdat-vota-na-nedoverie-kam-pravitelstvoto-720137.html", "text": "Дебатите по четвъртия вот на недоверие към кабинета \"Борисов\" ще започнат днес.Той беше внесен от БСП в началото на седмицата заради водната криза и провала в екологичната политика на правителството. Според социалистите оставката на задържания министър Нено Димов не е достатъчна, а отговорен за кризата е премиерът Бойко Борисов. Затова те искат смяна на управлението.От БСП получиха подкрепа за вота от ДПС. Гласовете им обаче не стигат, за да падне правителството. Съдбата му ще решат народните представители от \"Воля\" и независимите от \"Атака\", които бяха изключени от  \"Обединените патриоти\"Това е четвъртият опит за сваляне на кабинета на Бойко Борисов. Предишните три бяха за провали в сферата на здравеопазването, сигурността и корупцията. ", "date": "2020.01.24", "title": "Депутатите ще обсъждат вота на недоверие към правителството"}
{"url": "https://offnews.bg/futbol/edin-izpit-deli-natcionala-georgi-kostadinov-ot-diploma-po-pravo-ot-so-720135.html", "text": "Футболният национал Георги Костадинов е на един изпит от получаване на диплома за юрист от Софийския университет, става ясно от негово интервю пред руския сайт Чемпионат. 29-годишният бургазлия, който в момента играе в руския Арсенал (Тула), споделя перипетиите, през които е преминал, за да стигне до заветната диплома и опровергава клишетата, че футболистите са семпли момчета, които само гонят топката.“Моите родители са образовани хора. Майка ми е учителка, баща ми - адвокат. Мама стана директор на училището, в което учих до 14 години. След това преминах в една от най-добрите гимназия в Бургас със засилено изучаване на английски език. На приемния изпит изкарах високи оценки и постъпих в Юридическия факултет на Софийския университет - най-добрия в страната. Обикновено тази специалност се учи 6 години, но тъй като съм български национал, при мен тя продължава 8 години. Дадоха ми две допълнителни години, за да се подготвя за държавния изпит, той ще бъде тази пролет. Взема ли го, ще получа диплома”, споделя Костадинов, който е половинка в живота с бившата Мис Национален отбор Радост Тодорова, която вече се гордее и с академичните му постижения.“На изпита за университета положих изпити по история и литература. Историята ме влече, защото българската е много интересна. България е древна държава. Създадена е през 681 година и е съществувала, докато не е била покорена от Византия. След това е имало Второ българско царство, чийто край настъпва с турското иго. В литературата ни важно място заема Христо Ботев. Той е бил революционер и се е борил за свободата. Голямата му слава се дължи на неговите стихотворения, които много ми харесват.Моята специалност е наказателно право, уча дистанционно, но го бъркайте с онлайн-обучение. Знам, че навремето и японския защитник на Интер Нагатомо е учил по същата схема като мен. Образованието винаги е било много важно за мен и като дете бях един от най-добрите в това отношение. В България имаме поговорка: “Дори кралят трябва да има занаят”. Сега съм футболист, но утре мога да се контузя и тогава какво ще правя? За да издържа семейството си, всеки човек се нуждае от образование. Можех да уча безплатно, но тъй като избрах индивидуална форма на обучение доплащам скромна сума от порядъка на 50 евро на семестър. Наистина парите са нищожни, но в този университет държавата плаща по-голямата част от образованието. Доколкото ми е известно в Русия е много по-скъпо, за което нямам обяснение.Преминавам сесията задочно. Дават ми огромно количество упражнения и аз трябва да прочета нужната литература и да се подготвя. Сега учебниците са само два (по 500 страници), но миналата година имах изпит по гражданско право и там имаше три огромни книги по 750 страници. Четох ги повече от 3 месеца и беше много трудно. Помня, че по това време с Арсенал” имахме по две тренировки на ден и аз трябваше да ставам в шест сутринта, за да чета до девет. След тренировките вместо почивка продължавах с четенето, затова не се възстановявах много добре. Всеки ден четенето ми отнемаше шест-седем часа. Сега книгите не са много обемни, затова ставам по-късно. Да кажем, не в 6, а в 7.30 часа”, разкрива Костадинов.“Сега основната част от обучението е зад гърба ми, готвя се за финалния изпит. Но преди ми се налагаше да ходя в университета по 2-3 седмици в годината. Имаше ситуации, когато имах изпит в деня на мача. Например миналата година изпитът съвпадна с деня на мача с Ростов (0:0) и се наложи да го пропусна. Веднъж Левски пък играеше в Купата на България срещу втородивизионен отбор и аз помолих треньора (б.р. Стойчо Стоев) да ме пусне за важен изпит преди мача. Той каза, че това не го интересува, но аз го убедих. Взех изпита и се появих на стадиона час преди мача. Той ми се ядоса и ме остави резерва. Пусна ме в игра още през първото полувреме. Мачът стигна до дузпи, аз вкарах и продължихме. “Радвай се, че победихме”, ми каза треньорът след мача”, продължава Костадинов.“На лагери съм в една стая в румънеца Тудоре. Помня как в началото ме попита “Ще играем ли на Плейстейшън?”. Отговорих му, че не мога, защото уча за изпит. Сигурно му е малко скучно с мен, защото вечер заспивам в 22,30. С времето и той се научи да си ляга рано. Треньорът ни се шегува, че в някои отори има играещ треньор, а в Арсенал има играещ адвокат. Той така ме нарича през цялото време. Други в отборасе шегуват с мен, че ще стана единствения юрист в света, който няма да спечели нито едно дело. Не се обиждам, имам чувство за хумор и мога да се смея на себе си. Честно казано и в Арсенал имах разговор за образованието ми. Предупредиха ме, че няма да ме пускат, ако имаме мач. Но като цяло ръководството ме подкрепя, съставено от грамотни и интелигентни хора. През миналата зима два пъти пътувах от лагеа ни в Турция за изпити”, казва още футболистът.“Още не съм напълно наясно в коя област на правото искам да специализирам. Зная, че в България има много високо ниво на корупция. Неотдавна прокуратурата повдигна обвинение срещу министъра на околната среда. Представете си, у нас възникнаха проблеми с водата за цял град! Тя престана да тече постоянно и постъпва само в определени часове. Но на мен не са ми интересни политическите дела, защото политиката у нас е много мръсна. Лично на мен би ми било интересно да се занимавам със спортно право. Може би след 5 години ще искам да бъда спортен мениджър, директор или адвокат. Но дипломата все пак е застраховка, основната ми професия е футболист”, казва още той.“Приказките, че футболистите са тъпи, са просто клише. Има и образовани, и по-просто устроени, но това го има във всяка професия. Всичко зависи от човека и мотивацията му да се развива”, разсъждава Костадинов, който за финал споделя, че отказалият се от националния отбор Ивелин Попов, който е най-разпознаваемият български футболист в Русия в момента, е негов добър приятел и много добър човек. “Сигурен съм, че ако един ден направя спортна агенция, отново ще работим заедно, защото той вече ще е станал директор в някой клуб”, завършва Георги Костадинов.", "date": "2020.01.24", "title": "Един изпит дели национала Георги Костадинов от диплома по право от Софийския университет"}
{"url": "https://offnews.bg/futbol/bojko-borisov-obsazhda-badeshteto-na-levski-s-fenovete-720130.html", "text": "Министър-председателят Бойко Борисов се среща днес с представители на четири фенски организации на Левски. Очаква се на въпросната среща да присъства и спортният министър Красен Кралев. Припомняме, че срещата бе поискана от \"сините\" фенове след .Поводът е предложението на НФСБ за промени в Закона за хазарта, според които само държавният \"Български спортен тотализатор\" да може да организира лотарийни игри.Това означава закриване на частните \"Национална лотария\" и \"Лотария България\", контролирани от Васил Божков, който е основен спонсор на Левски.Финансирането на \"сините\" може да бъде прекратено, ако бъдат приети промените в Закона за хазарта. Целта на срещата с Борисов е той да даде информация пред \"синята\" общност, ако бъдат приети промените, какви са плановете на държавата относно Левски.", "date": "2020.01.24", "title": "Бойко Борисов обсъжда бъдещето на Левски с феновете"}
{"url": "https://offnews.bg/sviat/sasht-ogranichavat-vizite-za-bremenni-spirat-turizma-za-razhdane-720138.html", "text": "САЩ спират да издават временни визи на бременни жени, които искат да влязат в страната, за да родят детето си там. Промяната на правилата влиза в сила от днес. От Белия  дом обясняват, че \"туризмът за раждане\" се използва от чужденките, \"за да осигурят автоматично и постоянно американско гражданство за децата си\".  Жените, кандидатстващи за туристическа виза, ще получават отказ, ако консулски служители преценят, че те искат да отидат в САЩ, за да родят. Ограничението няма да се прилага за 39-те странни, чиито граждани пътуват без визи в САЩ. ", "date": "2020.01.24", "title": "САЩ ограничават визите за бременни, спират туризма за раждане"}
{"url": "https://offnews.bg/ikonomika/api-karajte-vnimatelno-po-patia-shiroka-laka-devin-720076.html", "text": "Днес от 8:30 ч. до 17 ч. движението на всички превозни средства по път III–866 Широка лъка – Девин при 50-ти км, в чертите на гр. Девин, ще се извършва в една лента поради дооборудване на контролна рамка на тол системата.Това съобщават от Агенция \"Пътна инфраструктура\" (АПИ).Шофьорите е необходимо да карат с повишено внимание, със съобразена скорост и да спазват пътната сигнализация.", "date": "2020.01.24", "title": "АПИ: Карайте внимателно по пътя Широка лъка - Девин"}
{"url": "https://offnews.bg/obshtestvo/vatmanat-na-poslednia-tramvaj-vinoven-za-verizhnata-katastrofa-s-cheti-720141.html", "text": "Грешка на ватмана на последния трамвай е най-вероятната причина за с четири мотриси вчера, при който загина млад мъж. Видими следи от спирачен път не бяха установени, заяви зам.-директорът на Столичен електротранспорт Иво Василев по Нова тв. „Предполагаемата скорост на последния трамвай е около 15км/ч. Тази скорост е достатъчна да предизвика инцидент”, допълни той. И обясни, че всеки спрял трамвай е с активирана паркинг спирачка, която е много повече от ръчната спирачка при колите. „Хипотезата е, че ватманът на последния трамвай е отклонил вниманието си”, стана ясно от думите на Василев.Той подчерта, че техническото състояние на превозното средство е било отлично. Мотрисата е излязла от ремонт преди 20 дни. Ранените при верижната катастрофа са изписани, в болница е само ватманката, която пострада при тежкия инцидент. ", "date": "2020.01.24", "title": "Ватманът на последния трамвай виновен за верижната катастрофа с четири мотриси"}
{"url": "https://offnews.bg/interviu/tcvetan-tcvetanov-samo-vremeto-shte-pokazhe-dali-shte-imam-zhelanie-d-720124.html", "text": "- Г-н Цветанов, на стената си имате благодарствено писмо от Конгреса на САЩ за обявяване на Хизбула за виновен за атентата в Бургас. Мисля, че “обосновано предположение” беше формулировката. Иранският генерал Касем Сюлеймани беше застрелян в Ирак от САЩ и се появи информация, че е планирал атентати в България. За атентата в Бургас ли става въпрос или е имало и друга опасност?- Всички, които се интересуваха, вече имаха възможност да се запознаят с информациите, които излязоха след убийството на Сюлеймани. Едва ли някой се съмнява, че именно той беше идеологът на много от терористичните актове по света. Не бих искал да съм категоричен, дали това важи и за Бургас, тъй като през годините имаше много предположения на експерти, които аз уважавам. Смятам обаче, че скорошната операция на САЩ определено имаше възпиращо действие. Всички световни лидери разбраха важността на тази акция и заедно с общи усилия успяха да допринесат за бързата деескалация на напрежение, защото тя можеше да доведе до много тежки последствия не само за региона на Близкия Изток, но и извън него.- Светът е ужасно свързан. Тези ескалации в Ирак, в Иран по какъв начин се отразяват на България и как биха се отразили?- Освен ситуацията в Ирак и Иран, трябва да следим и анализираме не по-малко внимателно и ситуацията в Сирия. Специално внимание следва да се обърне и на срещата в неделя в Берлин за предстоящата криза, която може да възникне в Либия. Това не е случайно, тъй като не бива да се изключва възможността да възникне нова вълна от типа на Арабската пролет. Хората у нас са информирани, те знаят, че най-силната миграционна вълна дойде от Либия точно по време на арабската пролет, която беше през 2011 г. Видяхме тогава колко сериозни бяха последствията за Италия, за Малта и респективно за Европейския съюз.Така че с всеки изминал ден нараства важността на дипломатическия диалог, на ускоряването на дипломатическите усилия и совалки в опит да се търси деескалиране на напрежението и преустановяване на въоръжаването на враждуващие страни в Близкия Изток.- Как стои България в тази цялата игра? Какво ви харесва и какво не ви харесва в действията на правителството?- Това, което все пак е хубаво на фона на усложнената ситуация е, че у нас все още го няма ефектът от продължаващите кризи в Близкия Изток - с интензитета на миграционната вълна, която наблюдавахме през 2015 г. и която беше с тежки последствия за много европейски страни и в крайна сметка доведе до промяна на политическата конюнктура в много от държавите на ЕС.В момента, смятам, че правителството у нас, действайки в аварийна обстановка спрямо възникващите остри вътрешни кризи и проблеми като кризата с водата, кризата с боклука и др., определено постига ефекта да засилва вътрешното противопоставяне на политическите партии.Същевременно се оказва, че леко загърбваме или поне недооценяваме евентуалните кризи, които могат да сполетят страната ни в резултат на засилващите се конфликти в Близкия Изток.В тази връзка мисля, че трябва повече да се говори за това, което се прави от Европейската комисия по темата Фронтекс. Вече имахме възможност в нашия Евроатлантически център за сигурност да се запознаем с един изключително добър доклад на Центъра за сигурност на Германия и трябва да Ви кажа, че там има изключително важни неща, с които нашето правителство и респективно Вътрешното ни министерство трябва да се запознаят. Ние трябва максимално активно да се възползваме от европейската солидарност в подобни ситуации, както и да бъдем съпричастни с възможностите, които се предоставят за това наши квалифицирани кадри да кандидатстват в агенцията Фронтекс. Защото там се предвижда в близките няколко години да бъдат назначени служители, които да бъдат в помощ на държави в потенциален риск, и по-специално в помощ на страни, които са външна граница на ЕС.Има и фондове, за които ще може да се кандидатства, при това приоритетно, от кандидати на държавите - външна граница на ЕС, за изграждане на интелигентни системи за сигурност с видеонаблюдение, сензори, техника и плавателно съдове, ако са необходими.- Маршрутът на бежанците, който минава през Балканите, изглежда овладян в България, но в Сирия все още има много сражения, които произвеждат бежанци. Мислите ли, че има вероятност те отново да изберат този път?-  Винаги съществува подобна възможност. За мен ключът към недопускането на криза подобна на тази през 2015 г. е в Турция. И към настоящия момент, и през последните 4-5 години, на територията на Турция има 3-3,5 млн. граждани отишли там от кризисните точки. Турция за това постоянно алармира за ангажиментите, които ЕС е поел за осигуряването на финансов ресурс по обезпечаване на тази огромна миграция на турска територия. Проблемът трябва да се познава и към него следва да се подхожда с разбиране. Защото това засяга цяла Европа, но нас особено много.- Споменахте, че има изостряне на ситуацията в България покрай водната криза. Говори се за сценарии за нова 2013 г. Има ли енергия за протести, ще оцелее ли правителството? Има ли такъв “заговор”?- Трябва да отчитаме конкретните обостоятелства в момента, а не абстрактно да говорим за сценарии. Защото тезата за сценариите не всякога е фактологично вярна. Ако сравним ситуацията сега с тази от 2013 г., аз мога да кажа, че сега, специално във връзка с водната криза, не виждам никакъв сценарий. Според мен няма как да не се констатира, че всъщност през последните години компетентните органи, които е трябвало да познават ситуацията и да извършват съответните проверки, както и да алармират при хипотеза за потенциалните рискове, просто не са си вършили работата.Считам за нужно да уточня, че докато бях член на българския парламент, съм участвал в приемането на Годишния доклад за националната сигурност на страната. Знаете, че се изготвя подобен обобщен доклад, който обхваща всички секторни политики, и водещата роля в него поема информационната и аналитична структура в страната - ДАНС. Мога да кажа, че през всички години, когато сме приемали подобни доклади, никога не са поставяни и дискутирани въпросите дали има риск от екологична криза с боклуците, както и дали има риск от проблемна ситуация с язовирите.На този фон логично идва питането - защо все пак стигнахме до тук? Защото, според мен, трябва да има т.нар. GAP анализи и когато се правят секторни политики, трябва да се знаят акцентите и да се търси политически консенсус от всички парламентарни групи.Що се отнася до темата за боклука, аз си направих труда да видя какво е било състоянието през последните години, считано от 2010-а до 2017-а година, като ползвах за база данните на Евростат. В периода от 2010-а до 2012 г. България е приемала най-малко отпадъци за оползотворяване. Най-големи количества боклук са приемани през 2017 г. Тогава те са в пъти повече от преди. Никой обаче не е отварял дебат по тази тема. Другото, което е изключително важно да се знае е, че от 2010-а до 2017 г. страната ни е изнасяла отпадъци за оползотворяване. Най-големите количества износ са в периода 2010-2012 г. Най-малките количества износ са били през периода 2016- 2017 г. Това означава, че тогава хем сме приели най-много боклуци тогава, хем сме намалили износа.Да, в отпадъка има и енергиен ресурс. Смятам, че сега тепърва ще излязат по-големите проблеми с боклука, особено ако човек се поинтересува, какво е състоянието на регионалните депа. Регионалните депа бяха изградени с европейски пари и с национално финансиране, а за да реализираш такъв проект, трябва да отговаряш на критерия „устойчивост”. Устойчивостта се гарантира, когато намаляваш битовия отпадък, който се депонира в даденото сметище. Има анализи за морфологията на състава на боклука, който се изхвърля, и как се складира и се обработва със сепариращите системи от операторите на сметищата по места. Трябва да се види дали няма повишаване на нивата на някои от регионалните сметища. Ако има повишаване, то проектът не се движи в тази устойчивост в която трябва да бъде, и е редно си задаваме въпроса дали някой не би могъл да преразпредели части от тези отпадъци, които не са оползотворени, а просто са депонирани в регионалните сметища. Така сметищата запълват капацитета си и създават потенциален екологичен проблем в предстоящите години, за решаването на който държавата пак ще трябва да хвърля пари.По темата за състоянието на ВиК в страната, и в частност що се отнася до водната криза в Перник, струва ми се, че първо трябва да се даде ясен отговор на въпроса - кога и защо е спряно подаването на вода от язовир \"Пчелина\". Защото този язовир очевидно е бил изграден, за да може да захранва индустриалната зона на Перник, а язовир \"Студена\" е трябвало да захранва с питейна вода жителите на града. В периода 2003-2004 г. се прекратява практиката за водоснабдяване от \"Пчелина\". Оказва се, че въпреки че разстоянието е почти същото, се изразходват допълнителни разходи, за да достигне водата от този язовир до промишлената зона. Това означава, че водата от \"Пчелина\" се оказва много по-скъпа. Никой не говори дали може да бъде възстановена преносната мрежа, която може да достави тази вода. Да има един „байпас”, който освен за обичайните нужди да подаде при нужда още вода. Така можеш хем да не спираш производството, хем да не застрашиш жителите с отнемането на сериозен воден ресурс от Студена. Задаваме си въпроса дали през последните години “Напоителни системи” не са извадили всички тръби, които са били единствената възможност тази вода да бъде подавана към Перник. И ако сега я няма тази водопреносна мрежа, това означава, че някой я е спрял през 2003-2004-а г., а след това някой е разпоредил да се извадят тръбите и така стигаме до сегашния момент, когато държавата се оказва в безизходица и трябва да търси нов, свеж финансов ресурс.- Имате ли данни дали са извадени тези тръби?- Вече дискутирахме тази тема в Евроатлантическия център за сигурност и смятаме, че много въпроси остават без отговор засега. Отчитаме, че към момента времето и енергията на правителството у нас се концентрира около справянето с кризата по някакъв начин. За мен по-важно е да се види дали някой е допринесъл съзнателно да се стигне дотук, това трябва да се знае от обществеността. Както трябва да се знае и това дали онези, които са вземали подобни решения, не са създали допълнителна корупционна среда.- От данните от разрешителните за водовземане, се вижда, че през пролетта язовир \"Студена\" не се е напълнил както обикновено. Още през септември е било ясно, че няма вода. Има ли вероятност този факт да е заметен под килима предизборно, заради местните избори?- Може да се предполага, че и това е изиграло някаква роля, но не съм запознат конкретно, за да коментирам. Ако имаше алтернатива да се подава вода от “Пчелина”, първото, което можеше да се направи, е да се спре водоподаването от “Студена” към промишлената зона. Ако това се беше случило, сега можеше да има повече вода в язовира, която да стигне, за да затворим този годишен цикъл и да се надяваме, че след снеговалежи в оставащите 2-3 месеца и пролетни дъждове, ще може евентуално да се повиша водния обем и да не се стига до сегашната критична ситуация.В момента настойчиво се търсят алтернативни възможности и варианти, но независимо от това, животът на хората от региона е усложнен в обозримото бъдеще. А ние знаем, че след 2 месеца, при добро стечение на обстоятелствата, може и да има водосбор в “Студена”.- Да се върнем на предишния въпрос. Мислите ли, че тази натрупана негативна енергия може да е достатъчна за сваляне на правителството.- Вече имах повод да коментирам сегашната водна криза, като най-голямата реална криза в рамките на управлението на ГЕРБ. Напомням, че това не е криза, възникнала в резултат на природно бедствие - земетресение или да речем спукана стена. Няма как да се премълчи и това, че е имало един достатъчно дълъг период от време в който контролните органи по закон е трябвало да контролират и най-важното - да алармират управляващите за задаващия се остър проблем. На този фон няма как да не питаме министъра на екологията защо не е заложил компетентности на ресорните заместник министри и дали той лично не е подценил ситуацията по някакви причини?- МРРБ притежава 51% от ВиК Перник, вината не е само в екологията...- Басейнова дирекция трябва да следи за обемите на водоемите. Доколкото знаем прокуратурата продължава следствените действия. Аз смятам, обаче, че ние в момента се фокусираме повече в търсенето на наказателна отговорност за неблагополучията. За мен разковничето за добро управление е в това да се осъществяват последователни превантивни мерки, които да предотвратяват подобни кризи. Ако имаме изградена управленска среда на добра прогноза и превенция, всичко би било наред.- Вие сте човекът, който правеше изборите, откакто има ГЕРБ. Малко над година има до редовните парламентарни избори на които вероятно ще има нови играчи, като Мая Манолов и Слави Трифонов. Мислите ли, че могат да променят...- От много време насам е видно, че една немалка част от обществото - над 50%, не упражняват правото си да гласуват. Това са избиратели, които още не са намерили своя продукт на политическия пазар, на който да се доверят и когото да подкрепят.От тази гледна точка, на пръв поглед, може би изглежда изкушаващо да се мисли за Слави Трифонов и за Мая Манолова като за възможни политически проекти. Разбира се, важно е, те не просто да стъпят със свои формации на политическата сцена, но и да се задържат достатъчно дълго, за да могат да се превърнат във фактори на правенето на политика у нас. Засега обаче далеч не е ясно дали те могат да играят срещу политическото статукво или по-скоро ще работят пряко или косвено за запазването му.А иначе, през последните години видяхме немалко политически формации, които възникваха и заедно с това изчезваха в рамките на мандат, мандат и половина.- Тоест, те биха запазили статуквото? Защо?- Просто не мисля, че именно те ще отворят някакъв голям хоризонт за промяната, която се търси от немалко българи. В политиката е важно преди всичко онова, което предлагаш. То ти дава лицето. В момента има много теми за дискусии и дебат. Според мен във всички тях трябва да се търси експертното мнение, с което е крайно време да се съобрязават управляващите при вземането на политически решения. На дневен ред са темите за енергийната сигурност, за водната криза, за проблемите в сектора екология, в здравеопазването, в социалната политика, в сферата на бизнеса. Например все по-важно става стимулирането на бизнеса, който сега често се чувства репресиран.Въпреки нелеката ситуация в отделни сектори на управлението, съм склонен да приема, че вървим към редовни парламентарни избори. А кризите без съмнение работят срещу политическите партии, представени в настоящия парламент. За съжаление, те работят и срещу всяка нова партия. Състоянието на държавата и политическата комуникация в нея не отваря голям хоризонт за новите формации.- Какви цели си поставяте с Вашия център, какво правите всъщност?- В сайта на ЕАЦС много ясно е описано с какво се занимава Центърът - с всички аспекти на дейности свързани със сигурността. По-конкретно вече работим по темите за дезинформацията, фалшивите новини, миграцията и трафика на хора. Ние не просто изучаваме тези феномени, но предлагаме експертни решения за правене на политики в посочените сфери.Не подценяваме и сферата на екологията, защото екологията е част от националната сигурност, работим още по теми свързани с енергийната сигурност, както и такива отнасящи се до съвременните проявления на тероризма.Така обхващаме всички аспекти на националната сигурност. В момента подготвяме поредните събития, които искаме да реализираме като част от нашия календар за 2020 година. Първото ни мероприятие от 3 декември 2019г. беше посрещнато с интерес и получи сериозен отзвук, въпреки опитите за медийно затъмнение. Сега вече работим за провеждане на „изнесени семинари”, които да се осъществяват в градовете-областни центрове на страната. В тях ще бъдат ангажирани експерти сред които професор Е. Келбечева, професор Румен Кънчев, доцент Е. Занкина.Подготвяме и нашия първи годишен сборник на български и на английски езици. Изграждаме капацитет по секторни политики. Вече проведохме разговори с енергийните експерти, господата Хиновски и Казанджиев. Те със сигурност могат да дадат своя принос към реализирането на дългосрочни енергийни проекти. За нас “Турски поток” и АЕЦ “Белене” са експертни теми от приоритетно значение, за да може да се прекратят политическите спекулации и манипулации. Годишникът ни ще представи анализи на изявени експерти като проф. Кънчев и ген. С. Събев за Черноморския регион, за НАТО и за ЕС. Ще се отдели внимание и на ролята на съвместната ни работа с ФРОНТЕКС и Европол.- Имате ли планове за връщане в политиката? За собствена партия?- Надявам се от казаното дотук да е станало ясно, че планове не ми липсват. Говоря за планове свързани с Евроатлантическият център за сигурност. План номер едно за мен е този център да набере скорост, обществена популярност и разбира се, обществено одобрение с работата си.Засега съм склонен да мисля, че човек може да изразява своята гражданска позиция и без да е сред водещите лица на политиката. А за напред - само времето ще покаже дали ще имам желание за по-активно участие в политиката.", "date": "2020.01.24", "title": "Цветан Цветанов: Само времето ще покаже дали ще имам желание да правя партия"}
{"url": "https://offnews.bg/politika/sledvashtoto-pokolenie-sabra-v-tel-aviv-prezidenta-i-sanarodnitcite-ni-720144.html", "text": "Президентът Румен Радев присъства в Тел Авив на премиерата на филма „Следващото поколение“ заедно със стотици представители на българската общност.Филмът на българския режисьор Димитър Гочев е посветен на спасяването на българските евреи през Втората световна война и техните наследници. Със срещата с българската общност приключи и посещението на българския държавен глава в Израел по случай отбелязването на 75-ата годишнина от освобождаването на Освиенцим и Деня за възпоменание на Холокоста. \"Осъзнавам колко сме щастливи българите с подвига на нашите предшественици, които със спасяването на своите приятели, съученици и съседи евреи, са ни спестили страшната морална дилема да се запитваме, както много други европейски народи днес, дали подобно спасение е било изобщо възможно\", подчерта Румен Радев след края на прожекцията. Държавният глава заяви, че България има своето заслужено място в сърцата на българската общност в Израел и е от изключително значение споменът за спасяването на българските евреи да бъде предаден и на следващото поколение. Преди прожекцията на филма видеообръщение по повод премиерата отправи президентът на Държавата Израел Реувен Ривлин. На премиерата присъства и ген.-лейт. /о.р./ Габи Ешкенази, началник на Генералния щаб на Израелските отбранителни сили от 2007 до 2011 г., чието семейството също е сред спасените български евреи.", "date": "2020.01.24", "title": "Следващото поколение събра в Тел Авив президента и сънародниците ни в Израел"}
{"url": "https://offnews.bg/kultura/preporachvame-vi-tcigular-na-pokriva-na-stcenata-na-muzikalnia-teat-718891.html", "text": "За първи път в България „Цигулар на покрива” е поставен на сцената на Музикалния театър през 1993 година. През януари 2020 година предстои премиерата на втората постановка у нас на хитовия бродуейски мюзикъл.„Мюзикълът „Цигулар на покрива” е желан и чакан не само от публиката, но и от нас, артистите” – отбелязва директорът на Музикалния театър Марияна Арсенова. „Това е една много силна драматургия, прекрасна музика и сюжет, които събуждат най-дълбоките човешки чувства. Сигурни сме, че спектакълът ще се приеме много добре от зрителите. Музикалният театър като традиционен носител в България на жанра на оперетата и мюзикъла ще представи най-доброто на своята публика като постановка.”Заради сложността на сценографията и декорите, спектакълът ще се играе в десет последователни представления, които вече са в продажба.Постановката на мюзикъла е на театралния режисьор Небойша Брадич от Сърбия. Сценографията е поверена на Мирослав Табачки (Сърбия), автор на сценографията на „Фантомът на операта” в Музикалния театър. Художник на костюмите е Исидора Молес (Сърбия), която е завършила костюмография в Италия. Отскоро тя е и солист в трупата на театъра и ще изпълнява една от ролите в спектакъла. Диригент-постановчик е Юли Дамянов. Хореографията е поверена на Анна Пампулова (гост). Участват солистите, хора, балета и оркестъра на Музикалния театър.В историята на американския музикален театър творческият тандем Джери Бок - Шелдън Харник остава благодарение на този свой шедьовър. Премиерата на „Цигулар на покрива” на Бродуей е на 22 септември 1964 година. Постановката се играе до 12 юли 1972 година – цели осем години и девет месеца. Изиграни са над три хиляди представления. Така на Бродуей е поставен първият рекорд за най-продължително игран мюзикъл. През 1965 година „Цигулар на покрива” спечелва девет награди „Тони”. Пет години по-късно е представен и пред лондонската публика, където са изиграни над 2000 спектакъла.Историята за бедния млекар Тевие, който е изправен пред дилемата да следва повелите на традицията на едно отиващо си вече общество или да разреши на дъщерите си да послушат сърцето си – повече от 50 години след премиерата си – продължава да трогва зрителите по целия свят. Това е историята на малкия човек, устоял на всички семейни и обществени бури, на които противопоставя не озлобление, а своята обезоръжаваща доброта. В моментите на големи изпитания не загубва вярата си в Бог, а кротко и с ирония към себе си го укорява за бедите, които му е изпратил. Песента на Тевие, който моли Бог да му даде малко богатство, за да се почувства и той поне за малко спокоен и щастлив човек - „Ех, да бях богат мъж” (If I Were a Rich Man) - е станала емблематична за „Цигулар на покрива” и отдавна има свой сценичен живот извън мюзикъла.Премиерните дати са 24, 25, 26 и 31 януари 2020 година.Билети .", "date": "2020.01.24", "title": "Препоръчваме ви: 'Цигулар на покрива' на сцената на Музикалния театър"}
{"url": "https://offnews.bg/112/zagasiha-pozhara-v-orlovoto-blato-razsledvat-prichinite-720139.html", "text": "Пожарът, който  Орловото блато край езерото Дуранкулак, е загасен. Пламъците са унищожили около около 50 декара сухи треви и храсти. Заради силния вятър е имало опасност огънят да обхване и близкия къмпинг Космос. Според пожарникарите причината за пламъците е човешка небрежност. От Българското дружество за защита на птиците, които алармираха за пожара, твърдят, че той е умишлен.Полицията е започнала разследване.", "date": "2020.01.24", "title": "Загасиха пожара в Орловото блато, разследват причините"}
{"url": "https://offnews.bg/sviat/5-smartni-sluchaia-ot-grip-v-gartcia-za-sedmitca-720140.html", "text": "Пет са смъртните случаи от грип в Гърция за миналата седмица, по данни на Националната здравна организация, предаде БНР. От миналия октомври досега броят на починалите от грип в нашата съседка се е увеличил до 13. НЗО отчете ръст и на посещенията при лекари със симптоми на грип в сравнение с миналата седмица, което е предпоставка за опасения на здравните власти от грипна епидемия. Властите насърчават хората със симптоми на грип да си останат вкъщи и съветват ръцете да се мият по-често, за да се избегне разпространението на микроби.Междувременно броят на смъртните случаи в Китай от новия коронавирус вече е 25. Местните власти обявиха, че още един град е под карантина. Китайската Национална здравна комисия информира днес, че броят на заразените в страната вече е достигнал 830 души.Новият вирус се появи и в Ухан в края на миналата година и се разпространи и в други китайски градове, сред които столицата Пекин и мегаполисът Шанхай, специалните административни райони Хонконг и Макао, както и в Съединените щати, Тайван, Тайланд, Южна Корея, Япония, Сингапур, Филипините и Саудитска Арабия, отбелязва ДПА.Транспортът е преустановен и в градовете Ксиянин, Чиба, Ъджоу, Хуанган и Ухан. ", "date": "2020.01.24", "title": "5 смъртни случая от грип в Гърция за седмица"}
{"url": "https://offnews.bg/politika/dvamata-rusnatci-zapodozreni-v-shpionazh-shte-badat-obiaveni-za-pers-720167.html", "text": "Двамата руснаци, хванати да , ще бъдат обявени за персона нон грата.Това е отговорът на българското външно министерство, веднага след като прокуратурата изпрати писмо до министър Екатерина Захариева по случая.\"Ще предприемем действия, които сме длъжни да направим, а именно обявяване на персона нон гората. В рамките на днешния ден ще бъде извикан посланикът на Русия\", обяви външният министър.\"В момента се разглеждат сигналите от екипите в министерството и в рамките на днешния ден ще има разговор с посланика в МВнР\", каза още Захариева.Реакцията е по повод писмото от главния прокурор с информация за двама руски граждани с дипломатически статут, които са шпионирали на територията на нашата страна.", "date": "2020.01.24", "title": "Двамата руснаци, заподозрени в шпионаж, ще бъдат обявени за персона нон грата"}
{"url": "https://mamaninja.bg/%D0%BE%D0%B1%D1%89%D0%B5%D1%81%D1%82%D0%B2%D0%BE/%D0%B8%D1%81%D1%82%D0%BE%D1%80%D0%B8%D0%B8/item/3920-za-edno-selfi-vreme", "text": "", "date": "2020.01.24", "title": null}
