{"url": "https://offnews.bg/sviat/gangstersko-ubijstvo-na-balgarin-v-polsha-703402.html", "text": "32-годишен български гражданин е убит с нож във вторник вечерта в полския град Костшин над Одрон, съобщава списание Wprost.При нападението на улица \"Йоан Павел Втори\" в града е ранена 26-годишна българка, спътничка на убития, която в момента е в болница с опасност за живота.Нито една полска медия на съобщава имената на убития и ранената.По информация на Gazeta Lubuska нападателите са били петима или шестима и секунди преди престъплението са слезли от две коли с българска регистрация. Според полицейски източници нападението е планирано, води се разследване за убийство и опит за убийство. Нападателите все още се издирват и не са арестувани.Костшин над Одрон е град в Западна Полша, Любушко войводство, Гожовски окръг. Населението му е около 18 000 души.", "date": "2019.05.16", "title": "Гангстерско убийство на българин в Полша"}
{"url": "https://offnews.bg/kultura/risunkite-v-magurata-ne-sa-postradali-draskano-e-do-tiah-tvardiat-ot-703384.html", "text": "От Община Белоградчик признаха пред OFFNews, че някой е надраскал стените в пещерата Магурата, където се съхраняват уникални скални рисунки на 3000 години.Днес по обед от Общината първоначално заявиха, че снимката е фалшива, като надписите са добавени допълнително на компютър. Андрей Шурелов обаче - човекът, който публикува изображението в социалните мрежи - коментира пред OFFNews, че снимката му е истинска, а от Общината са се опитали да заличат надписа . Той ни изпрати допълнителни снимки, направени от негов познат, на които се вижда как е имало опит имената да бъдат премахнати.След като цял ден телефонът на директорка на регионалния музей - който отговаря за Магурата - Ивайло Крумов беше изключен и не можахме да се свържем с него, позвънихме отново в Общината. Оттам заявиха, че е станало объркване и драсканици в пещерата наистина е имало. Те обаче не са направени върху ценните рисунки, ами на няколко метра до тях. Към момента те би трябвало да са отстранени вече.На въпроса как изобщо е било допуснато някой да драска в пещерата - беше отговорено, че това няма как да се случи при посещение на група, но сигурно индивидуални посетители без екскурзовод са вандализирали паметника на културата. От Общината обещаха пред OFFNews, че надзорът на посетителите в Магурата ще бъде затегнат и повече подобни случаи няма да има.Читатели обаче коментират, че от години наред контролът в пещерата е изключително слаб и на практика всеки може да прави каквото си поиска там. От \"Българска история\" дори публикуваха видео от 14 май тази година, изпратено от тяхна читателка, в което се вижда огромен скален къс в пещерата, който целият е надраскан от посетители.", "date": "2019.05.16", "title": "Рисунките в Магурата не са пострадали, драскано е до тях, твърдят от Общината (снимки и видео)"}
{"url": "https://offnews.bg/tenis/nik-kirios-federer-e-1-povrashta-mi-se-ot-dzhokovich-703387.html", "text": "Австралийският тенисист Ник Кириос даде скандално интервю, в което говори надълго и нашироко за тримата големи в играта - Роджър Федерер, Рафаел Надал и Новак Джокович.За швейцареца Кириос е ласкав и смята, че ще остане в историята като най-великия тенисист. Думите му за Надал са също като цяло положителни, но гвоздей в интервюто става оценката му за Джокович, която е крайно негативна.\"Изключително много ме дразни, повръща ми се от него. Говори само това, което се очаква да каже, а не каквото мисли. Имам чувството, че се опитва да бъде обичан, да прилича на Федерер. Всяко негово празнуване след мач е много долно. Това е тенисист, който се оттегли веднъж от Откритото първенство на Австралия, защото му било много топло.Колкото и титли от Шлема да спечели, той за мен няма да стане велик. Може би и затова, че сме играли два пъти и съм го побеждавал. Извинявай, ако не можеш да победиш мен, то как така си велик? Мъчно ми е за Анди Мъри. Резултатите му срещу Джокович са позор, той е много по-добър от него. Трябваше да спечели повече титли от Шлема, но контузиите го спряха\", коментира Кириос.Той действително има две победи над Джокович, постигнати през 2017 година. Мъри има три титли от Шлема, а статистиката му срещу Джокович наистина не е добра 11 победи срещу 25 загуби. Сърбинът пък се завърна много силно и спечели последните три турнира от Големия шлем.", "date": "2019.05.16", "title": "Ник Кириос: Федерер е №1, повръща ми се от Джокович"}
{"url": "https://offnews.bg/temida/shefat-na-vas-sled-tcatcarov-samo-chovek-ot-prokuraturata-703385.html", "text": "Председателят на Върховният административен съд Георги Чолаков заяви, че новият главен обвинител №1 трябва да бъде отново човек от прокуратурата. Той коментира това след срещата си с президента Румен Радев, който започна консултации за избора на нов главен прокурор.„Защото, когато е човек отвътре, много по-бързо започва да работи. Не му трябва време за адаптация. Все пак, когато е човек, който е действащ прокурор, той е наясно с проблемите и бързо може да започне да работи, както беше при мен“, посочи Чолаков. И обясни, че на него самия му било по-лесно да започне работа като председател на ВАС, защото вече знаел всички проблеми в институцията.Чолаков беше поредният висш магистрат, с когото Радев се консултира за избора на новия главен обвинител. Преди това държавният глава обсъжда темата със Сотир Цацаров, с председателя на Върховния касационен съд Лозан Панов и с правосъдния министър Данаил Кирилов. Той каза, че фактът, че част от членовете на Висшия съдебен съвет са избрани от парламента, не ги прави политически зависими и така на практика влезе в задочен спор с твърдението на Лозан Панов от преди ден.От пресцентъра на президента съобщиха, че в състоялите се до момента срещи Радев е акцентирал върху професионалната компетентност и откритата независимост като важен критерий за новия главен прокурор. Президентът разчита и на обществен дебат, ясни критерии и прозрачна процедура при номинирането и избора на нов главен прокурор.Мандатът на Цацаров изтича в началото на януари 2020 г. Освен процедурата за избор на наследника му, в президентството се обсъжда и механизмът за наблюдение на българската съдебна система. Поради това на всички срещи Радев разговаря и за подготвяната от Министерството на правосъдието формула за търсене на отговорност от тримата първи в съдебната система, единият от които е Чолаков. Очаква се предложеният работен вариант да бъде представен днес, а след обществено обсъждане да влезе за разглеждане в парламента.В интервю за БНР тази сутрин съдията от Софийския районен съд Методи Лалов обаче изрази особен скептицизъм по отношение на консултациите при държавния глава и очаквания след тях демократичен и прозрачен избор. „За мен това е мимикрия. Тези консултации няма да доведат до нищо особено, те са насочени не към постигане на желан резултат за демократичен и прозрачен избор, а за представяне на такъв образ в обществото. На мен ми прилича обаче на раздаване на картите и това при кого ще се падне силният коз, дали в изпълнителната власт, дали в президентството“, заяви той. Според него след размяна, за която никой няма да чуе, ще бъде избран кандидат, „който няма да бъде от публично спряганите фигури, но който ще бъде удобен за всички останали“.Утре при президента Радев ще се яви представляващият Висшия съдебен съвет Боян Магдалинчев, а това е органът, който ще избере и новия главен прокурор.", "date": "2019.05.16", "title": "Шефът на ВАС: След Цацаров – само човек от прокуратурата"}
{"url": "https://offnews.bg/sviat/represiite-v-turtcia-folk-rok-grupa-obiavi-gladna-stachka-703382.html", "text": "Една от най-популярните в Турция групи за фолк-рок музика „Йорум“ обяви, че започва гладна стачка с искане арестуваните й изпълнители да бъдат пуснати на свобода, делата срещу тях да се прекратят и да паднат забраните за концертите им, съобщава опозиционният в.“Джумхуриет“.В изявление до медиите групата посочва, че още с въвеждането на извънредното положение в страната /след опита за преврат от 15 юли 2016 г./ натискът върху дейността й се засилва с всеки изминал ден. Оттогава в продължение на 2 години културният център в Истанбул, където репетират, е атакуван 8 пъти от полицията, като всеки път инструментите и апаратурата е трошена, задигнати са албумите и партитурите, студиото е разрушено. През тези 2 години 11 от членовете са арестувани, 6 са обявени за издирване срещу парична награда с обвинения за тероризъм.„Днес не само група „Йорум“ е подложена на репресии и няма право на живот, но и всеки, който не мисли като управляващата ПСР. Доказателство за това е фактът, че наши членове фигурират в списъка на терористите и е заповядано правата им да бъдат смазани. В този период бяха забранени всичките ни концерти, това продължава и сега, и е открито нападение върху изкуството ни. Арестуваха ни, хвърляха ни в затвора, но и там не спряхме творчеството си, 30 нови песни написахме и успяхме да ги излъчим“, се посочва в изявлението.Все още 7 от музикантите са зад решетките, други 4 се издирват, а площади и стадиони изпълняват забраната да не допускат групата да изнася концерти. Гладният протест продължава трети ден.", "date": "2019.05.16", "title": "Репресиите в Турция: фолк-рок група обяви гладна стачка"}
{"url": "https://offnews.bg/obshtestvo/strelial-li-e-s-pushka-po-kucheta-deputatat-ot-gerb-sas-zlatnata-torta-703378.html", "text": "Изключително шокираща история за депутата от ГЕРБ Георги Станков се разпространява във фейсбук. Според потребителката с име Dani Lu народният представител от региона на Делян Добрев е стрелял с пушка по кучетата в двора на родителите ѝ. Въпросният гербер обаче отрича да е имало такава случка.Според разказа на Dani Lu, който е масово споделян в социалната мрежа, на 14 май около 20 часа Станков излязъл на балкона си и стрелял по едно от трите ѝ кучета, спасени от улицата.По думите ѝ две от трите кучета са инвалиди, а случката била в къщата на родителите ѝСпоред нея името на въпросния депутат от ГЕРБ-Хасково е свързано с не един скандал, че се чувства безсмъртен и може спокойно да си позволи да използва оръжие посред бял ден срещу живи същества. Обяснява и че още по-абсурдното е, че този човек по професия е ветеринарен лекар.Депутатът Станков определено не е сред известните с парламентарната си дейност следовници на Бойко Борисов. За сметка на това за съществуването на политика от управляващата партия, известен с прякора Пъската (б. ред. - семката), разбрахме когато подготвяхме статията . В нея описваме кулинарния шедьовър за 55-годишнината на видния в околностите на Харманли и Любимец гербер - пищна двуетажна торта със златна глазура, върху нея рози и снимка в златна рамка, отстрани - щедро посипани 500-еврови пачки от захарно тесто.OFFNews се свърза с него за коментар на историята.Станков определи твърденията на Dani Lu като \"гнусна лъжа\" и много се надявал да го извикат в МВР да даде обяснения.", "date": "2019.05.16", "title": "Стрелял ли е с пушка по кучета депутатът от ГЕРБ със златната торта?"}
{"url": "https://offnews.bg/112/evropol-razbi-hakerska-grupa-otkradnala-milioni-uchastval-i-balgarin-703383.html", "text": "Европол обяви, че е разбита международна престъпна група, използвала зловреден софтуер (malware) за източване на милиони от сметки на 40 000 души. Общо откраднати са над 100 милиона щатски долара.Групата е засечена след мащабно полицейско разследване в няколко държави, сред които България, САЩ, Германия, Грузия, Молдова и Украйна.Участниците в схемата са заразявали компютри със софтуер, наречен GozNym, който събирал данни за достъп до банковите им сметки.Бандата била сформирана от хора, които рекламирали уменията си в онлайн форуми.Подробностите за операцията бяха разкрити в централата на европейската полицейска агенция Европол в Хага.Разследването е безпрецедентно, особено по отношение на трансграничното сътрудничество, посочи Европол.Обвинения вече са получили 10 души в съд в Питсбърг, САЩ. Обвиненията са за кражба и пране на пари чрез сметки в американски и други чужди банки.Все още не са задържани петима членове на групата - руснаци, пише Би Би Си. Един от тях е самият създател на GozNym.Други членове на групата ще бъдат изправени на съд в други държави. Нейният лидер и техническият асистент ще бъдат съдени в Грузия.Български гражданин, който е отговарял за банковите сметки, е бил екстрадиран в САЩ в очакване на съдебен процес, допълва Би Би Си. Името му не се съобщава.В Германия ще бъдат съдени двама души за пране на пари, а в Молдова - един член на групата ще се изправи пред Темида за криптиране на програмата GozNym.Какво е GozNym?Името е комбинацията от наименованията на двете части на програмата - Nymaim and Gozi. Първата част позволява на malware да проникне в устройството и да се инсталира. Втората краде информацията за банковите сметки.Потребителите са ставали жертва на злонамерения софтуер, като са кликали на линк, без да подозират, че той осигурява достъп до ценната информация, запазена в устройствата им.", "date": "2019.05.16", "title": "Европол разби хакерска група, откраднала милиони. Участвал и българин"}
{"url": "https://offnews.bg/futbol/bfs-zadalbochava-borbata-s-ugovorenite-machove-703386.html", "text": "Българският футболен съюз продължава активната си политика за борба с нерегламентираните практики в най-популярната игра.Във връзка с това в последните дни бяха проведени серия от работни срещи с представители на световния лидер в анализирането и лансирането на спортни данни и дигитално съдържание – Sportradar, по повод изтичането на първия период от двугодишния договор между партньорите, сключен през февруари 2018 г., информира официалният сайт на централата ни.Както е известно, компанията Sportradar предоставя уникална система за мониторинг на съмнителни залози по цял свят и идентифицира подозрителни дейности и нередности в тази област, с цел борба срещу предварителното уговаряне на мачове и запазването на престижа на футбола и спорта.В работните дискусии участие взе директорът на Sportradar за Югоизточна Европа Александър Геронтикос, както и лично президентът на БФС Борислав Михайлов, изпълнителният директор на централата Борислав Попов и офицерът по почтеността Марио Костурков.Бяха обсъдени досегашните резултати от съвместното сътрудничество, както и програмата за втория етап от проекта, по време на която ще бъдат проведени допълнителни семинари с представители на отборите от Първа и Втора професионална лига, юношеските първенства до 19 г. и националните гарнитури на България. Основни теми отново ще бъдат спазването на принципите на феърплея, борбата с предварителното уговаряне на мачове, допинга и расизма, както и цялостното опазването на престижа на футбола.Междувременно Българския футболен съюз получи поздравителни адреси от интегрити службите на УЕФА за бързата си реакция за пресичане на практиките за уговаряне на футболни срещи.", "date": "2019.05.16", "title": "БФС задълбочава борбата с уговорените мачове"}
{"url": "https://offnews.bg/ikonomika/33-godishna-balgarka-e-nositel-na-frenskata-nagrada-za-naj-dobar-mlad-703388.html", "text": "33-годишната българка Стефани Станчева стана носител на престижна френска награда. Тя е определена за най-добър млад икономист за 2019 г. Стефани Станчева е преподавател по икономика в Университета Харвард в САЩ. Тя е и научен сътрудник в Националното бюро за икономически изследвания, изследовател в Центъра за изследване на икономическата политика и член на Съвета за икономически анализи във Франция. Дипломира се в Кеймбридж, Екол политекник (Парижката политехника), Националното училище по статистика и икономическа администрация, Парижката икономическа школа и има докторска степен от Масачузетския технологичен институт (MIT). Нейната работа е фокусирана върху дългосрочните последици от данъчната политика по отношение на иновациите, предприемачеството, социалната и професионалната мобилност.Стефани Станчева се опитва да намери „оптималното данъчно облагане“ - данъчно облагане, което увеличава максимално ползите за обществото: публичните инвестиции в инфраструктурата и обществените услуги, справедливото преразпределение на доходите - и минимизира разходите за стопанските субекти и следователно негативното влияние върху поведението на физическите лица и компаниите, като укриване на данъци и нежелание за внедряване на иновациите.Още от създаването си Наградата за най-добър млад икономист, присъждана от Льо Монд и Кръга на икономистите, има за цел да отличи не само успешната научна продукция на френските икономисти до 41 години, но и приноса им в публичния дебат за икономическата политика и взимането на решения в частния сектор.Тази година за присъждането на Наградата за най-добър млад икономист журито е получило 49 кандидатури, повече от 2018 г. (48) и 2016 г. (45). От кандидатите десет са от чужбина, а 39 са преподаватели или учени от Франция.  ", "date": "2019.05.16", "title": "33-годишна българка е носител на френската награда за най-добър млад икономист за 2019 г."}
{"url": "https://offnews.bg/politika/glasuvaneto-chrez-mashina-po-lesno-ot-boravene-s-bankomat-eto-kak-sht-703391.html", "text": "Машините за гласуване на изборите за Европейски парламент на 26 май вече са в София и днес бяха показани от Централната избирателна комисия. На брифинга за целта бе и показано как ще става машинното гласуване.Всеки гласоподавател в секция, където има и машина за гласуване (общо машините са 3300), ще бъде попитан от член на комисията дали предпочита да пусне хартиена бюлетина, или да гласува машинно. Ако предпочете втория вариант, ще получи смарткарта, която реално представлява електронен подпис.С една карта може да се гласува само веднъж и всеки гласоподавател получава различна. Ако някой се опита да гласува два пъти с една и съща, вторият път машината го допуска до виртуален вот.Поставяте я в четеца на машината ето така:Целта на страничните пластмасови прегради е никой освен вас да не може да види избора, който правите.Когато поставите картата, на екрана се показва бюлетината и избирате съответния кандидат - партия, коалиция, независим. В първите два случая избирате и номер на преференция според предпочитания от вас човек.Имайте предвид, че екранната бюлетина има две страници на машината и, съответно, бутон за смяната им.След като отбележите избора си, натискате бутона \"Преглед\".След като приключите гласуването, машината изкарва разписка.Взимате я и я сгъвате ето така:След това я пускате в кутията, определена за машинно гласуване. Тя е различна от урната за хартиените бюлетини.Изваждате картата от машината и я връщате на масата, където са представителите на СИК. Така процесът завършва.\"С машината се работи по-лесно, отколкото с банкомат. Правили сме експерименти, включително с журналисти и със случайни минувачи на улицата – всички се оправиха\", уверяват от \"Сиела Норма\", които спечелиха поръчката за доставка на машините.Сигурно ли е машинното гласуване\"Машините са изцяло нов дизайн. Те са произведени тази година и са специално за България. За разлика от преди, когато бяха доставяни машини, произвеждани за други страни, с малки настройки, сега са изцяло за България - заяви изпълнителният директор на \"Сиела Норма\" Веселин Тодоров, който е убеден, че машинното гласуване ще мине гладко - Произведени са в Тайван по дизайн на \"Смартматик\". Софтуерът е изцяло съобразен с изискванията на Изборния кодекс и със спецификацията, която ЦИК беше заложила в тръжната процедура.Машините вече имат авторизиран софтуер, така че бюлетината – така, както ни беше подадена от Централната избирателна комисия – е въведена, заложена в софтуера на машините. В момента са напълно готови за изборния процес, увери той.В момента те минават през процес на одитиране и от 24-и ще започне превозването им до определените секции в цялата страна.Детайли за одитирането сподели доц. Златогор Минчев от БАН от името на одитиращия екип.\"В петък ще бъде готов предварителния одит - каза той. - Машините са доста по-нови от това, което беше 2016-а, доста по-надеждни и функционални. Разбира се, и те имат своите пропуски и ще бъдат предложени процедури за тяхното коригиране. По отношение на сертификацията, която също е заложена с цел приключване на одита, това ще стане възможно следващата седмица, най-късно до сряда.\"Ако хардуерът и софтуерът не могат да гарантират изпълнението на някое изискване на Изборния кодекс, въпросът ще бъде решен процедурно - тоест секционните избирателни комисии ще получат конкретни препоръки как даденото нещо да бъде преодоляно, така че да се гарантира нормален процес.Например СИК ще имат инструкция какво да правят, ако се радвали машина, така че да не бъдат загубени подадените гласове, а да бъдат отчетени при преброяването.ВенецуелаПрез последните дни въпросът машинното гласуване в България ще бъде ли проведено по същия начин, по който това е сторено във Венецуела, където бяха отчетени милион манипулирани гласове.Вотът във Венецуела е извършен по съвсем друга принципна технология, тоест там машините са били вързани в мрежа - разясниха експертите. Освен това софтуерът, който ще се използва за тези машини в България е специална разработка за нашите цели, защитата също ще бъде различна от тази на производителя.\"Не бива по никакъв начин да се притеснявате от неща, които са ставали в миналото, тъй като ние се грижим до ниво хардуер да проверим съдържанието на паметта преди и след качването на програмите\", увери Тодоров.\"Едва ли има българин, който да се закълне, че изборите в България са 100% честни. От друга страна обаче едва ли ще намерите доказателства за изборни нарушения и престъпления, които да са толкова мащабни, че да са повлияли на крайните изборни резултати - допълни той. - Това, което се случи в последните избори във Венецуела е, че те са проведени перфектно от гледна точка на машинното гласуване и всъщност единствено и само благодарение на нашите партньори от \"Смартматик\" има стопроцентови надеждни доказателства, че изборите са преправени, да кажем, или манипулирани.Всички сме чували за изборни нарушения, но това е много трудно доказуемо. А именно благодарение на технологията, която \"Смартматик\" ще осигури, има надеждни доказателства за изборните нарушения, които са се случили там, в резултат на които не толкова добри хора продължават да управляват тази държава. В резултат на това \"Смартматик\" е прекратила своя договор с държавата и няма намерение при такива условия да продължи да работи. Но машинното гласуване, изборите, които са проведени, са проведени по перфектен начин.\"\"Твърдя, че изборите ще имат машинно гласуване с високи стандарти за сигурност и надеждност на този вот. Ще се извършат и последващи проверки с цел оптимизиране на процеса за следващите изборите - заяви пък Ерхан Чаушев, член на ЦИК. - Да, ние от ЦИК сме убедени, че от гледна точка на организацията и подготовката на изборите всичко ще протече нормално, то е видимо и публично, а това създава и доверието в обществото.\"", "date": "2019.05.16", "title": "Гласуването чрез машина по-лесно от боравене с банкомат: ето как ще става"}
{"url": "https://offnews.bg/koloezdene/dvojna-radost-za-italia-sled-shestia-etap-v-dzhiroto-703395.html", "text": "Двойна радост за Италия донесе шестият етап на Джирото - 238 километра от Касино до Сан Джовани Ротондо. Етапът беше спечелен от италианеца Фаусто Маснада (Androni), а сънародникът му Валерио Конти (UAE) поведе в генералното класиране.И двамата бяха част от групата на бегълците, а 28,7 километра преди края предприеха нова атака, която им позволи да се откъснат първи и втори на изкачването при Копа Касаринеле. Това прекърши съпротивата на преследвачите и оставащите километри до края двамата трябваше да решат помежду си спора за етапната победа.Той се запази до последните 100 метра, когато по-свежият Маснада атакува мощно и завърши за 5 часа, 45 минути и 1 секунди, с 5 секунди пред втория Конти. Това бе и първа италианска победа във 102-рото издание на обиколката.Основната група финишира на цели седем минути зад победителя. Досегашният лидер Примож Роглич (Jumbo Visma) падна в началото на етапа и така свали розовата фланелка на лидер.Така след днешния шести етап 26-годишният Конти води с общо време от 25 часа и 22 минути, като има преднина от 1:41 минути пред Карбони.Досегашният лидер Роглич вече е на 11-о място на 5:24 минути зад Конти. В петък предстои седмият етап от обиколката на Италия, в който състезателите ще изминат 185 километра от Васто до Л'Акуила, като ще имат два спринта и едно изкачване от втора категория.", "date": "2019.05.16", "title": "Двойна радост за Италия след шестия етап в Джирото"}
{"url": "https://offnews.bg/tenis/grigor-dimitrov-sabudih-se-na-28-703389.html", "text": "Най-добрият ни тенисист в историята Григор Димитров навърши днес 28 години.\"Събудих се на 28\", написа роденият през 1991 година в Хасково тенисист в социалните мрежи и качи снимка направо от леглото.Въпреки празника, той посвети деня на тренировки с новия член на екипа си Радек Щепанек. Двамата вече са в Женева, където на българина предстои участие в предстоящия турнир от сериите АТР 250.Той е получил уайлд кард и се включва по съвет на легендата Андре Агаси, който иска Григор да натрупа повече мачове преди “Ролан Гарос”.Квалификационните срещи в Женева започват на 18 май и българинът ще трябва да извоюва две победи, за да се класира за основната схема.В квалификациите за Женева ще участват още играчи като Дамир Джумхур, Сам Куери, Лоренцо Сонего, Николас Жари, Каспер Рууд, Федерико Делбонис и Миша Зверев.В момента Григор е №48 в света, а най-доброто му класиране е трето място в ранглистата.", "date": "2019.05.16", "title": "Григор Димитров: Събудих се на 28!"}
{"url": "https://offnews.bg/dw/ot-1-iuni-balgarite-shte-imat-palna-svoboda-na-pridvizhvane-rabota-i-703392.html", "text": "За българите Швейцария е вече като ЕС: от 1 юни гражданите на България и Румъния ще имат пълна свобода на придвижване, работа и усядане. В сряда швейцарското правителство издаде съответното постановление.След две седмици българите и румънците вече ще имат право на свободно придвижване, работа и усядане в Швейцария. Срокът на досегашната ограничителна клауза изтича в края на май, така че от 1 юни 2019 гражданите на двете държави ще имат в Швейцария същите правата, каквито имат и в ЕС. Вчера швейцарското правителство издаде постановление за въвеждане на свобода на придвижване за българи и румънци.Защо досега имаше ограниченияНека да припомним, че между Швейцария и ЕС са в сила редица двустранни споразумения, които на практика приравняват правата на гражданите им. Преди десет години обаче в Швейцария влезе в сила специален документ, отнасящ се до статута на българите и румънците като граждани на ЕС. Той предвиждаше преходен период от максимум десет години, след който гражданите на двете страни да получат пълни права в Швейцария.На 1 юни 2016 Швейцария премахна всички ограничения за българите и румънците - още преди да е изтекъл 10-годишният период. Тогава обаче Берн обяви следното условие: \"Ако имиграцията от Румъния и България превиши с 10% средната стойност от предходната година, на 1 юни 2017 или най-късно на 1 юни 2018 Берн може да въведе нови ограничения за пазара на труда\". И тези ограничения наистина бяха въведени от 1 юни 2017 - първоначално за една, а после за още една година.Пълна свобода на придвижване от 1 юниСега обаче 10-годишният срок окончателно изтече. От идния месец българите и румънците ще имат право да усядат в Швейцария - ако са си намерили там работа или пък ако докажат, че разполагат с достатъчно средства. Така Хърватия остава единствената страна-членка на ЕС, чиито граждани все още имат само ограничен достъп до швейцарския трудов пазар.По данни от 2017 година в Швейцария живеят близо 14 400 румънци и около 8 100 българи, като през 2016 миграцията от двете страни е нараснала двойно в сравнение с 2015. Тази страна има население от около 8,5 милиона, като 25% от хората не притежават швейцарски паспорт.", "date": "2019.05.16", "title": "От 1 юни българите ще имат пълна свобода на придвижване, работа и усядане в Швейцария"}
{"url": "https://offnews.bg/112/mvr-izdirvaniat-v-kostenetc-e-opasen-vse-oshte-niamame-rezultat-703398.html", "text": "Издирването на заподозрения продължава, за съжаление към този момент нямаме резултат. Единственото положително, което можем да отбележим е, че хората започнаха да се активизират и да ни помагат. Използвам момента да подчертая, че получаваме доста сигнали, сред които - за съжаление - и недоброжелателни. Не може да се злоупотребява с подобни случаи, още повече когато е известно, че полицията реагира сериозно и проверява абсолютно всеки един сигнал. Няма как някой от тях да бъде подценен.Това коментира тази вечер главният секретар на МВР Ивайло Иванов по повод издирането на 43-годишния Стоян Георгиев Зайков от Костенец - заподозрян за убийството на 38-годишна жена.Същевременно вчера полицията съобщи, че е намерен убит 42-годишен съсед и роднина на Зайков.Главният секретар на МВР призова хората да не предприемат самостоятелни действия, ако забележат Зайков, защото издирваният е опасен.Двете убийства по динамика на престъпленията не си приличат, нямаме категорични данни, че извършителят е един и същ. Единственото, което към момента можем да кажем със сигурност, е часът на смъртта е на 14 май вечерта (става дума за съседа на Зайков - б.р.). Според събраните данни е използван ловен патрон, 12 калибър, на този етап не можем да кажем категорично вида на оръжието. Следи от взлом няма в къщата, където е намерено тялото на втория убит. Още не са готови назначените експертизите, които могат да ни дадат по-голяма категоричност, за да кажем, дали извършителят е един и същ, каза  главният секретар на МВР.И в двата случая нямаме данни за съучастници. Всеки един сигнал приемаме с еднаква сериозност и подхождаме абсолютно отговорно. Получихме съобщение, че заподозряното лице се укрива в една къща, колегите от СОБТ, отивайки на място, преценявайки ситуацията, при влизане са използвали светлинна звукова граната, тя цели да дезориентира евентуалния извършител, поясни още Ивайло Иванов.Нашата основна цел е да гарантираме живота и здравето на гражданите, да гарантираме живота и здравето на полицаите, затова обмисляме всеки един ход, използваме само специално обучени служители. Още от самото начало работим и с нашите психолози. Денонощно сме тук и ще си тръгнем само, когато случаят приключи, заяви Иванов.", "date": "2019.05.16", "title": "МВР: Издирваният в Костенец е опасен, все още нямаме резултат"}
{"url": "https://offnews.bg/politika/60-ot-proveriavanite-u-nas-sluchai-na-zloupotrebi-s-evropari-sa-prekr-703401.html", "text": "Прокуратурата е прекратила или отхвърлила 60% от проверяваните в България случаи на злоупотреби с европейски средства. Това констатира Европейската сметна палата в доклада си за противодействието на измамите със средства от европейските кохезионии фондове през последните пет години.За да изготви доклада си, Сметната палата е посетила седем държави членки: България, Франция, Унгария, Гърция, Латвия, Румъния и Испания.Констатацията е, че повечето управляващи органи не разполагат с конкретна политика за борба с измамите, поради което са дадени насоки на държавите членки.Една от препоръките е да се приеме национална стратегия за борба с измамите. Такава вече има в България, както и в Чехия, Гърция, Франция, Италия и др. Според Европейската сметна палата обаче органите, които трябва да контролират изразходването евросредства, невинаги оценяват добре рисковете от измами.„В България някои управляващи органи са класифицирали неправилно специфични рискове от измама като ниски и следователно не са приложили към тях допълнителни процедури за контрол“, пише в доклада.Документът на Европейската сметна палата идва на фона на разразилия се в България корупционен скандал с къщите за гости, финансирани Държавния фонд \"Земеделие\" по Програмата за развитие на селските райони.", "date": "2019.05.16", "title": "60% от проверяваните у нас случаи на злоупотреби с европари са прекратени или отхвърлени"}
{"url": "https://offnews.bg/drugi/vasil-vlasov-i-aleksandar-srandev-v-bitka-za-sporten-talant-na-publik-703399.html", "text": "Лекоатлетът Васил Власов и триатлонистът Александър Сръндев водят оспорвана битка в челото на гласуването за \"Спортен талант на публиката\", което Еврофутбол провежда на сайта си talanti.eurofootball.bg от 3-ти май. До края на допитването остават 4 дни, като крайният срок е до 24:00 ч. на 19.05.2019 г. – неделя.21-годишният Васил има над 300 гласа (към 12.00 часа). Плътно зад него е двукратният носител на титлата „Талант на публиката“ Александър Сръндев с малко над 270 вота. В челната тройка е друга представителка на Царицата на спортовете - Ева Петкова от габровското село Враниловци със 160 гласа.До момента 24 от състезаващите се 45 атлети за финансиране от Еврофутбол по програма \"Спортни таланти\" получиха подкрепа от свои приятели, роднини и съотборници. Общо над 1100 гласа са получени, а броят на подкрепата непрекъснато расте.Припомняме, че за да се гласува в анкетата \"Спортен талант на публиката\", е необходимо да се влезе в меню  в сайта на програмата, да се избере фаворит и да се натисне бутона \"Гласувай\". На екрана ще появи прозорец, в който трябва да се въведе адреса на електронна поща.На нея автоматично ще бъде изпратен линк. Задължително трябва да се последва линка, за да бъде потвърден гласа. От един имейл адрес може да се гласува само веднъж и за един кандидат, а харесванията във Фейсбук не влияят на резултата. Вижте пълните правила на анкетата .На 20-ти май ще бъде обявен победителят, който ще бъде този, който е получил най-много гласове. Състезателят ще бъде финансиран за закупуване на екипировка, лагери, участия в състезания или възстановяване.", "date": "2019.05.16", "title": "Васил Власов и Александър Сръндев в битка за 'Спортен талант на публиката'"}
{"url": "https://offnews.bg/tehnologii/motorola-one-vision-veche-v-magazinite-na-vivacom-703364.html", "text": "Веднага след глобалната премиера на най-новия модел на Motorola - motorola one vision в Бразилия, той вече е разположен на щандовете в магазинната мрежа на VIVACOM. Ценителите на американския бранд могат да се докоснат до устройство, което обещава естетическа наслада в комбинация в отлични работни характеристики. motorola one vision разполага с 6.3“ FHD+ дисплей, 21:9 кино пропорция на дисплея и изключително удобен и стилен дизайн. motorola one vision е един от първите модели, който идва с кино пропорция от 21:9. Тя дава 31% повече визуално пространство от познатите до момента 16:9 устройства и поставя началото на една нова тенденция в дизайна на смартфони. Не е много известен факт, но всъщност високобюджетните филми и сериали се снимат в пропорция 21:9 и това е причината, когато гледате любимия си епизод, да имате черни ленти, които заемат част от дисплея. С motorola one vision това неприятно усещане е минало, тъй като смартфонът осигурявавълнуваща картина от край до край.Динамиката на съвременния живот и необходимостта от споделяне в реално време на качествени кадри определят стремежа на технологичните компании да залагат на все по-функционални камери. Motorola не само не изостава от този тренд, но и предлага на потребителите отлична 48 МР+5 двойна камера с Quad Pixel технология за супер детайлни снимки. Вградената оптичната стабилизация компенсира разфокусирането на снимките и видеата, докато ексклузивният режим Night Vision ви позволява да правите ясни и ярки снимки дори през нощта.  25 МР селфи камерата на motorola one vision също ще зарадва любителите на портретната фотография с прекрасни резултати при всякакви условия. Оборудвана с изкуствен интелект, вградени филтри и специални режими на осветеност, селфи камерата автоматично подобрява изображението и композицията на обектите в кадър.motorola one vision разполага с 4GB RAM и 128 GB вградена памет. Като част от програмата Android One, устройството ще е сред първите, които получават ъпдейти на сигурността и операционната система.motorola one vision ще се предлага на цена от 21,98 лева на месец с план Smart L+.", "date": "2019.05.16", "title": "Motorola one vision - вече в магазините на VIVACOM"}
{"url": "https://offnews.bg/temida/fermerat-pregazil-kradetc-s-dzhip-obvinen-v-umishleno-ubijstvo-703365.html", "text": "Кипърският фермер Димитракис Пирилис, който прегази с джипа си крадец в нивата си в с. Болярино, получи обвинение в умишлено убийство. Прокуратурата ще поиска Пловдивският окръжен съд да остави 60-годишният фермер за постоянно в ареста, съобщи Радио Пловдив.Срещу Пирилис е повдигнато обвинение за това, че в нощта на 11 срещу 12 май в землището на с. Болярино при управление на товарен автомобил е нарушил правилата за движение по пътищата и е допуснал пътнотранспортно произшествие, вследствие на което умишлено е причинил смъртта на 30-годишния Петър Гаджанов.Днес следобед Районният съд разгледа искането на прокуратурата за мерките за неотклонение и на другите двама крадци от кравефермата край Болярино. Съдът реши да остави в ареста задържания. Решението може да се обжалва в тридневен срок.", "date": "2019.05.16", "title": "Фермерът, прегазил крадец с джип, обвинен в умишлено убийство"}
{"url": "https://offnews.bg/futbol/agentat-na-iskan-ot-levski-badeshteto-mu-shte-stane-iasno-do-dve-sedm-703366.html", "text": "Бъдещето на италианският полузащитник Диего Фабрини ще стане ясно до две седмици, заяви агентът на играча Флорин Маня. 28-годишният Фабрини има договор до края на сезона с румънския Ботошани, а Левски е сред отборите, които изявяват желание да го привлекат като свободен агент през юни.\"Има интерес и се опитваме да изберем най-доброто за Диего. Затова и не бързаме да даваме конкретен отговор на никой. Водим разговори, очакваме и още оферти. Той е професионалист, уважава всички отбори, така че няма проблем да преговаря с всеки желаещ. Мисля, че всичко около неговото бъдеще ще бъде решено в следващите две седмици\", коментира Маня.Италианецът премина в Ботошани през септември миналата година и записа 5 гола и 3 асистенции в 28 срещи на тима.", "date": "2019.05.16", "title": "Агентът на искан от Левски: Бъдещето му ще стане ясно до две седмици"}
{"url": "https://offnews.bg/temida/avstralietcat-dzhok-polfrijman-obiavi-gladna-stachka-v-zatvora-703368.html", "text": "Осъденият за убийството на студента Андрей Монов австралиец Джок Полфрийман е обявил гладна стачка в затворa, съобщи австралийската телевизия ABC.Това е обявило семейството на 32-годишния мъж. Близките споделили, че са притеснени за здравето и сигурността му. Той спрял да се храни преди три седмици.Полфрийман излежава 20-годишна присъда, след като нанесе смъртоносна рана с нож на 20-годишния Андрей Монов при спречкване на площад \"Света Неделя\" в София. Трагедията се разигра през декември 2007 г.Причината за протеста на затворника е, че управата на затвора и българските власти имали несправедливо отношение към него по отношение на правото му на работа в затвора, посочва ABC.Тази седмица австралиецът е бил преместен от Казичене, където режимът е по-лек, в болницата на Софийския централен затвор.Тезата на Полфрийман винаги е била, че той е извадил ножа при самозащита, след като се спречкал с младежи, опитвайки се да защити мъж от ромски произход от тях.Защитници на затворника твърдят, че той получава лошо отношение зад решетките, тъй като е основа първия по рода си профсъюз и е разказал са нередностите и лошите условия в затвора.Телевизия ABC съобщава още, че скоро ще излезе филм с историята на Полфрийман. Лентата ще е на режисьора Рейчъл Уорд, а междувременно популярни австралийци като актрисата Кейт Бланшет и актьорите Браян Браун и Саймън Бейкър са се включили в петиция, която ще бъде изпратена до българското Министерство на правосъдието.", "date": "2019.05.16", "title": "Австралиецът Джок Полфрийман обяви гладна стачка в затвора"}
{"url": "https://offnews.bg/sviat/zatvoriha-uchilishte-v-sasht-zaradi-radiaktivno-zamarsiavane-703356.html", "text": "Училище в американския щат Охайо бе затворено до края на учебната година заради открити радиактивни вещества.Според местните власти измервателна станция е засякла обогатен уран и нептуний-237 (най-стабилният изотоп на нептуния) в училище в град Пайктън в южната част на щата.Учебното заведение има над 300 ученици и 25 души персонал.В близост до него се намира вече затворен завод за производство на уран за военни цели, работил за нуждите на американското министерство на енергетиката и за американската ядрена програма от 1954 до 2001 г.До откриването на замърсяването се е стигнало след проучване на учени от университета на Северна Аризона. Те са анализирали проби от водата, въздуха и почвите. Предстои да се определи степента на замърсяване, източникът и рискът. Учените са убедили местните власти да затворят училището, съобщават Си Ен Ен и Би Би Си.Общинският съветник Дженифър Чандлър е цитирана да казва, че пет деца в града са били диагностицирани с рак за последните пет години.", "date": "2019.05.16", "title": "Затвориха училище в САЩ заради радиактивно замърсяване"}
{"url": "https://offnews.bg/futbol/grisha-ganchev-niama-da-pozvolia-da-iznudvat-tcska-703359.html", "text": "Тодор Неделев твърдо е отказал да премине в ЦСКА и заради това няма да се водят повече преговори с него. Това заявил шефът на червените Гриша Ганчев на тайната среща с фенове преди 2 дни, твърди \"24 часа\".„Селекцията винаги ще бъде насочена към български играчи, но няма да позволя ЦСКА да бъде изнудван с безумни цени”, заявил Гриша Ганчев. \"В такъв случай ще се търсят подкрепления и от чужбина\", допълнил той пред запалянковците.Николай Бодуров продължава да виси за мачовете до края на сезона заради болки в адукторите. Той обаче ще бъде в списъка на резервите, за да бъде по-близко до останалите от отбора във вечното дерби срещу Левски.", "date": "2019.05.16", "title": "Гриша Ганчев: Няма да позволя да изнудват ЦСКА"}
{"url": "https://offnews.bg/obshtestvo/sgradite-v-sofia-po-standart-pilotniat-proekt-startira-po-grafa-703361.html", "text": "София въвежда стандарти за градската среда със специална наредба. Проектът на документа, който определя правила за сградите, цветовете на фасадите, местата за рекламни елементи и т.н., може да бъде видян  Наредбата е резултат от изследване на опита на редица градове от САЩ, Азия и Европа. Спряхме се на няколко европейски градове, сред които Лондон, в които действат такива системи от стандарти, обясни днес главният архитект на София Здравко Здравков, който отчете 3 г. откакто бе избран на поста. Той съобщи, че наредбата ще бъде обсъдена в следващия месец и след това изискванията стартират пилотно в района около “Граф Игнатиев”, “Солунска”, “Шишман” и “6 септември”. 48 сгради в района са паметници на културата, собствениците на всички имоти в зоната ще трябва да ги възстановят в срок от три години според изискванията. Правила ще има и за летните градини на заведенията.През юни ще стартират и консултациите по още една нова наредба - за транспортен анализ на бъдещи сгради и обекти, каза още Здравков. ", "date": "2019.05.16", "title": "Сградите в София по стандарт, пилотният проект стартира по Графа"}
{"url": "https://offnews.bg/sviat/sasht-nalozhi-zabrana-za-biznes-na-huawei-703390.html", "text": "САЩ наложиха забрана на китайската компания за производство на смартфони Huawei и 70 други, свързани с нея фирми, да търгува на територията на страната без предварително разрешение от правителството, предаде \"Ройтерс\".Според запознати, това ще направи невъзможна продажбата на част от продуктите на Huawei, които разчитат изцяло на американски части и компоненти.Huawei ще трябва да се снабди с лиценз от американското правителство, за да купува техни технологии. Доналд Тръмп е коментирал, че ходът цели да спре американски продукти да бъдат ползвани от компании, които всъщност ще навредят на националната сигурност и чуждестранни интереси на Вашингтон.През август миналата година президентът забрани на правителствените служби и служители да ползват техника на Huawei, тъй като тя можело да ги шпионира.От представителството на китайската компания в България изпратиха до медиите позиция относно забраната на Тръмп върху тяхната марка:Huawei е безспорен лидер в 5G технологиите. Компанията е готова и би искала да работи с правителството на САЩ за намирането на ефективни мерки за гарантиране на сигурността на продуктите. Смятаме, че ограничаването на дейността на Huawei в САЩ няма да направи страната по-сигурна или по-силна. Вместо това тези действия ще доведат до ограничаването на избора на САЩ до по-слабо развити и същевременно по-скъпи алтернативи. Това би довело до забавяне на изграждането на 5G инфраструктурата на САЩ и в крайна сметка ще навреди на интересите на американските компании и крайни потребители. Освен това, подобни необосновани ограничения нарушават правата на Huawei и повдигат други сериозни правни въпроси.", "date": "2019.05.16", "title": "САЩ наложи забрана за бизнес на Huawei"}
{"url": "https://offnews.bg/futbol/grizman-shte-poluchava-po-malko-pari-v-barselona-703381.html", "text": "Световният шампион с Франция от Мондиал 2018 Антоан Гризман ще получава по-ниска заплата в Барселона, отколкото е настоящата му в Атлетико. 28-годишният нападател в момента прибира по 21 милиона евро на сезона.Офертата на Барселона е за петгодишен договор със заплата от 17 милиона. В Барселона обаче Гризман ще може да си осигурява по-добри спонсорски договори и така ще навакса намалената с 4 милиона евро годишна заплата.Французинът обяви напускането си на 14 май. Той реално ще си тръгне след първи юли, когато откупната клауза за предсрочното прекратяване на договора му ще стане 120 милиона евро вместо сегашните 200 милиона.Преди година от Барселона бяха готови да платят 100 милиона евро за услугите му, но той поднови договора си с Атлетико и остана. В крайна сметка година по-късно Барселона ще плати повече пари, които ще бъдат както изглежда прихванати от заплатата му.", "date": "2019.05.16", "title": "Гризман ще получава по-малко пари в Барселона"}
{"url": "https://offnews.bg/112/tarsiat-stoian-zajkov-v-selo-ochusha-703363.html", "text": "Полицейска акция се провежда в село Очуша, община Костенец, по сигнал, че издирваният във връзка с две убийства в Костенeц Стоян Зайков е забелязан там, съобщи . Претърсва се къща, съобщава репортер на медията, който се намира на място.Полицията е хвърлила шокова граната в къщата, допълва Нова тв. Целта е, ако вътре има човек, той да се дезориентира.МВР издирва Зайков от седмица - след като бе намерена мъртва бившата му партньорка Милена Шишкова. Пет дни по-късно в къщата си в Костенец бе открит убит и съседът и братовчед на Стоян - Валентин Петров. Допуска се, че Зайков може да се е укривал в неговата къща, със или без знанието на стопанина.И двете жертви са простреляни.", "date": "2019.05.16", "title": "Търсят Стоян Зайков в село Очуша"}
{"url": "https://offnews.bg/obshtestvo/globa-za-stolichani-ako-klimatikat-im-zagroziava-fasadata-na-sgradata-703379.html", "text": "Столицата вече има свой „шрифт на София“, наречен \"София санс\". Той ще се използва за надписването на всички рекламни и информационни елементи. Идеята е да е ясно разпознаваем като бранд на София, обяви главният архитект Здравко Здравков, който отчета три години на поста. Целта е той да се използва и за табелите с имената на улиците. Новата наредба за градската среда, която е  пък урежда стандартите за сградите, цветовете на фасадите, местата за рекламни елементи, климатиците и т.н., както и градските пространства.По фасадите, които са с лице към улицата, не трябва има климатици, сателитни чинии, кабели, реклами и простори. В документа са предвидени глоби за собствениците, които не спазят правилата. За физически лица санкцията е от 200 до 500 лева, а за фирми – от 500 до 2000 лева.", "date": "2019.05.16", "title": "Глоба за столичани, ако климатикът им загрозява фасадата на сградата"}
{"url": "https://offnews.bg/kultura/nosht-na-muzeite-2019-nad-50-galerii-i-muzei-v-sofia-s-vhod-svoboden-703360.html", "text": "За петнадесета поредна година на 18 май София ще отбележи Европейската нощ на музеите.Повече от 50 галерии и музеи са подготвили интересна програма, включваща изложби, концерти, ателиета, прожекции и разнообразни арт прояви, посветени специално на събитието.Събитието е инициирано от Френския институт в България, Столичната община и Министерството на културата.Част от включилите се в Нощта на музеите са: Националната галерия - Двореца, Националната галерия - Квадрат 500, Софийската градска художествена галерия, Националния исторически музей, Националния военноисторически музей, Националния археологически институт с музей при БАН, Националния етнографски музей при БАН, Софийския арсенал - Музей за съвременно изкуство, Регионалния исторически музей - София, галериите \"Васка Емануилова\", \"Дечко Узунов\", \"Средец\", \"Ракурси\", Oborishte 5 и Espace Port.A.Пълната програма можете да изтеглите .", "date": "2019.05.16", "title": "Нощ на музеите 2019: Над 50 галерии и музеи в София с вход свободен"}
{"url": "https://offnews.bg/politika/df-zemedelie-naj-posle-osvobodi-ot-posta-direktorkata-s-gsm-a-za-rezer-703394.html", "text": "Днес Управителният съвет на Държавен фонд „Земеделие“ гласува освобождаването на заместник-изпълнителния директор на фонда Иванка Багдатова-Мизова.Оставката на Мизова бе поискана от министър-председателя Бойко Борисов преди 2 седмици - причината е, че телефонът й е обявен в сайт за резервации на къща за гости „Тара“ в село Юндола.До днес обаче тя остана на поста си - оказа се, че бившият министър на земеделието Румен Порожанов е отложил свикването на заседание на Управителния съвет на Държавен фонд „Земеделие“.Управителния съвет избра Евдокия Кръстева за заместник-изпълнителен директор на ДФЗ - на мястото на Иванка Багдатова-Мизова.Евдокия Кръстева има две магистратури – по право и по аграрна икономика от Университета за национално и световно стопанство. В периода февруари 2001 г.- юни 2008 г. е била главен секретар на Изпълнителната агенция по лозата и виното. От октомври 2012 г. до юли 2015 г. е съветник по кохезионната политика в постоянното представителство на България в Брюксел. От юни 2008 г. до момента работи в Министерски съвет като държавен експерт в дирекция „Централно координационно звено“ и началник отдел в дирекция „Мониторинг на средствата от ЕС“.", "date": "2019.05.16", "title": "ДФ Земеделие най-после освободи от поста директорката с GSM-a за резервации на къща за гости"}
{"url": "https://offnews.bg/futbol/balakov-izprati-parvite-si-povikvatelni-za-natcionalnia-otbor-703371.html", "text": "Новоназначеният селекционер на българския национален отбор по футбол Красимир Балъков изпрати първите си повиквателни, откакто пое поста след напускането на Петър Хубчев.Бившият плеймейкър на \"лъвовете\" повика 27 футболисти за лагер-сбора преди европейските квалификации срещу Чехия на 7 юни и Косово на 10 юни. Прави впечатление завръщането на Марселиньо от Лудогорец в състава, както и повиквателните към трима играчи на Етър, където Балъков беше за последно на работа.\"Лъвовете\" се събират на 29 май в Национална футболна база \"Бояна\", а избраниците на новия треньор са както следва:Вратари: Николай Михайлов (Левски), Пламен Илиев (Лудогорец), Христо Иванов (Етър)Защитници: Страхил Попов (Касъмпаша), Васил Божиков (Слован Братислава), Николай Бодуров (ЦСКА-София), Иван Турицов (ЦСКА-София), Камен Хаджиев (Академия Пушкаш), Антон Недялков (Лудогорец), Иван Горанов (Левски), Кристиан Димитров (Ботев Пд), Виктор Генев (Черно море), Крум Стоянов (Етър)Халфове и нападатели: Ивелин Попов (Ростов), Георги Костадинов (Арсенал Тула), Кирил Десподов (Каляри), Тодор Неделев (Ботев Пд), Галин Иванов (Халадаш), Марселиньо (Лудогорец), Кристиян Малинов (ЦСКА-София), Мартин Минчев (Черно море), Георги Илиев (Черно море), Янис Карабельов (Славия), Георги Сърмов (Етър), Станислав Иванов (Левски), Станислав Костов (Левски), Исмаил Иса (Дунав)", "date": "2019.05.16", "title": "Балъков изпрати първите си повиквателни за националния отбор"}
{"url": "https://offnews.bg/112/pozhar-v-bolnitcata-v-galabovo-evakuirat-13-patcienti-703370.html", "text": "Пожар е възникнал в болницата в Гълъбово, съобщи пресцентърът на МВР.Няма пострадали пациенти и хора от персонала.Горяла е дежурната стая на медицинските сестри на втория етаж. Сигналът за пожара е подаден в 8.55 часа днес. На място на произшествието са изпратени петима пожарникари с противопожарен автомобил.13 пациенти са били изведени от сградата. Пожарът е локализиран.", "date": "2019.05.16", "title": "Пожар в болницата в Гълъбово, евакуират 13 пациенти"}
{"url": "https://offnews.bg/kultura/nashata-avtorka-zdravka-evtimova-s-prestizhnoto-otlichie-zlatno-pero-703362.html", "text": ", чийто разказ „“ влезе в американски учебник по литература за 8. клас, е сред тазгодишните носители на престижното отличие „Златно перо“.Наградата ще бъде връчена за 24-и път в навечерието на 24 май.Церемонията по награждаването ще се състои на на 22-ри май от 16:00 ч. на „Ларгото“ (пл. Независимост) в центъра на столицата. Събитието е с вход свободен и се провежда в рамките на „Европейски музикален фестивал“ 2019, включен в Календара на културните събития на Столичната община. Инициаторите на наградата „Златно перо“ са музикална агенция „Кантус Фирмус“ и галерия „Макта“ с медийното партньорство на Класик ФМ радио. Съорганизатор на форума е Министерството на културата на Р. България.По традиция една от наградите Златно перо се определя от слушателите на Classic FM радио чрез гласуване. Желаещите да отправят своята номинация могат да дадат своя вот до 20-ти май чрез обаждане на телефон *7576. Изборът на публиката за носителя на 24-тия почетен знак ще бъде обявен на самата церемония на 22-ри май.Пълният списък с имената на наградените за 2019 година:1. Стефан Димитров, композитор2. Надя Сотирова, директор на Къща музей \"Панчо Владигеров\", София3. Ангел Заберски, композитор и пианист4. Владимир Пенев, актьор5. Здравка Евтимова, писател6. Софийска филхармония, по повод 90 години7. Юли Дамянов, диригент8. Българска национална телевизия, по повод 60 години9. Славчо Николов, режисьор10. Добрина Икономова, певица11. Красимира Колдамова, примабалерина и балетен педагог12. Пламена Мангова, пианистка13. Мила Георгиева, цигуларка14. Здрава Каменова, актриса и автор15. Димитър Косев, диригент и инструменталист16. Вили Стоянов, тромбонист17. Лиана Антонова, певица и актриса18. Светлин Ивелинов, хореограф19. Васил Найденов, певец20. Национално музикално училище, по повод 115 години НМУ21. проф. Чавдар Попов, изкуствовед22. Арх. Станислав Константинов, архитект23. Константин Занков, кинооператор24. Предложение от слушателите на Класик ФМ радио", "date": "2019.05.16", "title": "Нашата авторка Здравка Евтимова с престижното отличие 'Златно перо'"}
{"url": "https://offnews.bg/bojni/priatelkata-na-kobrata-kam-dzheni-sushi-poznavash-li-bagata-703375.html", "text": "Американската репортерка Дженифър Равало, популярна повече като Джени Суши, разкри след изслушването в Атлетическата комисия на Калифорния по жалбата й срещу Кубрат Пулев, че е била подложена на кибертормоз от страна на приятелката на българина - фолкпевицата Андреа.Равало разпространи кадри от чат с Андреа в Инстаграм ден преди заседанието на комисията, която в едно от съобщенията си я пита дали познава звездата ни в UFC Благой Иванов - Багата, но не става ясно в каква връзка е въпросът.\"Имам снимки от чатове, в които тя ми казва \"гордее ли се майка ми с мен\", обижда ме и на български с тези думи. Когато те тормозят в интернет, се чувстваш сам, страхуваш се, няма лице зад заплахите. Бях уплашена, много уплашена, никога не ми се е случвало такова нещо преди. Кибертормозът е реален, затова има тийнейджъри, които се самоубиват, много е трудно\", заяви Суши пред кореспондентът на Нова телевизия.Тя сподели още, че няма какво да каже на родния боксьор, както и че не вярва извинението му да е искрено. И от думите изглежда, че не е доволна от наложеното наказание на българина, който е със спрени права за шест месеца на територията на Калифорния.\"Искам той да понесе отговорност за това, което направи. Нямам какво да кажа на Пулев. Не мисля, че той съжалява въобще. Каза, че съжалява, само защото е наказан. Мисля, че трябваше да му отнемат лиценза по-рано и за по-дълго. Ако наистина съжаляваше, щеше да ме потърси по-рано, вместо да говори тези лъжи за мен. Освен целувката, той ме хвана за задните части и се засмя. Но, разбира се, действията му след това - наричайки ме лъжкиня и че това не се е случило - също ме засегнаха\", сподели репортерката.Пулев действително отрече да е хващал Суши на посоченото място, като разкри, че е гледал на нея повече като на приятелка, отколкото на журналист.", "date": "2019.05.16", "title": "Приятелката на Кобрата към Джени Суши: Познаваш ли Багата?"}
{"url": "https://offnews.bg/izvan-terena/atanas-uzunov-napravi-shou-na-zasedanieto-na-obshtinskia-savet-v-plovd-703374.html", "text": "Административният директор на Локомотив (Пловдив) Атанас Узунов се появи в костюм на смърф на днешната сесия на Общинския съвет на Града под тепетата, информира сайтът Plovdiv24.bg.Поводът, естествено, бе спечелването на историческата първа за Локо Купа на България след снощния успех над съгражданите от Ботев с 1:0. Прозвището на Локомотив е именно \"смърфовете\" и това е дало повод на Узунов за закачката.\"Малко съм развълнуван, а и не съм спал. От името на ръководството на Локомотив искаме да изразим нашата благодарност за феърплея, който показаха двете агитки, както и самите футболисти. Искаме да благодарим за организацията, която направиха Община Пловдив и пловдивската полиция - нямаше никакви произшествия на отиване и връщане.Доказахме, че освен Европейска столица на културата, Пловдив е столица и на футбола. Доказахме, че футболът е една социална магия, която обединява много хора. Малко след мача имахме телефонно обаждане от премиера, който благодари за шоуто, което представиха двете агитки и поздрави Локомотив за спечелването на Купата.И последно - аз имам една закачка с един мой колега - както по политическа, така и по спортна линия. Това е колегата Иван Петков. 20 дни от Ботев тръбяха по медиите, че купата е жълта. Този трофей обаче е сребрист. Но аз наистина съм му купил една купа и тя е жълта.Да си прави салата в нея. Вътре има няколко бонбони - сини и червени\", каза с чувство за хумор от трибуната бившият международен рефер.", "date": "2019.05.16", "title": "Атанас Узунов направи шоу на заседанието на Общинския съвет в Пловдив"}
{"url": "https://offnews.bg/obshtestvo/borisov-i-tcipras-davat-start-na-stroezha-na-gazovata-vrazka-703369.html", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция, съобщиха от пресцентъра на МС. Интерконекторът между двете страни е един от приоритетните проекти за сигурност и конкурентоспособност на енергийния пазар в Европейския съюз.Проектът е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа.Церемонията за даване началото на строителните дейности по проекта ще се състои на 22 май до с. Кирково, на пътя преди ГКПП Маказа. ", "date": "2019.05.16", "title": "Борисов и Ципрас дават старт на строежа на газовата връзка"}
{"url": "https://offnews.bg/temida/osadiha-kmeta-na-obshtina-rodopi-uslovno-shte-vrashta-460-000-lv-703376.html", "text": "Специализираният наказателен съд постанови една година лишаване от свобода с 3 години изпитателен срок за кмета на община „Родопи“ Йордан Шишков. Той е признат за виновен за това, че на 29 октомври 2010 г. и 17 януари 2011 г., при условията на продължавано престъпление, не е положил достатъчно грижи за повереното му общинско имущество, от което са последвали щети в размер на общо 459 654,57 лв. В качеството си на длъжностно лице сключил две спогодби по изпълнение на договори на общината с „Интегрирани пътни системи“ АД – София, съгласно които били предвидени неустойки за всяко забавено плащане от общината (от 0,2 до 10% от просрочената сума). Тези неустойки не фигурирали в първоначалните договори, но общината платила съответно 148 472,57 лв. и 311 182 лв. вследствие на подписаните от кмета спогодби. Съдът уважи гражданския иск на община „Родопи“ Шишков да възстанови пълния размер на нанесената щета от двете спогодби от 459 654,57 лв. Освен това, той е осъден да плати в полза на държавата 2537 лв. разноски по делото,както и 18 386,18 лв. държавна такса върху уважения размер на гражданския иск.Специализираната прокуратура ще протестира присъдата на Специализирания наказателен съд по отношение условното наказание на Йордан Шишков, както и признаването му за невиновен по обвинение за сключване на договори с търговски дружества, без осигурено финансиране на изпълнението им в общинския бюджет. От това общината загубила още 116 327,19 лв. за арбитражни такси, експертизи и възнаграждения на арбитри.", "date": "2019.05.16", "title": "Осъдиха кмета на община Родопи условно, ще връща 460 000 лв."}
{"url": "https://offnews.bg/obshtestvo/60-tonna-skala-nadvisna-nad-plovdivsko-uchilishte-703372.html", "text": "60-тонна скала е надвиснала над корпус на Професионалната гимназия по вътрешна архитектура и дървообработване „Христо Ботев“ в Пловдив.Огромният скален масив над 20 кубика се е отцепил от основната скална маса на хълм Бунарджика.„Причината е в корените на старо паднало дърво. Те са загнили и са освободили обем, след което се стига до разрушаване на скалите и надвисване на скалния масив над сградите на Гимназията по дървообработване. Обследвахме го и незабавно започна работа с цел недопускане на инцидент – да не падне скала да удари сградата или дете вътре в нея. Животът и здравето на децата са най-важни“, каза кметът на район \"Централен\" в града Георги Стаменов, цитиран от агенция \"Фокус\".Очаква се дейностите по обезопасяването да приключват до 10 дни. „Около 2 метра във височина от този масив вече са обрушени, което намалява възможностите да се прекатури и съответно да удари сградата“, добави Стаменов.Към момента в корпуса, над който е надвиснала скалата, не се провеждат учебни занятия. ", "date": "2019.05.16", "title": "60-тонна скала надвисна над пловдивско училище"}
{"url": "https://offnews.bg/politika/sergej-stanishev-samo-sotcialistite-mogat-da-promeniat-balgaria-i-evr-703354.html", "text": "Мислете за вашето бъдеще и бъдещето на вашите деца. Гласувайте на европейските избори с №18 в бюлетината за БСП. БСП е силата на промяната в България, а европейските социалисти са силата на промяната в ЕС.Това заяви президентът на ПЕС и кандидат за евродепутат от \"БСП за България\" Сергей Станишев пред БТВ. Той добави, че е забавно, когато ЕНП, които управляват Европейската комисия поне от 25 години, говорят за промяна. Лидерът на европейската левица коментира, че ако са искали промяна, ЕНП са можели да я реализират.\"Европа се нуждае от социална промяна, хората я очакват. Затова се стремим към прогресивно лявоцентристко, проевропейско мнозинство в ЕП около ПЕС, като най-голямата политическа сила\", категоричен бе Станишев.\"Европейският социален стълб тръгна от Гьотеборг по инициатива на шведския премиер социалдемократ Щефан Льовен. По настояване на социалистите, това се превърна в реална политика и позиция на ЕП\", коментира още Сергей Станишев. И заяви, че имаме новина, когато десницата се опитва да си го припише. Той се аргументира, че основният проблем на доминираната от ЕНП Европейска комисия е политиката на орязване и ограничения. Кандидатът за евродепутат, добави, че търсейки изход от икономическата криза, десницата се е фиксирала върху това, че целият проблем е в държавния дълг. \"Истината е, че тази криза бе създадена от финансовия спекулативен капитализъм, който взриви финансовата система. Тогава ЕК, доминирана от ЕНП, каза, че всяка държава трябва да ореже максимално своите разходи, за да ги приведе в ред. Безспорно е, че трябва да има ред в бюджета, но бе направено толкова насилствено, че социалната тъкан на редица страни бе разкъсана\", категоричен бе президентът на ПЕС.Той заяви, че тази политика е нанесла огромни щети в доверието към ЕС, защото вместо да бъде съюз, който създава надежда и по-добър живот за всеки, се е превърнал в наказателен и от там идва ръстът на националистите. Сергей Станишев каза още, че преразпределението и насочването на ресурсите от ЕС трябва да бъде в подобряването на жизнения стандарт на хората и това е целта на социалистите. Той заяви, че Европа се нуждае не от пакта за стабилност, наложен от ЕНП, а от пакт за устойчиво развитие, който включва финансова стабилност и социално развитие, защото хората живеят бедно. Станишев припомни, че в края на мандата му като премиер държавният дълг на България е намалял от 30% на 14% от БВП. \"Оставихме на първия кабинет Борисов 8 млрд. лв. резерв. Наред с това, пенсиите бяха увеличени с над 80%, увеличихме и минималната и средната заплата в България\", припомни още кандидатът за евродепутат. Той добави, че след толкова години управление на Борисов, в България делът на работещите бедни е нараснал от 6,5% на 10%. Президентът на ПЕС коментира, че 42% от българите живеят или под прага на бедността или в тежки материални лишения, по данни на НСИ. \"Темпът на догонване в доходите на българите трябва да се ускори, затова най-голямата опасност за България е Европа на няколко скорости. Българските евродепутати трябва да се стремят да бъдем в ядрото на ЕС, а не в неговата периферия. Механизмите за приемането ни в еврозоната, неприемането ни в Шенген също е двоен стандарт, какъвто има при храните. Това е пълно безобразие\", категоричен бе той. Във връзка с оставките в правителството заради съмнения за корупция Сергей Станишев коментира, че корупция има навсякъде, но в България тя е много по-широкоразпространена и окопала се. \"Трябват системни мерки за борба с корупцията и основно внимание към разходването на европейските, но и на всички публични средства. Европейските средства са израз на солидарност към новите страни, които са по-изостанали. Вече 12 години сме член на ЕС и при тези десетки милиарди левове, които се изляха в България, би трябвало сме много по-близо до стандарта на ЕС\", коментира още той. Станишев заяви, че това не е така, защото много от тези средства се отклоняват в частни ръце и хората го усещат. Той добави, че Европейската прокуратура е добра стъпка за решаването на много проблеми и тя трябва да започне да функционира още от следващата година. \"Хората са отчаяни и обезверени по отношение на политиците, но виждат, че това, което се случва в ЕС, засяга техния живот, работните им места и стандарта на живот в България. Пример за това е битката ни по пакета \"Мобилност\", каза още Сергей Станишев. Той добави, че трябва да се научим да отстояваме интереса си последователно и със системна работа. \"Най-голям интерес за най-бедната страна в ЕС, каквато за съжаление е България, е Европа да се обърне в социална посока. Това може да стане с Европейския социален стълб, превърнат от социалистите от прокламация в план за действие с Младежка и Детска гаранция и общоевропейска политика за увеличаване на доходите\", категоричен бе Станишев. Той добави, че когато десните обвиняват социалистите, че само харчат, трябва да припомним, че ПЕС е започнала няколко инициативи, които могат да донесат много постъпления в европейския и националните бюджети. \"Инициирахме данък върху големите корпорации, които имат приход по-голям от БВП на България, а плащат данъци по-малки от една средна фирма. Доказали сме, че когато искаме да направим нещо социално, първо осигуряваме финансовия ресурс за него\", добави Сергей Станишев. Той коментира, че над 850 млрд. евро годишно не влизат в бюджетите на страните членки заради избягване на данъчното облагане. \"Огромните корпорации, които избягват да плащат данъци, трябва да ги плащат в страните, където работят\", заяви още Сергей Станишев. ", "date": "2019.05.16", "title": "Сергей Станишев: Само социалистите могат да променят България и Европа"}
{"url": "https://offnews.bg/sviat/v-rusia-desetki-zadarzhani-na-protest-sreshtu-zastroiavaneto-na-park-703377.html", "text": "Над 60 души са задържани по време на масови протести в Екатеринбург срещу решението на централен градски парк да бъде построена църква, 21 от тях ще останат в ареста от 2 до 10 денонощия, съобщава Интерфакс.Решението за застрояването на парка е взето през септември 2018 г. Голяма част от жителите се обявиха против него, инициативна група внесе в избирателната комисия искане за провеждане на референдум, но получи отказ.На 13 май в парка се появиха заграждения около парцела за бъдещия строеж. Същия ден гражданите спонтанно се събраха на първата си протестна акция, започнала вечерта и приключила сутринта. На следващия ден се състоя вторият неразрешен протест, а срещу него властите изпратиха полиция, гвардия и мобилните отряди със специално предназначение ОМОН. Задържани бяха 26 души, трима ранени са в болница. В сряда вечерта протестът бе още по-мащабен с още по-жесток отпор от страна на униформените.Днес говорителят на руския президент Дмитрий Песков заяви, че действията на силовите структури са били „реакция срещу провокациите“. Запитан доколко може да бъде оправдан силовият сценарий в Екатеринбург, той заяви, че „сценарият винаги е оправдан, когато става дума за провокации, а там не е минало без такива и това е предизвикало съответните действия на службите за сигурност“.Песков посочи, че в Екатеринбург се провежда разяснителна кампания и продължава диалогът с тези, които го искат. Според него не било истина, че планът за изграждането на храма е само част от проект за застрояването на целия парк и че се предвижда строителството на още други сгради.По-рано обаче рускоезичното електронно издание The Bell се позова на материали от обществените обсъждания и съобщи, че проектът за спорния храм, срещу който протестират в Екатеринбург, предвижда не само неговото изграждане, но и строителството на търговски и жилищни комплекси в съседство. Под заглавие „Богоугодно СПА: редом с храма спонсорите му ще построят цял квартал“ изданието пише, че църквата „Св.Екатерина“, за която вече цялата страна знае, е проектирана като част от многофункционалния център River Youse с жилища, бизнес-офиси, фитнес-центрове и подземен паркинг. Проектът е разработен от компанията от уралски бизнесмени, които смятат да изградят храма.", "date": "2019.05.16", "title": "В Русия: десетки задържани на протест срещу застрояването на парк"}
{"url": "https://offnews.bg/politika/radan-kanev-otlozhili-tol-sistemata-folksvagen-otlozhili-zavoda-703373.html", "text": "Водачът на листата на Демократична България Радан Кънев публикува гневен коментар по повод актуалните предизброрни \"отлагания\" в България.Ето какво написа той на профила си във фейсбук:", "date": "2019.05.16", "title": "Радан Кънев: Отложили тол-системата. Фолксваген отложили завода"}
{"url": "https://offnews.bg/112/mazh-nahlu-v-kabinet-na-psihiatar-i-strelia-s-gazov-pistolet-703355.html", "text": "Мъж е нахлул безпричинно в частен кабинет на психиатър в Бургас и произвел няколко изстреля с газов пистолет.За инцидента съобщи бургаската полиция.Около 17:50 ч в сряда лекарят бил с пациент в кабинета си на улица Захари Стоянов в к-с \"Меден рудник\". Вратата се отворила и в помещението влязъл непознат човек, облечен в спортен гащеризон и с мотористка каска на главата. Той който безпричинно произвел три изстрела с газов пистолет. Гилзите са открити при извършения допълнителен оглед.От инцидента лекарят и неговият пациент не са пострадали.По случая е образувано досъдебно производство.Във връзка с инцидента Българският лекарски съюз (БЛС) излезе с позиция, в която призова за бързо прилагане на закона и ефективни присъди. Настояването е във връзка с инкриминирането на нападенията над медици. Ето какво се казва в позицията:", "date": "2019.05.16", "title": "Мъж нахлу в кабинет на психиатър и стреля с газов пистолет"}
{"url": "https://offnews.bg/sviat/sasht-spria-vsichkite-si-poleti-do-venetcuela-703335.html", "text": "САЩ спира временно всички пътнически и товарни полети за Венецуела. Заповедта е на американското министерство на транспорта, а причината - вълненията в латиноамериканската страна. Част от тях заплашват безопасността на екипажите. На 1 май американското Управление за гражданско въздухоплаване препоръча на американските компании да напуснат територията на Венецуела в рамките на 48 часа, припомня Нова тв.По-рано ведомството забрани на американски самолети да летят над Венецуела на височина по-малка от 8 километра.", "date": "2019.05.16", "title": "САЩ спря всичките си полети до Венецуела"}
{"url": "https://offnews.bg/obshtestvo/zhena-otkri-pale-s-zhalti-paveta-v-dvora-si-703336.html", "text": "Столичанка откри около 6 кв. метра жълти павета в двора на новозакупения си имот в кв. \"Гео Милев\". Жената се свърза със Столична община и съобщи за находката. Благодарим за отговорността, с която тя се отнесе към ценните керамични блокчета. Това съобщи зам.-кметът Дончо Барбалов на страницата си във фейсбук. По нейно желание не съобщаваме името й, уточни той.Екип на общинското дружество \"Софинвест\" веднага е посетило дома на жената, за да прибере жълтите павета, които са обявени за културно наследство. София вече е проучила технологията за производството на жълтите павета и в момента се опитва да яизползва, уточни Барбалов по БНТ. В момента има запас от 10 920 броя от жълтите павета, който е крайно недостатъчен. Все още обаче у нас не се е намерила фирма, която да произведе керамични блокчета с такава устойчивост и цвят.", "date": "2019.05.16", "title": "Жена откри пале с жълти павета в двора си"}
{"url": "https://offnews.bg/politika/studenti-kam-tcvetelina-penkova-ne-e-chestno-da-ni-prinuzhdavat-da-bi-703339.html", "text": "Не е честно ни принуждават да бягаме от собствената си държава. С тези думи студенти от Медицинския университет в Плевен посрещнаха кандидатът за евродепутат от \"БСП за България\" Цветелина Пенкова. “Целесъобразното и прозрачно усвояване на европейски финансови средства е ключово за подобряване на условията на труд в това число и в здравеопазването”, заяви тя по време на срещата. Пенкова подчерта, че една от най-важните цели, заложени във “Визия за Европа” и нейн личен приоритет, е създаване на условия за равностойно заплащане за еднакъв труд, а най-голяма разлика във възнагражденията в България и в чужбина се наблюдава в сферата на здравеопазването. Студентите изразиха недоволство и от факта, че дори и успешно да завършат специализацията си, след това се сблъскват с проблема на диспропорцията между свободни работни места и кадрите, които завършват медицина. Те пожелаха по-добри условия за провеждане на специализации след завършване на семестриалното обучение и откриване на повече места за специализантите. Студентите изразиха съмнение, че съкращаване на броя клинични пътеки на общински болници е в резултат на лобитата на частните болници. Частните болници от своя страна масово нямат спешни звена, нито акредитации за обучение на специалисти, но въпреки това получават държавни субсидии. Според тях така структурирана българската здравна система е обречена.Кандидатът за евродепутат прие предложенията на студентите по медицина относно това как да се подобрят условията на труд и възнагражденията в сферата на здравеопазването и кои са факторите, които стимулират младите лекари да търсят реализация в чужбина. Бяха обсъдени, също така и проблемите с осигуряването на здравни грижи в малките населени места, липсата на апаратура и необходимостта от модернизация на болничното оборудване. ", "date": "2019.05.16", "title": "Студенти към Цветелина Пенкова: Не е честно да ни принуждават да бягаме от държавата си"}
{"url": "https://offnews.bg/politika/vazrazhdane-spria-obuchitelnite-seminari-za-uchiteli-po-istoria-703338.html", "text": "Представители на Възраждане начело със своя председател Костадин Костадинов проведоха обещаната им среща в Министерство на образованието с министър Красимир Вълчев, съобщиха от партията. Повод за срещата бяха обучителни семинари за учителите по история в гимназиалните курсове, организирани от МОН.От партията на Костадин Костадинов преди повече от две седмици се обявиха против семинарите с мотива, че с тях са се свързали учители по история от няколко гимназии. По думите им лекторите са внушавали на учителите да преподават в гимназиалните курсове, че основният враг на България е Русия, че най-близък приятел ни е Турция, че турско робство не е съществувало, че българите доброволно са приемали исляма и на драго сърце са си давали децата за еничари, че българският народ не е славянски и че най-голямото зло в нашата история е комунизмът между 1944 г. и 1989 г., твърдят от формацията. По този повод, от Възраждане поискаха с нарочно писмо и среща с Красимир Вълчев. В него те изразяват своята загриженост от случващото се и заявяват, че се прави опит да се поставят под съмнение или открито да се отричат факти от националната ни история. Че се прави опит, интерпретациите на фактите, повлияни от временната политическа конюнктура, да заменят самите факти, а самият предмет да се идеологизира.От партията добавят, че след като в продължение на две седмици не получили отговор, Костадинов и неговите последователи буквално нахлули в министерството и в хотел „Шератон” по време на церемонията по награждаването на учителя на годината, за да потърсят обяснение. В крайна сметкас тигнали до среща с министъра вчера.Как е протекла тя, пише Костадин Костадинов, във своя Фейсбук-профил:Представители на \"Възраждане\" са провели и среща в Министерство на външните работи по повод правата на българското национално малцинство в Украйна.След като на 25.04.2019 г. украинският парламент прие закон за задължителното използване на украинския език като официален в цялата страна, включващ мерки, задължаващи всички държавни служители, доктори, учители, адвокати и други, да говорят само на украински език или да бъдат глобени, от партия \"Възраждане\" излязоха с позиция в защита на българското национално малцинство в Украйна, съобщават от партията.От \"Възраждане\" тогава изразиха безпокойство, че ще бъдат нарушени правата на българското национално малцинство в Украйна, признати от самата украинска държава, и ще бъдат създадени сериозни трудности в неговия всекидневен живот.От партията на Костадинов съобщават, че от страна на Външно участие в срещата е взел заместник-министър Юрий Щерк – отговарящ за направление „Източна Европа и Централна Азия“ в МВнР.Срещата е протекла конструктивно, като представителите на външното ни ведомство са обяснили, че следят отблизо ситуацията с приетия от украинския парламент „Закон за държавния език”.Също така, дипломатите ни са заявили, че вече са предприели постъпки пред украинската страна по този въпрос, както и предстои да се предприемат нови. Още повече, че законът все още не е подписан от новия президент на Украйна Владимир Зеленский и не е влязъл в сила, а очакванията са, че преди да се случи това, в него ще се внесат определени промени, именно в посоката, за която настоява и партията на Костадинов.", "date": "2019.05.16", "title": "Възраждане спря обучителните семинари за учители по история"}
{"url": "https://offnews.bg/ikonomika/prevozvachite-pobediha-tol-sistemata-otiva-na-popravitelen-703357.html", "text": "Тол системата отива на поправителен. Вместо да стартира от 16 август, каквито бяха досегашните намерения, заплащането на пропътувано разстояние за тежкотоварните превозни средства над 3,5 тона ще започне да се тества от тази дата. Това стана ясно след среща на превозвачи и премиера Бойко Борисов.До сбирката се стигна след като фирмите от сектора заплашиха да започнат стачни действия. Заплахата в предизборната ситуация подейства мигновено.От организацията ще предоставят свои превозни средства, за да бъдат монтирани специални тестови устройства.Тя уточни, че преминаването по републиканските пътища по време на този период няма да се заплаща.От 16 ноември до 16 януари пък стартират тестове на системата в реално време.На срещата стана ясно и че ведомството на Аврамова ще коригира разчетите си за пътните такси. Новите предложения се очакват в края на месеца на консултативен съвет в МРРБ.Тя подчерта, че в бъдещите разговори ще се коментира всеки един път и че ще бъде представена карта на пътищата с нулева ставка, които да са с обща дължина от 10 800 км.", "date": "2019.05.16", "title": "Превозвачите победиха: Тол системата отива на поправителен"}
{"url": "https://offnews.bg/tehnologii/shefat-na-a1-evropa-triabva-da-stane-po-konkurentosposobna-za-da-zap-703334.html", "text": "„Успехът на нашия европейски модел се базира на икономическа мощ и конкурентоспособност, и е много важно да запазим тази конкурентоспособност, ако искаме да съхраним досегашния стандарт на живот, с който сме свикнали”, сподели Томас Арнолднер, главен изпълнителен директор на A1 Group, по време на фестивала за иновации и технологии webit 2019. Той сподели, че има три условия, за да може Старият континент да стане конкурентен на останалите пазари: по-малко регулации, по-бързо вземане на решения и подобряване на образованието.Томас Арнолднер участва в първия дискусионен панел на webit 2019, който беше на тема „Визия за Европа 2030 и как да предпазим бизнеса и потребителите”, в който взеха участие представители на още две големи имена от европейския бизнес – Siemens и Airbus. Томас Арнолднер е главен изпълнителен директор на А1 Group - водещ доставчик на комуникационни решения, услуги за електронни разплащания и забавление, както и на интегрирани бизнес решения. А1 Group развива своята дейност в седем страни от Централна и Източна Европа, сред които е и България. Към края на 2018 година A1 Group има над 25 милиона клиента и над 18 700 служителя, с приходи от 4,47 милиарда евро и EBITDA от 1,38 милиарда евро.Според Томас Арнолднер, в момента Европа изостава по отношение на растеж и ключови технологии, като изкуствения интелект например, от САЩ и Китай. Ключов фактор за намаляването на това изоставане е въвеждането на ново поколение мобилни мрежи като 5G. Те ще променят начина, по който се произвежда и доставя съдържание, начина на общуване и като цяло бизнес средата в Европа. Но това не може да стане без помощта на местните регулатори, които лицензират и дават честоти на компаниите.Като една от големите бариери пред развитието на технологиите в Европа Арнолднер посочи регулациите. Той застъпи тезата, че в ЕС има много успешни международни компании и талантливи кадри, но тежките регулации правят европейските технологични компании неконкурентни на компаниите от САЩ и Китай, където е значително по-лесно да се развие високотехнологичен бизнес. Тук идва и възможността да се въвеждат нови технологии без това да отнема много време за взимане на нужните одобрения и разрешения от съответните държавни органи.И на последно място, но не и като значение, според Арнолднер, идва подобряването на образованието. В този елемент се включва както дигитализацията на процеса на учене, така и залягане на технологиите в самия образователен материал на учениците.През миналия месец A1 Group започна изграждането на една от първите 5G мобилни мрежи в Европа. Компанията получи разрешение да ползва нужните честоти от австрийското правителство и в партньорство с Nokia вече работи по пускането на нова мобилна мрежа в страната. В България очакванията са, че А1 ще стартира своята 5G мрежа през 2020 година, ако компанията получи право да закупи честоти в страната. А1 България вече разполага с 4,5G мрежа и постепенно подготвя своята инфраструктура, за да може бързо да изгради и стартира 5G.", "date": "2019.05.16", "title": "Шефът на А1: Европа трябва да стане по-конкурентоспособна, за да запази своя висок стандарт на живот"}
{"url": "https://offnews.bg/politika/madzhistreli-ot-glas-naroden-i-v-lovech-chuh-che-horata-ne-razbirat-703351.html", "text": "Шестима кандидати за евродепутати от листата на Глас Народен се срещнаха с граждани на Ловеч. В разговора участваха София Георгиева Перник, членовете на структурата на Глас Народен в града, представители на партията от Шумен, както и симпатизанти, дошли да чуят програмата й за евроизборите. Болезнена, но полезна дискусия проведохме, коментира след срещата водачът на листата с № 19 Венета Маджистрели.  Продължавам да чувам - в пореден град, че няма достатъчно информация по Европейските въпроси, а малкото известни факти са неразбираеми за българските граждани поради отдалечността от ежедневните им проблеми, бюрократичния език и липсата на конкретика в предложенията.Как ли си обясняват това досегашните евродепутати и представляваните от тях партии на статуквото?, попита риторично Венета Маджистрели на страницата си във фейсбук. Тя публикува и снимки с многозначителния текст Северозападните села: Евроизбори 2019", "date": "2019.05.16", "title": "Маджистрели от Глас Народен: И в Ловеч чух, че хората не разбират ролята на ЕС (снимки)"}
{"url": "https://offnews.bg/politika/maria-belova-stana-deputat-na-miastoto-na-desislava-taneva-703343.html", "text": "Мария Белова положи клетва като народен представител от ПГ на ГЕРБ в началото на днешното пленарно заседание.Белова става депутат съгласно решение на ЦИК от 15 май 2019 г., като заема мястото на Десислава Танева от ГЕРБ, която вчера положи клетва като министър на земеделието, храните и горите.Мария Белова е част от листата на ПП ГЕРБ в 21 МИР - Сливен на парламентарните избори през 2017 г.Новата народна представителка е родена през 1980 г. в Сливен. По професия е юрист.", "date": "2019.05.16", "title": "Мария Белова стана депутат на мястото на Десислава Танева"}
{"url": "https://offnews.bg/tenis/sharapova-propuska-rolan-garos-703353.html", "text": "Двукратната шампионка от \"Ролан Гарос\" Мария Шарапова отказа участие в Откритото първенство на Франция по тенис заради контузия на дясното рамо.32-годишната рускиня получи травмата си в края на януари и оттогава не е играла, заради което се свлече до 35-ото място в световната ранглиста.Рускинята достигна до осминафиналите на Откритото първенство на Австралия, а след това взе участие и на турнира в Санкт Петербург, но заради проблема прекрати участие преди срещата си от втория кръг, след което се подложи на лечение.\"Решението ми да се оттегля от \"Ролан Гарос\" не беше лесно, макар че е най-правилното за мен. Добрата новина е, че се завърнах на тренировъчния корт и бавно възвръщам силата на рамото ми\", коментира шампионката в Париж от 2012 и 2014 година.Откритото първенство на Франция по тенис стартира на 26 май.", "date": "2019.05.16", "title": "Шарапова пропуска Ролан Гарос"}
{"url": "https://offnews.bg/drugi/ivan-tomov-izkachi-vrah-lhottce-atanas-skatov-sleze-sam-v-bazov-lager-703344.html", "text": "Алпинистът Иван Томов е стигнал връхната точка на Лхотце (8516 м.) без помощта на кислород и шерпи. Покоряването на върха е станало факт в 9:40 ч. сутринта местно време, съобщиха от фирмата \"Ча турс\". Заедно с Томов е била и рускинята Настя Рунова. Малко преди тях други членове на експедицията също са изкачили върха.Името на Иван Томов стана популярно след изкачването на връх Манаслу, който е висок 8,156 метра през септември 2017 година. Три години по-рано заедно с легендата в българския алпинизъм Боян Петров стъпиха на високия 8,047 метра Броуд Пик.В същото време стана ясно, че Атанас Скатов е стигнал сам в Базовия лагер на 5500 м. височина под Канчендзьонга, след като по-рано през деня успя да изкачи успешно върха. Останалите над 20 души от експедицията са останали да пренощуват в лагер 4.Финалният щурм на Канчендзьонга и последвалото слизане на сливналията продължиха около 40 часа. Тръгнал е от лагер 4 вчера около 18.00 ч. непалско време и е пристигнал на върха сутринта в 07.15 – 13 часа преход нагоре с положителна деневилация от + 1200 метра. Слиза надолу до Базов лагер и преодолява отрицателна денивелация от 3000 метра. Скатов не ползва услугите на шерпи и е свалил сам целия си багаж надолу.“Изключително труден връх! Изтощен съм много, вървях много дълго. Не си чувствам краката. Всички останаха да спят на лагер 4, а аз реших да тръгна сам и току-що пристигам в базов лагер. Носех и целия си багаж сам.”, каза той в разговор по сателитния телефон с близките си от Базовия лагер.", "date": "2019.05.16", "title": "Иван Томов изкачи връх Лхотце, Атанас Скатов слезе сам в базов лагер на Канчендзьонга"}
{"url": "https://offnews.bg/futbol/chuzhdenetc-poema-tcska-703346.html", "text": "Новият треньор на ЦСКА най-вероятно ще е чужденец и договорът му ще бъде за период от 2 години. Това е съобщил Гриша Ганчев на фенове на клуба, които са били на среща с него. Присъствали са главно представители на сектор „Г”, който през целия сезон стои зад отбора твърдо.В момента се търси име, което да е достойно за ЦСКА, информира „24 часа\". Има голям шанс това да е сърбин с доста добра европейска визитка, чийто договор обаче изтича в края на сезона.Треньорът ще бъде избран в най-кратки срокове, за да може да започне работа още преди лятната подготовка на червените и да има дума за селекцията.В момента ЦСКА се води от Добромир Митов, а Люпко Петрович и Димитър Пенев са в ролята на консултанти. Триото е временно решение, след като Любослав Пенев изненадващо напусна поста си.Сезонът пък бе започнат от сърбина с английски паспорт Нестор Ел Маестро, който в момента си търси работа.Строежът на новия стадион на ЦСКА ще започне най-вероятно през януари, за да мине първо обсъждането на подробния устройствен план на Борисовата градина. Датски инвеститор ще помага на Гриша Ганчев и Юлиан Инджов.Все още обаче не е взето окончателно решение кой от вариантите за ново съоръжение ще бъде избран. ЦСКА няма никакво намерение да излиза от сегашната чаша на стадиона, като единствено теренът ще бъде вкопан надолу, а атлетическата писта ще бъде премахната.", "date": "2019.05.16", "title": "Чужденец поема ЦСКА"}
{"url": "https://offnews.bg/evropa/debatat-na-vodeshtite-kandidati-za-ek-tezi-i-idei-703347.html", "text": "Водещите кандидати за председател на следващата Европейската комисия участваха снощи в дебат в Европейския парламент в Брюксел.Те говориха по въпросите за миграцията, икономиката, опазването на околната среда, данъците и международните отношения.Нико Куе (Европейска левица) определи миграцията като огромна човешка трагедия, но и възможност за хора без перспективи у дома. Той призова всички европейски политики за връщане на незаконни мигранти да бъдат преразгледани. Куе поиска назначаване на младите хора на работа с постоянни трудови договори. По неговите думи международните дружества са отговорни за 70 на сто от замърсяването на околната среда по света и настоя тежестта от енергийния преход да не се прехвърля на най-бедните граждани.Той отбеляза, че все още ЕС не е постигнал уеднаквена данъчна основа. Според него договорите за свободна търговия ощетяват европейците, предаде БТА.Ска Келер (Зелена партия) защити честно разпределение на отговорността за мигрантите. Според нея е необходимо изпращането на европейски морски спасителни сили за мигрантите в Средиземноморието. Келер отчете, че политиките на бюджетни ограничения са нанесли големи щети за младите хора в Европа. Тя призова за инвестиции в \"зелена\" икономика и за европейски мерки за енергийния преход. Хубаво е, че знаем какво да направим за защита на природата. Лошото е, че засега не го правим, посочи Келер, цитирана от БТА.Тя призова за данъчна справедливост и повишено облагане на дружества за електронна търговия. Келер настоя за европейско единство и ЕС да бъде сила на мира и човешките права. Продаваме оръжия на диктатори. Това трябва да престане, не трябва да приемаме парите на диктаторите в нашите банки. Търговията не е самоцел, заяви Келер.Ян Захрадил (Европейски консерватори и реформатори) посочи, че ЕК следва да уважава всяка държава от ЕС, независимо от размера и местоположението й, както и да не поучава правителствата. Той добави, че не би повторил грешката със задължителни квоти за разселването на мигранти. По неговите думи са необходими бежански лагери извън ЕС.Захрадил посочи, че работата на ЕК е да създава подходящата законодателна основа за бизнеса, за да има работа за младежите. По неговите думи не е нужно ЕС да си поставя неизпълними цели за защита на околната среда, но трябва да изпълни поетите обещания. Според него ЕС би трябвало да преразгледа помощите за земеделците и да насочи средства и към по-малките производители. Той се обяви против европейски данъци, както и за водене на търговски преговори със САЩ.Маргрете Вестагер (Алианс на либералите и демократите) отбеляза, че ЕС е най-доброто място за живеене на света, особено за жените. Тя призова европейските общества да бъдат основани на върховенството на закона. По нейните думи са спешно необходими дългосрочно решение за миграцията, както и законни пътища за мигрантите.Вестагер подкрепи предложението бизнесът да бъде насърчаван за разкриването на работни места за младите срещу достойно заплащане. По нейните думи милиони работни места могат да бъдат разкрити в усилията за опазването на околната среда, например със строежа на високоскоростни железопътни линии. Имаме почти всички необходими технологии. Трябва ни електронно облагане и общ минимум на корпоративното облагане. Данъчен рай е там, където всеки си плаща данъците, коментира тя. Вестагер призова ЕС да защитава европейския бизнес по света.Манфред Вебер (Европейска народна партия) настоя, че въпросите с миграцията имат само общо решение. Той предложи данъчните въпроси и външнополитическите решения на ЕС да бъдат приемани не с единодушие, а с мнозинство. Вебер защити предложението гражданските полети да бъдат включени в издаването на разрешителни за квоти на замърсяване. Той защити воденето на търговски преговори със САЩ, но без изнудване.Франс Тимерманс (Партия на европейските социалисти) подкрепи предложението големите дружества да плащат повече данъци, въвеждането навсякъде в ЕС на минимална работна заплата, върховенство на закона във всяка страна, защита на жените. По неговите думи опазването на природата следва да бъде сред водещите задачи пред ЕК.Тимерманс определи като неприемливи действията на италианското правителство срещу мигрантите в Средиземно море. След Вебер, Тимерманс също предложи специален план за развитието на Африка. Тимерманс се обърна по повод скандалите за разселването на мигрантите към държавите от Централна и Източна Европа, и заяви, че съпричастността не е само за неща, които им харесват. По неговите думи, без справедливо поделяне на тежестта от мигрантите, границите в ЕС ще се върнат.Тимерманс предложи минималната заплата в държавите от ЕС да бъде 65 на сто от средната. Друго негово предложение е да се добиват права за участие в изборите от 16-годишна възраст. Той подкрепи предложението за облагането на самолетното гориво, минималното корпоративно облагане, повишаване на данъчния принос на дружествата за електронна търговия.Заедно сме по-силни от Русия и Китай. В ЕС има приятели на руския президент Владимир Путин като евродепутата Найджъл Фараж, италианския вицепремиер Матео Салвини, австрийския вицеканцлер Хайнц-Кристиян Щрахе. За пръв път в историята президент на САЩ иска слаба и разединена Европа. Трябва да бъдем твърди срещу Путин, призова ТимермансВодещите кандидати за следващ председател на Европейската комисия определиха снощния съвместен дебат в Европейския парламент като полезен за преценката на избирателите. Те изразиха надежда, че дебатът ще допринесе за по-голямо участие на гласоподавателите в изборите за евродутати.Манфред Вебер (Европейска народна партия) заяви, че с дебата ЕС е показал демократичен подход. Важното бе, че показахме лицата си и вижданията си. Говорих най-много от всички, защото към мен имаше най-много въпроси от останалите кандидати, поясни той на пресконференция.Вебер отказа да отговори на въпрос, свързан с твърдението на унгарския премиер Виктор Орбан, че не е способен да оглави ЕК. Липсата на отговор също е отговор, поясни Вебер. ЕС трябва да решава, а не да създава проблеми. Трябва да обсъдим как можем да създадем икономически растеж и хората да не напускат страната си, за да печелят по-добре. Не трябва да се борим помежду си, а да си сътрудничим, добави той.По повод разширяването на ЕС Вебер заяви, че има място за още европейски народи, но преди да бъдат приети, те трябва да решат напълно откритите въпроси, особено граничните си спорове. Турция не може да бъде част от ЕС, защото не е изцяло европейски народ, допълни той.Франс Тимерманс (Партия на европейските социалисти) отбеляза, че дебатът е очертал възможни мнозинства в следващия състав на ЕП. Той настоя евродепутатите да имат възможност да подкрепят за следващ председател на ЕК някой от водещите кандидати, а не друг.Ян Захрадил (Европейски консерватори и реформатори) заяви, че е необходим друг баланс между европейските и националните решения. Има нужда от решения, съобразени с всяка отделна държава от ЕС. Трябва ЕК да бъде по-малко политическа и да не се бори за власт с Европейския съвет. Все по-тясното сближаване на страните от ЕС е неприложимо занапред, коментира той. Захрадил настоя европейската данъчна и външна политика политика да не бъдат очертавани на основата на решения с мнозинство, а с единодушие.Маргарете Вестагер (АЛДЕ) посочи, че е важно Европа да не бъде разделена и за това трябва да се погрижи ЕК. Тя изрази очакване занапред процесът на разширяване на ЕС да бъде по-бавен. ЕС ще се разширява, но с повече усилия. Никога не съм срещала избирател, който да иска промяна в договорите за ЕС. Трябва да се движим в съществуващите рамки, да приложим приетите правила. Въвеждането на нови правила невинаги е отговор. Трябва да обмислим защо понякога се предпочита взимането на решения без единодушие, допълни тя.Ска Келер (Зелени) определи разширяването на ЕС досега като голям успех. Трябва да продължим да работим със страните, които се стремят към присъединяване. Трябва да останем внимателни и след приемането на страните по въпроса с върховенството на закона, призова тя.Келер предложи бюджетът на ЕС да бъде използван природосъобразно. Бюджетът на ЕС бих погледнала през въпроса, какви пари харчим за неща, които увреждат природата, например с насърчаването употребата на замърсяващи енергоизточници. Трябва да пренасочим парите към природосъобразни технологии и дейности, особено в земеделието, добави тя.Нико Куе (Европейска левица) призова да не се прави избор между хората и пазара. Ако не изберем хората, Европа ще се срути, обобщи той.", "date": "2019.05.16", "title": "Дебатът на водещите кандидати за ЕК - тези и идеи"}
{"url": "https://offnews.bg/112/kostenetc-blokiran-ot-politcia-ima-veroiatnost-zajkov-da-e-ubil-rodni-703341.html", "text": "Има вероятност и второто убийство в Костенец да е дело на Стоян Зайков. Това каза на брифинг пред сградата на РУ - Костенец главният секретар на МВР главен комисар Ивайло Иванов.Няма категорични данни, че заподозреният, когото издирваме от миналата седмица, е същият извършител. Починалият Валентин Петров е съсед на евентуалния заподозрян, но до момента нямаме категорични данни, че убийствата са извършено от един и същи човек, въпреки че не изключваме тази версия и работим по нея“, посочи той. „Двамата са били съседи, имат роднинска връзка, назад във времето са имали дрязги, но данните, които имаме до момента, показват, че доста време не са имали конфликт. Били са на чисто човешки отношения“, допълни Иванов.Попитан дали има сигнали или някаква информация относно второто убийство, той каза: „До сега нямаме сигнал някой нещо да е чул, да е свидетел. Убийството е извършено с огнестрелно оръжие. Никой не е чул изстрел, никой не е видял нещо съмнително в района. Има попадения от сачми. След приключване на съдебно медицинската експертиза ще имаме яснота“, добави Иванов, цитиран от БНТ. На въпрос каква е вероятността второто убийство в Костенец също да е дело на издирваният Стоян Зайков, той отговори: „Вероятност има, докато не отхвърлим с категоричност някои от версиите, няма да спрем да работим по тях. Тази версия остава.\"По думите му има вероятност издирваният Стоян Зайков да се е укривал в дома на втория убит. Ще докараме допълнителни полицейски сили в Костенец, каза още гл. комисар Иванов.  Убитият е на 42 години и е трети братовчед на Зайков, стана ясно още от брифинга на полицията. Открит е с огнестрелна рана в брадата. Преди дни униформени са поискали да претърсят дома му като част от издирването на Стоян Зайков, но мъжът не ги допуснал в имота си, като казал, че ще го претърси сам.", "date": "2019.05.16", "title": "Костенец блокиран от полиция, има вероятност Зайков да е убил роднината си"}
{"url": "https://offnews.bg/futbol/balakov-pravi-rokadi-shte-razchita-na-opitni-igrachi-ot-parva-liga-703348.html", "text": "Новият селекционер на България Красимир Балъков ще извика 7 или 8 нови футболисти за мачовете с Чехия (7 юни) и Косово (10 юни). Бала вече е готов с повиквателните за дебюта си в Прага и първото му домакинство начело на отбора срещу Косово. Именно затова групата ще бъде обявена още преди този уикенд. Легендата на Щутгарт ще викне цели 28 футболисти на лагер сбора, който стартира на 29 май, като групата с играчи от Първа лига ще бъде доста по-голяма от тази на легионерите. Досегашният селекционер Петър Хубчев извика 13 играещи зад граница от 24 играчи за първите мачове с Черна гора и Косово през март.Повиквателна се очаква да получи Марселиньо от Лудогорец, както и капитанът на Етър Георги Сърмов, който няма да е единственият играч на \"болярите\". Бразилецът с български паспорт игра за последно в първите два мача на Хубчев срещу Франция и Швеция през есента на 2016 година, докато за Сърмов това е първа повиквателна от 2013 година. Младите бранители Кристиян Димитров (Ботев Пловдив), и Иван Турицов (ЦСКА), също са сред избраниците на Балъков.Той е категоричен, че ще викне футболисти, които играят редовно в клубовете си. Очаква се единствено Кирил Десподов (Каляри), който все още се аклиматизира към италианския футбол и не успява да се пребори за титулярно място, да бъде в състава. Освен играч №1 на България за 2018 година обаче всичките останали 27 футболисти би трябвало да играят редовно.Това значи, че доста от футболистите, които играха с Черна гора и Косово няма да получат повиквателни за предстоящите квалификации. Шампионът на Азербайджан Симеон Славчев и бързият нападател на полския Пагон Спас Делев бяха титуляри в последната среща на Хубси, но този път няма да са в състава.Бала е отворил вратата на националния отбор за всички, като не го интересуват само стари или само млади футболисти, а всеки играч, който играе редовно (което е основното условие) и показва добри игри, ще може да попадне в състава на \"трикольорите\".За своя дебют новият старши треньор ще викне както млади и перспективни играчи, така и доста опитни футболисти от елита на България. Лагерът ще е по-дълъг, за да може играчите да се запознаят с идеите на Балъков, който иска да прави промени в тактически план. Една от тях е, че иска да играе с чист нападател, като голмайсторът на Първа лига Станислав Костов е в списъка, но това не му гарантира титулярно място.Проблемите пред Бала са травмите на двойката централни защитници Николай Бодуров и Васил Божиков, които лекуват контузии в кръста и прасеца. Той много разчита на опитните играчи, но шансовете им да се възстановят на 100% за гостуването в Прага не са големи.", "date": "2019.05.16", "title": "Балъков прави рокади - ще разчита на опитни играчи от Първа лига"}
{"url": "https://offnews.bg/futbol/uulvarhiamptan-prodalzhava-da-sledi-edvin-dzhesi-703350.html", "text": "Едвин Джеси може и да не даде много на ЦСКА през последните два сезона, но изглежда, че клубът ще го продаде с голяма печалба, съобщава \"Меридиан мач\". Макар в Англия наскоро се изсмяха на новината, че националът на Гана може да облече екипа на една от изненадите във Висшата лига този сезон Уулвърхямптън през лятото, тази възможност става все по-реална. Информацията споделя журналистът Дани Оуен от изданието HITC, според когото ръководството на \"вълците\" е готово да направи тази инвестиция. За Уулвс сделката не представлява риск, тъй като цената на крилото в момента е 860 хил. паунда, което се равнява на на съвсем малко по-малко от 2 милиона лева.Джеси акостира на “Българска армия” през зимата на сезон 2017/18. Той започна силно в ЦСКА, а игра на високо ниво под ръководството на Нестор Ел Маестро в началото на настоящия сезон. Ганаецът, който е роден и израснал в Холандия, има договор за още една година с \"армейците\", но от ръководството на клуба се склонни да го продадат. Причината е, че Джеси демонстрира явно нежелание да играе в българското първенство. Той не се влага в мачовете и не е сред любимците на публиката. Той неведнъж се оплака и от расистките обиди към него на много от стадионите у нас, което е още един сериозен мотив играчът да си тръгне с облекчение от България.Едвин Джеси няма да има проблеми да премине в Англия, тъй като е национал на Гана. Не е изключено вариантът, той да бъде купен от Уулвърхямптън и веднага да бъде даден под наем в отбор от чемпиъншип. По този начин “вълците” ще следят под лупа адаптацията му към английския футбол и във всеки момент могат да го върнат в редиците си.", "date": "2019.05.16", "title": "Уулвърхямптън продължава да следи Едвин Джеси"}
{"url": "https://offnews.bg/ikonomika/api-otkri-obshtestvena-porachka-za-remont-na-126-km-patishta-703349.html", "text": "Агенция „Пътна инфраструктура“ обяви обществена поръчка за избор на изпълнители при рехабилитацията на 126 км второкласни и третокласни пътища.Ще бъдат ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. Общата индикативна стойност на поръчката е над 95 млн. лв. без ДДС. Офертите се приемат до 17:30 ч. на 13 юни т. г.Обществената поръчка е в 6 обособени позиции:• Обособена позиция 1 - Лот 31 Път II-53 Поликраище - Елена - Сливен от км 34+400 до км 46+290 и от км 72+200 до км 87+301, с обща дължина 26,991 км, области Сливен и Велико Търново. Индикативната стойност е 23 170 000 лв. без ДДС; • Обособена позиция 2 - Лот 32 Път II-23 Русе - Кубрат от км 0+030 до км 21+550, с обща дължина 21,520 км, област Русе. Индикативната стойност е 19 150 000 лв. без ДДС; • Обособена позиция 3 - Лот 33 Път II-23 Русе - Кубрат от км 21+550 до км 46+771, с обща дължина 25,221 км, области Русе и Разград. Индикативната стойност е 18 610 000 лв. без ДДС; • Обособена позиция 4 - Лот 34 Път III-559 Полски градец – Тополовград – с. Устрем от км 4+500 до км 23+520 и от км 35+060 до км 39+450, с обща дължина 23,410 км, област Хасково. Индикативната стойност е 16 110 000 лв. без ДДС; • Обособена позиция 5 - Лот 35 Път III-2077 Каблешково - Межден от км 11+000 до км 20+564.83, с обща дължина 9,565 км, област Силистра. Индикативната стойност е 5 410 000 лв. без ДДС; • Обособена позиция 6 - Лот 36 Път III-9004 Варна – Белослав – Разделна – Падина – Житница от км 18+212 до км 21+176, от км 24+169 до км 25+604 и от км 27+400 до км 41+839, с обща дължина 18,838 км, област Варна. Индикативната стойност е 12 810 000 лв. без ДДС.Срокът за изпълнение на строителните дейности е 10 месеца.Проектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата.", "date": "2019.05.16", "title": "АПИ откри обществена поръчка за ремонт на 126 км пътища"}
{"url": "https://offnews.bg/ikonomika/prevozvachite-pri-borisov-reshavat-kade-i-kolko-tol-taksi-shte-se-pla-703331.html", "text": "По кои пътища и колко тол такса ще плащат превозвачите ще се обсъжда днес на среща при премиера Бойко Борисов.Тестването на новата тол система за тежкотоварни автомобили . Тя трябва да стартира през август и ще обхване 10 800 километра от републиканската пътна мрежа.Превозвачите искат по- ниски такси и изваждане на третокласни пътища от системата. Управляващите пък очакват околo 1 млрд. лв. годишни приходи от Тол системата. Парите ще бъдат инвестирани в ремонт и поддържане на пътищата.", "date": "2019.05.16", "title": "Превозвачите при Борисов, решават къде и колко тол такси ще се плащат"}
{"url": "https://offnews.bg/stil/gucci-i-alexander-mcqueen-veche-niama-da-naemat-modeli-pod-18-g-703352.html", "text": "Модният гигант Kering обяви, че вече няма да наема модели под 18-годишна възраст.Френската компания за луксозни стоки държи няколко световноизвестни марки като Gucci, Saint Laurent и Alexander McQueen.Новата политика влиза в сила от сезон есен/зима 2020-2021.Главният изпълнителен директор на Kering Франсоа Анри-Пино обяви, че компанията \"съзнава влиянието върху младото поколение\".\"Вярваме, че носим отговорност да приложим най-добрите практики в сектора на луксозните стоки и се надяваме да създадем движение, което да последват и други\", добавят от компанията.Оттам коментират още, че психологическото и физиологичното развитие на моделите над 18 години изглежда по-подходящо за ритъма и изискванията на професията.Подобно решение миналата година анонсира и Американският съвет на модните дизайнери. \"Младите модели все още се развиват. Може да им липсва увереност, сила, опит и зрялост да се справят с напрежението в професията\", заяви тогава Стивън Колб от организацията.", "date": "2019.05.16", "title": "Gucci и Alexander McQueen вече няма да наемат модели под 18 г."}
{"url": "https://offnews.bg/obshtestvo/valezhi-i-gramotevitci-dnes-i-utre-703307.html", "text": "Облачното време продължава и днес, валежи и гръмотевици ще има на много места в страната. Максималните температури ще са между 18 и 23 градуса, според прогнозата на НИМХ.В морето ще се вдигат вълни от 3 бала, температурата на водата ще е 15 - 16 градуса, а на брега до 21 градуса. Над планините ще е предимно облачно, по високите части - и мъгливо. Ще има валежи от дъжд в следобедните часове, на места - с гръмотевици. Над 2000 метра валежите ще са от сняг. Ще духа слаб до умерен вятър от юг-югоизток. Максималната температура на височина 1200 метра ще бъде около 12 градуса, на 2000 метра - около 5 градуса. И утре ще вали и гърми, но термометрите ще се качат до 25 градуса. В събота започва подобрение на времето. ", "date": "2019.05.16", "title": "Валежи и гръмотевици днес и утре"}
{"url": "https://offnews.bg/politika/zlateva-nuzhna-e-promiana-na-modela-po-kojto-se-darzhi-balgaria-v-es-703333.html", "text": "Златен шанс да защити националния интерес и въглищната енергетика в комплекса „Марица изток“ пропусна правителството на ГЕРБ в периода, в който България бе председател на Съвета на Европейския съюз.Това обяви Деница Златева, кандидат за евродепутат от листата на „БСП за България“ и заместник – председател на НС на БСП, на срещи в градовете Раднево и Гълъбово. Според нея българската страна е била в състояние да формира много широки коалиции по важни за нея теми, но е избрала да остане в позицията на посредник и - докато е била такъв, други страни са наложили своите интереси.Златева даде пример с действията на Франция по пакета „Макрон“, който предизвика огромен дебат и недоволство в транспортния сектор и направи паралел с бездействието на българската страна в сектора на енергетиката. Когато говорим за това - как като българи защитаваме националния си интерес в Брюксел, трябва да сме наясно, че колкото са важни евродепутатите, толкова важна е и позицията на българското правителство. „Сега няма диалог и ние не знаем с какви позиции отиват българските министри в Брюксел“, заяви Златева.Според нея е явна нуждата от промяна на този модел, по който България се държи в рамките на Европейския съюз и тя ще стане факт след избори – европейски, но и парламентарни. „В края на всяка година ЕК публикува законодателните си предложения – важно е в сектора Енергетика българското правителство, евродепутати, национални депутати, синдикати и работодатели веднага след това да седнем на една маса и да защитаваме една национална позиция“, заяви Деница Златева.За спойката между националната и европейската политика акцентира и Драгомир Стойнев, заместник-председател на ПГ на „БСП за България“ и министър на икономиката и енергетиката в периода 2013-2014. Според него тя ще гарантира заявяване и отстояване на национален интерес в сектора Енергетика.В срещите взеха участие Иван Кръстев, кандидат за евродепутат от листата на „БСП за България“, Таско Ерменков – заместник-председател на Комисията по енергетика в 44 НС, Георги Гьоков - народен представител от Старозагорско, Иван Айолов, зам.-министър на икономиката и енергетиката с ресор „Енергетика“ (2013-2014 г.). ", "date": "2019.05.16", "title": "Златева: Нужна е промяна на модела, по който се държи България в ЕС"}
{"url": "https://offnews.bg/obshtestvo/sv-teodor-osveshteni-bil-liubimiat-uchenik-na-prep-pahomij-703321.html", "text": "Църквата почита днес св.Теодор Освещени. Той бил един от любимите ученици на , наречен е Освещени, защото единствен в целия манастир имал свещенически сан. От ранни години той горял от любов към Бога и четиринадесетгодишен дошъл в Тавена при преподобни Пахомий, желаейки да служи на Господа.Великият подвижник го приел, като видял в него истински призвание към монашески живот. И момъкът, укрепен от Божията благодат, с радост понасял всякакви трудове и всякакви лишения и от ден на ден преуспявал по пътя на светостта.По-късно – след – Теодор станал игумен на Тавена и другите му обители. Той починал около 360 година.", "date": "2019.05.16", "title": "Св.Теодор Освещени бил любимият ученик на преп. Пахомий"}
{"url": "https://offnews.bg/politika/deputatite-reshavat-za-politcejski-pravomoshtia-na-armiata-i-praneto-n-703332.html", "text": "Депутатите ще обсъдят на второ четене промени в Закона за мерките срещу изпирането на пари. Парламентът трябва да реши и дали да се предоставят допълнителни полицейски правомощия на армията. Депутатите ще разискват възможността армията да може да оказва помощ на държавните органи в противодействието на заплахи с особено висока степен на обществена опасност за населението. Промените в закона за отбраната и въоръжените сили предвиждат още при наличие на обективна невъзможност за осигуряване на безплатна храна и ободряващи напитки по време на занятия, учения, тренировки и лагери, на военнослужещите да се изплаща левовата им равностойност.С измененията в закона за мерките срещу изпирането на пари дружествата, които трябва да изпратят за одобрение в ДАНС своите планове за обучение на служителите по разпознаване на съмнителни операции или сделки във връзка с прилагането на закона, ще имат 6-месечен срок от публикуването в сайта на ДАНС на националната оценка на риска, да идентифицират рисковете и да ги включат в своите правилници, без да са задължени да ги внасят в дирекцията „Финансово разузнаване“.Декларация за действителни собственици на фирми по закона за мерките срещу изпирането на пари ще подават само онези, които не са вписани в регистър Булстат или в Търговския регистър, както и всички акционерни дружества, уточнява БНР. С промените отпада и задължението адвокатурата да докладва на ДАНС за всеки свой нов клиент.", "date": "2019.05.16", "title": "Депутатите решават за полицейски правомощия на армията и прането на пари"}
{"url": "https://offnews.bg/obshtestvo/spirat-vodata-na-sedem-mesta-v-sofia-703264.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Пресвързване на уличен водопровод на ул. „Едуард Генов“ в жк. „Малинова долина“ налага спиране на водоподаването от 10:00 до 21:00 часа на ул. „Едуард Генов“, бл. 22, бл. 23, бл. 25, бл. 26, бл. 27. Изпълнение на инвестиционен проект за подмяна на уличен водопровод на ул. „Кузман Шапкарев“ в Център, се налага спиране на водоподаването от 09:00 до 21:00 часа на ул. „Ген. Гурко“, ул. „Дякон Игнатий“, ул. „Иван Вазов“, ул. „Георги С. Раковски“. След възстановяване на водоснабдяването е възможно временно повишаване мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги.Реконструкция на уличен водопровод на ул. „Божур“ в с. Волуяк налага спиране на водоподаването от 09:00 до 18:00 часа на ул. „Божур“, ул. „Здравец“, ул. „Червено знаме“, ул. „Зорница“, ул. „Малина“. Прекъсване на сградно водопроводно отклонение на ул. „Цар Симеон“ в район „Възраждане“ налага спиране на водоподаването от 10:00 до 17:00 часа на ул. „Цар Симеон“ от бул. „Стефан Стамболов“ до ул. „Георг Вашингтон“. Във връзка с подмяна на пожарен хидрант на ул. „Сехово“ в жк. „Гевгелийски“ се налага спиране на водоподаването от 10:00 до 18:00 часа на ул. „Сехово“ от ул. „Сава Михайлов“ до ул. „Попчево“. Заради подмяна на сградно водопроводно отклонение на бул. „Сливница“ в жк. „Банишора“, се налага спиране на водоподаването от 09:00 до 18:00 часа на бул. „Сливница“ №195, бул. „Христо Ботев“ №131, ул. „Софроний Врачански“ от бул. „Сливница“ до ул. „Козлодуй“.Подмяна и монтаж на спирателни кранове на ул. 565 в жк. „Левски“ В, се налага спиране на водоподаването от 09:00 до 17:00 часа на ул. 565. ", "date": "2019.05.16", "title": "Спират водата на седем места в София"}
