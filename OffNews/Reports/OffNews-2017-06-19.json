{"url": "https://m.offnews.bg/news/Sviat-_12/Osadiha-na-10-g-zatvor-politcaj-ubil-protestirasht-v-Egipet_658561.html", "text": "Египетски полицай беше осъден на 10 години затвор за убийството на участник в демонстрациите по случай четвъртата годишнина от въстанието през 2011 г., съобщи Ройтерс, позовавайки се на съдебен източник, цитирана от БТА.Старши лейтенант Ясин Хатем е убил демонстранта, след като стрелял напосоки, за да разпръсне протеста. Демонстрацията е организирана в центъра на Кайро през януари 2015 г. по повод четвъртата годишнина от свалянето от власт на президента Хосни Мубарак.На предишно съдебно дело по случая Хатем беше осъден на 15 години, но Касационният съд отмени присъдата и нареди повторен процес.Смъртта на демонстранта предизвика възмущението на египтяните, които се надяваха, че въстанието от 2011 г. ще сложи край на полицейското насилие.", "date": "2017.06.19", "title": " Осъдиха на 10 г. затвор полицай, убил протестиращ в Египет"}
{"url": "https://m.offnews.bg/news/Futbol_18793/Levski-predstavi-nov-na-brega-v-Pravetc_658563.html", "text": "След куп обрати Левски все пак подписа с халфа Васил Панайотов. Той беше представен от спортния шеф Даниел Боримиров на брега на язовирчето в Правец, където \"сините\" са на подготовка.26-годишният Панайотов, който е юноша на \"сините\", е свободен агент. През пролетта записа 15 мача с 6 асистенции за полския втородивизионен Стал Миелец, но в началото на месеца отказа офертата да продължи договора си с клуба.Панайотов тренира със своите нови съотборници на лагера в Правец. Но изчакваше някои последни детайли.Трансферът на халфа беше приет с недоверие от левскарската общност. И запалени привърженици се мъчеха без успех да се сетят кой точно е Васил.Халфът последно играе у нас за Берое. По-точно снима се с шала на клуба, но после не получи доверието на треньорите. ", "date": "2017.06.19", "title": " Левски представи нов на брега в Правец"}
{"url": "https://m.offnews.bg/news/Politika_8/Borisov-za-Makedoniia-Istoriiata-na-istoritcite-na-nas-ni-triabva_658565.html", "text": "\"Аз имам принцип: историята да я оставим на историците. Те да спорят, те да се доказват кое първо, кое второ. За нас е важно между София и Скопие, между Скопие и Благоевград. Защото магистралата Струма - София - Солун дава големи възможности да направим инфраструктурни проекти, да има магистрала, да има жп линия и това да кръстоса Балканите във всички посоки\".Това заяви премиерът Бойко Борисов в интервю за MKD. \"Това гарантира бизнеса, туризма, високи доходи, движение на хора, които да видят всеки един от нас на какъв етап от развитие е. Това е свободата\", продължи мисълта си премиерът.\"Остава новото ръководство на Скопие да заяви желание, да седнем, да възложим един проект и да започнем да го работим. В това отношение по-голям приятел Македония от мен няма. Защото аз съм убеден, че пътят води до благоденствие. Като има път, има туризъм, има бизнес, има движение, има инвеститори. За това е изключително важно: НАТО, ЕС. Това означава огромна европейска солидарност и вие това трябва да си го дадете като сметка и да го свършите\", подчерта той. Борисов коментира, че с тревога наблюдава случващото се в Македония. \"Надявам се политическата класа да се вземе в ръце и по демократичен начин да се управлява, така както в целия Европейски съюз\", допълни Борисов. В България винаги сме твърдяли, че присъединяването към ЕС и НАТО на всички балкански държави е нещо, което ще успокои региона, подчерта той и посочи, че колкото по-бързо Македония влезе в НАТО, толкова по-бързо ще се гарантира колективната сигурност, като това ще е и голяма предпоставка за членство на Македония в ЕС.\"Като страна на Балканите, България има действително голяма нужда от стабилност, спокойствие, инвестиции, свързаност, инфраструктурни проекти, защото сме десетилетия назад. Така че господин Заев е добре дошъл. Това, което ще чуе от нас, е че ние сме готови да подкрепяме, да помагаме, това което ни се поиска\", казва Борисов.", "date": "2017.06.19", "title": " Борисов за Македония: Историята - на историците, на нас ни трябва магистрала до Скопие"}
{"url": "https://m.offnews.bg/news/Sviat-_12/Kola-se-vriaza-v-bus-na-zhandarmeriiata-v-tcentara-na-Parizh-obnovena_658567.html", "text": "Кола се вряза в микробус на френската жандармерия на булевард \"Шанз-Елизе\" в центъра на Париж, съобщи Франс прес, цитирана от БТА.След сблъсъка колата е избухнала в пламъци.Шофьорът е бил тежко въоръжен. Той е бил тежко ранен и по-късно е починал. Няма други пострадали при инцидента. В колата му са открити газови бутилки, автомат \"Калашников\" и пистолети. Според следователите става въпрос за умишлено нападение. Антитерористичното звено на парижката прокуратура е започнало разследване на случая. Районът около Елисейския дворец е отцепен. Провежда се полицейска операция. В района работят сапьори, а властите призоваха гражданите да го избягват. Източници на списание \"Експрес\" твърдят, че шофьорът е на 33 години и е бил е в списъка на наблюдавани лица, които представляват заплаха.", "date": "2017.06.19", "title": " Кола се вряза в бус на жандармерията в центъра на Париж (обновена)"}
{"url": "https://m.offnews.bg/news/Futbol_18793/IUnajted-gotvi-nevizhdana-sdelka-za-Ronaldo_658566.html", "text": "От Манчестър Юнайтед са готови да платят 175 милиона паунда и дори да се разделят с Давид де Хеа, включвайки стража в офертата за мегазвездата на Реал Мадрид Кристиано Роналдо, пише \"Мирър\". Испанският вратар от доста време е желан на \"Сантиаго Бернабеу\", но \"червените дяволи\" не искаха да се разделят с него заради съществената му роля в отбора.В същото време стана ясно, че Манчестър Сити също ще се включи в битката за нападателя, твърди британският таблоид \"The Sun\".Освен небесносините от Манчестър официален интерес вече има от другия градски тим - Юнайтед, който е бивш отбор на португалеца, както и от Пари Сен Жермен.Самият Кристиано Роналдо пък е потвърдил пред своя съотборник Серхио Рамос желанието си да напусне тима през лятото, пише El Golazo de Gol.Според изданието, капитанът на “белите” е провел сериозен разговор с португалеца, в който той е разкрил намерението си да си тръгне от “Сантиаго Бернабеу”.", "date": "2017.06.19", "title": " Юнайтед готви невиждана сделка за Роналдо"}
{"url": "https://m.offnews.bg/news/Futbol_18793/Mitov-iska-saveti-ot-Liupko-Petrovich_658569.html", "text": "Треньорът на Левски Николай Митов сподели, че ще се посъветва с бившия наставник на \"сините\" Люпко Петрович. Жадното говори на пресконференцията в Правец по повод жребия за Лига Европа. \"Сините\" се паднаха в първи квалификационен кръг срещу носителя на Купата на Черна гора. Левски е домакин на Сутиеска в първата среща на 29 юни, а реваншът е на 6 юли. Ако \"сините\" елиминират черногорците, във втори квалификационен кръг ще се изправят срещу Хайдук (Сплит).\"Естествено, че бих се посъветвал с Люпко Петрович за предстоящите мачове със Сутиеска. От всеки ще търся информация. Няма проблеми. Той е уважаван от мен специалист.Падна ни се отбор от държава, която играе добър футбол - Черна гора. Най-важно е нашият отбор да е подготвени добре за първия мач, сега ще проучим съперника.Респект и уважение към тях. Трябва да сме готови още за първия мач на 29 юни и с всеки мач отборът да израства. Не сме приключили със селекцията. Отворен процес е. Няма какво да коментирам за Бурабия.Специално за Краев – предложихме му договор. Най-лошото е, че на Краев договорът му изтичаше декември и при това положение бяхме принудени, с оглед и на желанието на Краев да напусне. Не искам да обвинявам никого от предишното ръководство, просто неговият договор не бе подновяван\", каза Митов.", "date": "2017.06.19", "title": " Митов иска съвети от Люпко Петрович"}
{"url": "https://m.offnews.bg/news/Sviat-_12/Dron-zasne-opustoshenieto-sled-ognenata-stihiia-v-Portugaliia-video_658571.html", "text": "Кадри, заснети с дрон, показаха опустошението след огнената стихия, която отне живота на най-малко 62-ма души и рани още близо 60. Пожарът е започнал в събота на обяд в планинската част на централния окръг Лейрия и бързо се е разпространил в още три района. Властите обявиха, че много от хората са изгорели живи в колите си, докато се опитвали да избягат от огъня. В Португалия беше обявен тридневен траур в памет на загиналите. Кметът на Педрагао Гранде Валдемар Алвес заяви, че това е регион, в който често бушуват пожари, но от години не е имало трагедия в такива размери. На места огнената стихия продължава да вилнее. Макар че има много фактори, които са спомогнали за бързото разпространение на пожара, причините за огнената стихия все още не са изяснени. ", "date": "2017.06.19", "title": " Дрон засне опустошението след огнената стихия в Португалия (видео)"}
{"url": "https://m.offnews.bg/news/Sviat-_12/Nebostargachat-Grenfell-Tower-v-London-sled-pozhara_658558.html", "text": "Руската телевизия \"Russia today\" публикува в канала си в Youtube видео от опожарения небостъргач Grenfell Tower в Лондон.В клипа се виждат следите от огнения ад, който отне 79 човешки живота. Великобритания запази днес минута мълчание в памет на загиналите при пожара. Стотици хора се събраха край небостъргача, за да изразят своята съпричастност с трагедията.Премиерът Тереза Мей съобщи, че държавната администрация също ще запази минута мълчание в памет на жертвите.", "date": "2017.06.19", "title": " Небостъргачът Grenfell Tower в Лондон след пожара"}
{"url": "https://m.offnews.bg/news/Kultura_33/Armiiata-tragva-na-komedijno-turne-iz-stranata-programa_658564.html", "text": "Театър „Българска армия“ започва своето лятно комедийно нацонално турне. През юни и юли звездите на театъра ще посетят 12 града с хитовите комедии \"Да разлаем кучетата\", \"Много шум за нищо\" и \"Ножица - трепач\".Турнето стартира с комедията „Да разлаем кучетата“ в Пловдив – 26 юни (понеделник) и Смолян – 27 юли (вторник).Сценарист, режисьор и актьори търсят отговора на въпроса за световната глобализация и националната идентичност. За да отрази бунта на местното население веднага е пристигнала журналистка от София, а гласът на Юксел Кадриев внася автентичност на случката, заради която каца и Еврокомисар от Брюксел, се превръща в ужасно смешна история. Васил Михайлов, Стефка Янорова, Георги Кадурин, Млен Миланов, Веселин Анчев, Тигран Торосян, Георги Къркеланов, Гергана Данданова, Анастасия Ингилизова, Борислав Стоилов, Мирослав Пашов и Асен Кобиларов „безпощадно” ще Ви разсмиват с родното чувство за хумор, националният ни „гений” и най-добрия приятел на човека – кучето.Летните усмивки продължават с комедията „Много шум за нищо“, която вече 20 години се радва на огромен зрителски интерес на сцената на театър „Българска армия“. Но лятото ще започне със смях и настроение не само в София. Очаквайте трупата на театъра в Петрич на 4 юли (вторник), Благоевград – 5 юли (сряда), Дупница – 6 юли (четвъртък), Своге – 7 юли (петък).Иван Радоев, Ненчо Илчев, Сашо Дойнов, Евелин Костова, Анастасия Ингилизова, Веселин Ранков, Стойко Пеев, Милен Миланов, Гергана Данданова, Георги Къркеланов, Мимоза Базова, Мирослав Пашов, Йордан Ръсин, Деян Георгиев, Калин Иванов. ще ви потопят в романтичната комедия на Уилям Шекспир „Много шум за нищо“, изпълнена с недоразуменията на Купидон и много смях. Любовните трепети между героите разкрива неочаквани ситуации, които няма да Ви оставят безразлични към тях.„Ножица-трепач“ е хитовата комедия, която вече години разсмива зрителите на театъра.В Банско на 1 юли (събота), Габрово – 10 юли (понеделник), Ловеч – 11 юли (вторник), Варна – 12 юли (сряда), Добрич – 13 юли (четвъртък), Бургас – 14 юли (петък), ще ви усмихнат актьорите Ненчо Илчев, Стефания Колева, Иван Радоев, Веселин Ранков, Георги Къркеланов, Гергана Данданова, Сашо Дойнов.В полицейското разследване ще се разпитват шестима заподозрени. Публиката активно участва в него, отговаря и прави коментари. Постепенно пиесата се превръща от криминален трилър в интерактивна, изпълнена със смях и искрено забавление комедия.Театър „Българска армия“ ще закрие сезона с „Отело“ на фестивала „Охридско лято“ в Охрид, Македония на 26 юли.", "date": "2017.06.19", "title": " \"Армията\" тръгва на комедийно турне из страната (програма)"}
{"url": "https://m.offnews.bg/news/Futbol_18793/TcSKA-Sofiia-skochi-sreshtu-UEFA_658568.html", "text": "ЦСКА-София излезе със специално становище относно жребия за Лига Европа, в което се отбелязва, че срещу клуба е предприета абсолютно незаконна кампания.", "date": "2017.06.19", "title": " ЦСКА-София скочи срещу УЕФА"}
{"url": "https://m.offnews.bg/news/Ikonomika_59/Svetovniiat-iadren-elit-se-sabra-v-Moskva-za-Atomekspo-2017_658541.html", "text": "Световният ядрен елит и 33 официални правителствени делегации от цял свят се събраха в Москва днес за най-престижния ядрен форум „АТОМЕКСПО“. На официалната церемония по откриването на „АТОМЕКСПО 2017“ присъстваха генералният директор на руската държавна корпорация „Росатом“ Алексей Лихачов, генералният директор на Световната ядрена асоциация Агнета Ризинг, председателят на Световната асоциация на ядрените операторите Жак Регалдо, Михаил Чудаков – заместик генерален директор на МААЕ и Уилям Магууд – генерален директор на Агенцията по ядрена енергия на Организацията за икономическо сътрудничество и развитие.По думите й, осигуряването на достъпна, надеждна и безопасна енергия е цел на ООН. Дългосрочните цели са ядрената енергетика на глобално ниво до 2050 г. тя да осугярава 25% от цялото енергопоризводство.„Впечатляващо е, че днес тук в Москва „Росатом“ успява да привлече делегати от 64 страни“, каза още Ризинг.Няма какво да се заблуждаваме - за намаляване изпускането на въглеродни газове в атмосферата ядрената енергия е една от основните опции, заяви в приветствената си реч председателят на Световната асоциация на ядрените операторите Жак Регалдо.Трябва да помним, че ядрената безопасност е основният ни приоритет. Наша задача е повишаването на стандартите за безопаснокст и това е основното условие за съществуването и развитието на ядрената енергетика, каза още Регалдо.149 атомни реактора работят днес в света. 392 гигавата е общата установена ядрена мощност в момента, заяви в словото си по време на официалната церемония за откриване на „АТОМЕКСПО 2017“ Михаил Чудаков – заместик генерален директор на Международната агенция за атомна енергия (МААЕ). За последните 2 години в света са изградени и са в процес на изграждане 20 нови енергоблока.По думите на Чудаков, Русия е единствената страна, която има флот от ядрени ледоразбивачи и е сред трите страни в света, които активно разработват малки модулни реактори – като например РИТМ 200.На откритото днес Девето меуждунардно изложение „АТОМЕКСПО 2017“ има представители на 33 официални правителствени делегации. За пръв път на изложението участват Судан, Етиопия, Колубмия и Шри Ланка, заяви в речта си Алексей Лихачов, генерален директор на руската държавна корпорация „Росатом“.Изложението „АТОМЕКСПО 2017“ продължава до 21 юни 2017 г. Официални срещи по време на „АТОМЕКСПО 2017“ ще проведе и министърът на енергетиката на България Теменужка Петкова.", "date": "2017.06.19", "title": " Световният ядрен елит се събра в Москва за Атомекспо 2017"}
{"url": "https://m.offnews.bg/news/112_6/Gram-ubi-momche-na-iazovir-Iskar_658413.html", "text": "Младеж загина, ударен от гръм на язовир Искър през уикенда. Очевидци на случая съобщиха за OFFNews, че инцидентът станал в събота следобяд. Тогава младежът, заедно с по-възрастен мъж, влязъл с надуваема лодка, за да лови риба. Тогава се разразила буря и двамата решили да с върнат на брега.Свидетел разказа OFFNews, че малко преди да стигнат брега, светкавица ударила лодката и я преобърнала. Хора, намиращи се на близо до язовира, влезли с тяхната лодка, за да помогнат. За жалост, когато стигнали при тях, момчето вече е било починало.Вероятна причина за случилото се е, че светкавицата е била привлечена от карбоновите въдици, които са се намирали на носа на лодката.Възрастният мъж като по чудо се отървал с леки наранявания по лявата ръка. Дошлият на място екип на Спешна помощ констатирал смъртта на момчето. ", "date": "2017.06.19", "title": " Гръм уби момче на язовир Искър"}
{"url": "https://m.offnews.bg/news/Obshtestvo_4/Sadat-naredi-SU-da-varne-uchilishtnite-diplomi-na-studentite-si_658529.html", "text": "Съдът разпореди Софийският университет да върне незабавно оригиналите на дипломите за средно образование на студентите си. от 12 юни е по искане на студент. Наесен Д. Д. ще е в четвърти курс по специалност във Философския факултет. Повече от година студентът безуспешно се опитва да си върне дипломата от училище.Задържането ѝ е незаконно и в Софийския университет го знаят поне от април 2016 г. Тогава влиза в сила решение на Върховния административен съд, който постановява спиране на дългогодишната практика на Университета да прибира дипломите. ВАС отменя текст от правилника за прием на СУ и разпорежда връщане на оригиналите на студентите.Четири месеца по-късно - на 18 август 2016 г., Д.Д. прави опит да си върне документа. Подава писмено искане и близо месец по-късно получава отговор от ректора проф. Анастас Герджиков. Инспекторите от факултета ще върнат дипломата \"с началото на новата учебна година, когато започне реален учебен процес и съответно процедурата по записването в по-горен курс\", пише Герджиков. Провокиран и несъгласен с отлагането, студентът се обръща към съда.Магистратите застават на страната на учащите.Пред съда защитата на СУ подчертава, че от записаните за студенти от 2016/2017 г., т.е. след решението на ВАС, не се събират оригиналните дипломи. До момента обаче остава нерешен казусът с приетите преди това. И в момента студенти не могат да получат дипломите си, за което свидетелстват самите те пред OFFNews.Попитахме отдела за връзки с обществеността на СУ защо, в разрез със съдебно решение, факултетите задържат оригиналите. Очакваме информация както по този въпрос, така и за броя на задържаните към днешна дата документи, а и разяснение за организацията по връщането им.Получихме отговор на 21 юни. Какво се казва в него - вижте .", "date": "2017.06.19", "title": " Съдът нареди СУ да върне училищните дипломи на студентите си"}
{"url": "https://m.offnews.bg/news/112_6/Spasiha-kuche-vlacheno-zad-kolata-na-piian-gabrovetc_658536.html", "text": "Граждани спасиха куче, вързано за колата на пиян габровец и влачено по пътното платно. Зверското мъчение на животното е извършено около полунощ в петък, свидетели подали сигнал на тел. 112. Граждани успели да спрат колата и да освободят вързаното куче още преди пристигането на патрулката. Животното било с наранявания по главата, шията и лапите, прегледано е от ветеринарен лекар, а лечението му е поето от доброволец.На място пристигналите полицаи задържали водача на \"Опел Астра\" – 49-годишен от Габрово. При тестване за употреба на алкохол на шофьора, техническото средство отчело 2,33 промила. Извършен е оглед на местопроизшествието, а по случая е образувано досъдебно производство, съобщават от МВР.  ", "date": "2017.06.19", "title": " Спасиха куче, влачено зад колата на пиян габровец"}
{"url": "https://m.offnews.bg/news/Sviat-_12/Rusiia-spira-vzaimodejstvieto-sas-SASht-v-Siriia-zaradi-svalen-samolet_658542.html", "text": "Русия прекратява взаимодействието със Съединените щати по меморандума за избягване на инциденти в Сирия след свалянето на сирийски бомбардировач Су-22 от оглавяваната от САЩ коалиция вчера, предаде ТАСС, цитирана от БТА.Решението влиза в сила от понеделник, обяви руското министерство на отбраната. То призова американското военно командване да проведе внимателно разследване на случая и да представи неговите резултати, както и мерките, които ще предприеме.Руското министерство на отбраната осъди свалянето на бомбардировача като \"нарушаване на международното право и военна агресия срещу (Сирия)\", както и като \"цинично нарушаване на суверенитета (на тази страна)\".Самолетите и дроновете на оглавяваната от САЩ коалиция, които летят западно от река Ефрат, където руската авиация изпълнява бойни задачи, ще бъдат съпровождани от средства на руската противовъздушна отбрана в Сирия, предупреди военното ведомство на Руската федерация.Свалянето на сирийския правителствен самолет от САЩ е стъпка към опасна ескалация и Москва предупреждава Вашингтон да не използва сила срещу сирийските правителствени войски. Това заяви руският заместник външен министър Сергей Рябков, цитиран от ТАСС и Ройтерс.Пред журналисти руският дипломат каза, че американският удар е \"продължение на американската линия на пренебрегване на нормите на международното право\" и че \"това не само е акт на агресия, но и подпомагане на терористите, срещу които САЩ твърдят, че се борят\".Рябков заяви също, че новите санкции, които Вашингтон смята да наложи на Русия, ще принудят Москва да вземе ответни мерки. Той съобщи, че на среща в Санкт Петербург на 23 юни със заместник държавния секретар на САЩ Томас Шанън ще обсъдят проблеми на двустранните отношения.", "date": "2017.06.19", "title": " Русия спира взаимодействието със САЩ в Сирия заради свален самолет"}
{"url": "https://m.offnews.bg/news/Obshtestvo_4/Kak-edna-detska-risunka-s-tebeshir-skara-Biznes-parka-s-BG-mama_658544.html", "text": "Една детска рисунка с тебешир предизвика огромна дискусия и дори скандал през миналата седмица. Новината не бе отбелязана в медиите, но се обсъждаше усилено в социалните мрежи и всички сайтове за майки - от БГ мама до Мамамиа. Случаят е следният - на 14 юни миналата седмица една майка бива изгонена от Бизнес парка от трима охранители, които вдигат скандал на присъстващите майки с деца, че малките са нарисували с тебешир алеите на парка. Изгонената майка се застъпва за правата на децата, тъй като в Бизнес парка няма забрана да се ходи и мястото се посещава освен от работещите, и от много майки с деца. Охраната обаче силно се ядосва на случая от 14 юни. На мястото се появяват цели трима охранители, които се скарват, че алеята е нарисувана. Майката започва да води спор с тях и в последствие те я помолват да напусне парка, тъй като \"бил частна собственост\". Огорчена, тя после пише и писмо до управата на Бизнес парк в София, в който изрично иска да й се обясни какви са правата и защо са били изгонени заради една детска рисунка. Случаят обаче разгневи обществата на майките, а във форумите коментарите бяха от\" тъжно е колко са станали скучни възрастните хора\", до \"краят на света ще дойде, не когато измрат пчелите, а когато убием мечтите\". В Бизнес парка също протече дискусия. Някои от работещите използваха случая, за да напишат колко им пречат майките там, а други ги и пожелаха на охраната \"просто да завали дъжд, който да изтрие рисунката\". От отговора на управата на Бизнес парка не става ясно има ли правила или не да се рисува с тебешир там, но отговорът им еднозначен, че майките имат право да ходят там. След случилото се охраната е накарана да се извини на изгонената майка с препоръка да не се рисува повече в алеите на Бизнес парка. Но в крайна сметка в София вече от дни вали дъжд, а от детската рисунка, нарисувана с тебешир, няма и следа, така че България може да е спокойна, че един от най-големите й проблеми е разрешен. ", "date": "2017.06.19", "title": " Как една детска рисунка с тебешир скара Бизнес парка с БГ мама"}
{"url": "https://m.offnews.bg/news/Politika_8/Makedonskiiat-premier-Zaev-idva-u-nas-za-da-se-sreshtne-s-Borisov-i-R_658546.html", "text": "Премиерът Бойко Борисов ще се срещне с министър-председателя на Република Македония Зоран Заев, който е на официално посещение в България. Двамата ще разговарят в Министерския съвет утре, 20 юни.Предвидени са среща на четири очи и пленарни разговори между двете делегации, в които са включени вицепремиерът и министър на външните работи Екатерина Захариева, министрите на културата и на транспорта, информационните технологии и съобщенията Боил Банов и Ивайло Московски, както и посланик Иван Петков, от българска страна, и вицепремиерът по европейските въпроси Буяр Османи, министърът на външните работи Никола Димитров, министърът на транспорта и комуникациите Горан Сугарески, министърът на културата Роберт Алагьозовски и посланик Марян Гьорчев – от македонска страна.В рамките на посещението министър-председателят Зоран Заев ще бъде приет от президента Румен Радев и от председателя на Народното събрание Димитър Главчев.", "date": "2017.06.19", "title": " Македонският премиер Заев идва у нас, за да се срещне с Борисов и Радев"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-12-16-iuni_658552.html", "text": "Понеделник, 12 юниС 12 на 10 гласа Правната комисия на НС прие предложените от ГЕРБ промени в Изборния кодекс, с които пропорционалната система се заменя с мажоритарна, а субсидията за партиите се намалява от 11 лв. на 1 лв. За промяната гласуваха ГЕРБ, ДПС и \"Воля\". Часове по-късно обаче ДПС обърна шумката. Няма да подкрепи проекта в зала, защото \"не е полезен за България\". Демагозите от ДПС бяха готови да подкрепят мажоритарния вот, докато нямаше шанс. Стана ли възможен, веднага се дръпнаха. Щото те са демократи, но не чак самоубийци. Без техните гласове промяната явно няма да мине.От цялата работа на далавера отново е само ГЕРБ. Хитро го измисли Борисов. И да не мине промяната, и да не мине, ГЕРБ все печели. Така, де, те единствени зачетоха волята на онези милиони избиратели, които не знаеха какво искат, но пък го искаха много.А пък, ако, не дай боже, вземе да мине, Борисов for ever. Пресен пример от Франция. На първия тур на изборите „Република напред“ помете традиционните партии. Макрон и коалиционният му партньор Франсоа Байру взеха 32.32% от гласовете. Ако този резултат се запази и на втория тур, те ще имат между 415 и 445 места от всичките 577 в Националното събрание. С 32% от гласовете вземат 75-80% от местата. Ако нашата система беше такава, Борисов щеше да има 160-170 депутати.Но в случая има и добра новина. Национален фронт на Марин льо Пен взема 13.2%, които, според някои наблюдатели, може да не му стигнат дори за собствена група в парламента. Елиминирането на гешефтпатриотите Симеонов, Каракачанов и Сидеров от политическия живот би било известна компенсация за абсолютното мнозинство на Борисов, но не достатъчно.Миналия път стана дума за телефонните измамници. Днес чета, че един такъв бандит, некой си Б.Д., осъдил прокуратурата да му плати 5000 лв. за вреди от необоснован арест за 13 дни. Измамил три жени в Берковица. Хванали го направо на калъп, тъкмо вземал 1000 лв. от една от жертвите. Срещу него имало две дела, но и двете прекратени. Пред съда бандюгата обяснил през сълзи, че след ареста бил в стрес, не можел да спи, срамувал се от баба си и дядо си… И съдията се трогнал.Понякога си мисля, вероятно съвсем неправилно, че част от спестяванията на пенсиите отиват за подпомагане на съдебната система. Така де, никой уважаващ себе си съдия няма да си похарчи името бадева.Днес е Ден на Русия, национален празник. Из цялата страна имаше масови протести срещу корупцията. Участниците бяха главно млади хора, ученици и студенти. Властта отговори с палки и арести. Само в Москва бяха арестувани над 400 младежи.Тия са още в миналия век. Просто са на светлинни години от демокрацията или поне от тази, която практикуваме ние. Ние можем да си протестираме съвсем свободно. Това е демокрация, да можеш да протестираш срещу корупцията. Протестите срещу корупцията, разбира се, никак не пречат на корупцията. И това също е демокрация. Изобщо демокрацията е сложно нещо.На днешния ден през далечната 1959 г. в Банкя, в бедно семейство, много бедно семейство на полковник и учителка, се е родил Бойко Борисов. Толкова са били бедни, че Боби е ял само филии с мас и пържени картофи. И лук. („В края на краищата, аз съм ял хляб и лук много години. И сме били най-бедното семейство…“) Имали са двайсет-трийсет кокошки, десетина заека и няколко прасета… Щото Банкя е била село до 1969 г., когато е става град, но Борисов е вече голям, за да става гражданин… Така че и това може да се добави – бедно селско семейство. И е останал сираче още на 38 г. По-точно полусираче. Имали са москвич, оранжев. Сестра му разправяше, че на 12 г. Бойко го подкарал сам… Значи е било къде 1971 г. Наборчетата помнят, че тогава повечето хора караха фордове, опели, мерцедеси дори. Само най-бедните се возеха на москвичи и лади.Но, както се казва, никога не е късно да имаш щастливо детство. Премиерът навакса за още две прераждания напред.Е, така, както изложих фактите, може би не говорят точно за бедно семейство. Но, вие сте интелигентни хора и трябва да сте наясно, че бедността е индивидуално преживяване. Ставало ли е дума за един Марк Апиций, съвременник на Христа?Бил невероятно богат и голям чревоугодник. Изял и изпил голяма част от парите си и когато му останали само 10 млн. сестерции (около 500 млн. долара), глътнал бучиниша, или каквото там са гълтали римляните за тази цел. Не можел да понесе да живее в бедност.Големи подлеци са журналистите, не ли? Да, и ще дам поредното доказателство. Огнян Стефанов написал книга – „Господари на моргата“. Но така натъкмил нещата, че да излезе баш в навечерието на рождения ден на Борисов. А там пише работи за него, които със сигурност ще му вгорчат празника.„Премиерът се доближи плътно до мен и почти фронтално изстреля фразата:- Интересува ме единствено да не бъда удрян аз. АЗ!- Но ти си премиер и немалко от твоите министри заслужават не просто критика, ами…- Другите не ме интересуват!- А Цветан Цветанов? Той ти е довереният човек…- Не ме интересува… Никой не ме интересува. Само АЗ, мене. Не съм ли ясен?- Напълно – съгласих се.“Подло, не ли? Да, да! Много подло! Като довърша книгата, ще ви разкажа и други работи.„Прокуратурата, пише „24 часа“, е образувала досъдебно производство за неправилно изразходване на средства, дадени за ремонта на НДК… Разследването, което е срещу неизвестен извършител, е започнало след сигнал, но от прокуратурата отказаха да кажат от кого. До момента Мирослав Боршош не е викан като свидетел…“Нищо, нищо. Ще го викнат направо като обвиняем. Боршош не е такъв, че да гледа като свидетел как едни 45 млн. (досега) го заобикалят. Малко българи са готови да са просто свидетели в такава ситуация.Но ми прави впечатление колко са неинформирани колегите. Прокуратурата не им казала кой е подал сигнала?! Добре, аз ще им кажа – Калоян Стоев. Под това име Блъсков ни съобщава новините, които го е срам да ни съобщи под собственото си.Ама тя и прокуратурата е не по-малко неинформирана от колегите. Неизвестен извършител? В дописката на „Труд“ се посочваше директно: „Боршош и Ко. брулят здраво ремонта на двореца.“ Е, да, брулят не означава непременно крадат. Можеш да обрулиш орехите, но да не ги занесеш дома. Но с малко фантазия не е трудно да се схване, че случаят не е такъв.Пак в „24 часа“: „Две години затвор за шофьора на Преслава.“ Блъснал човек на пешеходна пътека в Пловдив и избягал. Колеги, пише се избягАл, а не избягЪл. Но това са дреболии. Аз за друго го съобщавам. Щото може да не знаете, че всички чалгарки движат със скъпарски коли и лични шофьори. В тия среди се гледа с много лошо око на човек, който сам си кара колата.Що, бе, Господи, защо не си ми дал един малък песенен талантец, па, както съм си и Тони, да му туря едно Стоваро, Столаро, Седларо… Нещо, дето не значи нищо, но звучи по италиански. И да си живея живота! Обаче на, не мога да пея. Те не, че чалгарките пеят, де… Повечето се дерат като хремави кози. Но проблемът ми е, че пея само между три и четири. Ракии имам предвид. Да ме случите в такъв момент и да чуете мойта „Водка с утеха“, няма да помислите повече за Преслава… Особено накрая на припева това „за душата ми-и-и…“ как го къдря... Честно, не ви се хваля. Щях да изкарвам не само за шофьор, ами и за секретарка. Много е хубаво да имаш шофьор и секретарка. Всичките битови проблеми си ги решаваш от стола, с гласови команди, все едно живееш при електронно правителство.Не знам защо тази песен така ме вдъхновява. Може би защото текстът е много стойностен. “Много харесвам Мария Донева. Това например:Обаче я се опитайте да го запеете! Докато текстовете на Лили Димова сами пеят. Защото, както признава самата тя, са лично изстрадани.Нищо отвлечено, нищо абстрактно. Животът такъв, какъвто е. В чашата се налива водка, а не абстракции…Още един развален празник, още един помрачен рожден ден. В навечерието но 80-годишнината на Сакскобургготски, която ще бъде тържествено чествана във Врана, Апелативният съд в София се произнесъл, че едни 1414 декара, за които Готски и кака му претендираха, всъщност са били собственост на интендантството, тоест на държавата, и те нямат права над тях. Горкият цар! Сиромах дойде, сиромах ще си тръгне. Взеха му „Кричим“, „Саръгьол“, „Ситняково“… И за какво руча жабетата?! Дано е заделил баре някой лев…Що за народ сме, бе?! Един цар имаме и го искаме просяк!Приятел, един от последните убедени монархисти, ми разправя, че Симеон бил рекъл по повод на Борисов: „Направи добро и се изпикай отгоре му.“ Но аз не вярвам, тия думи ги нема в речника на царя. Да, чуван е да псува грозно, да рита кашпите в МС, но само когато е много ядосан. В такъв момент беше рекъл и „мръсни турци“. Но пък и Борисов е прав за него си. “Молих го със сълзи на очи, но те избраха Румен Петков, а не мен.” Еми, Румен да му върне имотите, какво му е длъжен Борисов!14 юни 2013 г. Знаменателен ден. Ето автентичен запис на мислите ни в онзи момент:„Мисля да се извиня на Борисов за кофите мастило, които съм изписал срещу него, а след това да го помоля да се върне. Той поне беше явен бандит, нямаше изненади. Докато сега ни нападат бандитите с бели якички… Хора суфистицирани, ако мога така да кажа, перфидни, които ще крадат и лъжат с научни методи.Лалугерът с очилцата вика: \"Подкрепям кандидатурата на Пеевски… Трудните ситуации изискват нестандартни решения…\"Направо doggy style position, ако ме разбирате… През 2007 г. Станишев уволни Пеевски, след грандиозен скандал за рекет. Но после агите му наложиха да го върне… В такива случаи винаги се сещам за един термометър, който един приятел ми донесе от Америка. В упътването пишеше: “След ректална употреба да не се ползва орално”.Прав е Борисов, че ДПС изнасилва Столетницата. Брутално я изнасилва, направо ще ѝ пръсне халката. Може да не ме извинявате за грубия език, изобщо не настоявам...А социалистите само мигат на пацали. Партията на шушумигите! Парламентарната група на шушумигите!... Но стига толкова, че трябва да ходя пред МС да викам „Долу! Оставка!”И викахме цяло лято. Викахме неволята и тя… дойде!Не е вярно, че протестите върнаха Борисов. Върна го извънземната глупост на Станишев и арогантността на ДПС. А протестите само създадоха нужната акустика.На връщане от Турция, когато самолетът вече бил напуснал турското въздушно пространство, Борисов рекъл пред съпътстващите го журналисти: „След като поговорихме два часа, Ердоган омекна.“Ще омекне, къде ще ходи. Борисов, каквото пипне, всичко омеква. Пардон, това малко двусмислено стана. Не всичко, човекът още няма 60 г., пък и, ако се съди по разговорите Янева-Ченалова-Мондешки… Да не задълбаваме.Борисов се похвалил, че султанът му подарил пушка. На негово място бих запазил тази информация за себе си. Ами ако до Ердоган е стигнало това за пушката в операта? И сега го бъзика? Тия са такива мюзевири…Гражданите и особено журналистите трябва повече да помагаме на правителството, да им подсказваме решенията на проблеми, до които те не успяват да стигнат. Те са готови да се вслушват. Ето, ние например миналата седмица подсказахме един много лесен начин да се инспектира оградата – с хеликоптер - и вицепремиерът Симеонов веднага се вслуша. Натоварил депутати от ОПГ и „Воля“ (БСП му отказали) и прелетели над оградата от Свиленград до Резово.И, при доказани факти вече, Симеонов заявил: \"Това е великата българска ограда! Ще го повтарям до смъртта си!Цялата ограда от 200 км е почти завършена. Тя струва 160 млн. лева, което прави 580 лв. на метър. Категорично отричам да има злоупотреби.“ Някакво дяволче ни подбутна да му проверим сметката. И излезе, че са откраднати поне по 220 лв. на метър. 160 млн. делено на 200 км. прави 800 хил. лв. на км., или 800 лв. на метър, а не 580 лв. Значи 44 млн. вътрешно.Не може да е неволна грешка. Той все пак е завършил ямболската математическа гимназия с пълно отличие. Просто лъже.Депутатите гледаха вчера законопроекта на БСП за преизчисляване на всички пенсии. 98 души от БСП и „Воля“ гласуваха в подкрепа, но 108 депутати от ОПГ се въздържаха и законопроектът пропадна. За ГЕРБ е разбираемо, те никога не са обичали пенсиите. Борисов ги смята за „лош материал“. Даже по едно време беше почнал да ги нарича „вампири“. Беше отишъл да открива една детска градина в „Красно село” и лишени от демографски ентусиазъм бабета го замериха с яйца. То беше само едно бабе и само едно яйце, което дори не стигна до премиера, а се разби в подножието му, но той се вбеси и нарече пенсиите \"дърти вампири\". И от тогава им гони карез. А патриотите се въздържаха, защото си познаха идеите в този законопроект. А тези идеи са много важни за тях, на тези идеи – 300 лв. минимална пенсия и преизчисляване на другите пенсии – те дължат изборните си резултати. Нагло! Да ти откраднат идеята и да те карат да им я гласуваш като тяхна! Верно, че за пенсиите няма абсолютно никакво значение чий е законопроектът. Но за патриотите има. Щото оная устатница Нинова ще се хвали наляво и надясно, пардон, на ляво само, че те са вдигнали пенсиите.Та нека се знае, че пенсиите не бяха увеличени по вина на крадците от БСП.Пенсиите, внимавайте за кого гласувате, бе! И изобщо внимавайте, за всичко. И по улиците когато ходите. Не да вървите като метиляви овце! Вчера една госпожа на видима възраст около 70, както си вървеше по тротоара и изведнъж скочи да пресича платното. Аз бях настъпил яко колелото, но реагирах своевременно и набих спирачките. 30 см. не ми достигнаха. Но и да я бях блъснал, щяха да ме оправдаят. 43 метра спирачен път имах, което показва, че съм реагирал адекватно. Но не я наругах. Не и на глас. Учтиво я помолих да гледа къде ходи, а тя на свой ред ме посъветва да гледам къде карам и се разделихме напълно приятелски.Турските медии са във възторг от Борисов: \"Сабах\", \"Хаберлер\" и др. с удоволствие цитират думите на премиера Йълдъръм към Борисов: \"Показахте, че сте наш искрен приятел… ЕС не се представи добре на изпита по време на референдума в Турция и опита за военен преврат преди една година. Тогава Европа реагира с мълчание, но България и вие осъдихте това... Демонстрирахте солидарност и аз искам да ви благодаря за подкрепата. Тя е важна за нас.\"Някои похвали са по-страшни от укорите.Но, както е добре известно, бедите имат силно развито стадно чувство. Проблеми с минискуса наложили спешна операция на премиера. От „Софиямед“ съобщават, че всичко е минало успешно и Борисов скоро ще се възстанови напълно. По причина на тази контузия не видяхме Борисов в състава на United Stars на Бербатов на бенефиса му.Злонамерени граждани, не само един, търсят връзка между проблемите с коленете на премиера и приключилата му визита в Анкара. В смисъл, че Борисов едва ли не е стоял дълго на колене пред султана и старите травми се активизирали. Но, както казах, това са злонамерени тълкувания. Всички знаят, че при големите спортисти травмите на минискуса никак не са редки.Пък Явор Дачков интригантства, че „Борисов се оперира нарочно сега, за да не ходи на приема на царя, където няма да е той център на внимание. Едва ли е било толкова спешно да го режат.“Дачков, а сигурен ли си, че е бил поканен? Ако не е получил покана операцията става наистина неотложна.Катарците закупили по спешност изтребители за 12 млрд. долара от САЩ. Щото усетиха дебелия край. Преди няма и месец, на 21 май, в саудитската столица Тръмп прегърна катарския емир шейх Тамим и нежно му прошепна в ухото, че може да му продаде “прекрасни оръжия”. Но шейхът се ослуша и затова изведнъж се оказа, че Катар финансира радикализма. И си е баш така – който не иска да финансира американския ВПК явно финансира радикализма. Толкова е елементарно.Врачанският депутат Красен Кръстев се хвали във Фейсбук: „Скъпи приятели, по моя идея заедно с експерт разработихме специален софтуер за организация и подредба на ангажиментите, които поемам като народен представител персонално пред всеки гражданин. Компютърната програма е в голяма помощ, защото запаметява в детайли конкретните казуси, за които търся решение, а така информацията не се губи и не се забравя…“Запомнете го този врачански… депутат. Измислил е органайзера. Помнете ми думата, ако успеем да скрием от него, че колелото, компютъра, мобилния телефон са измислени, убеден съм, ще направи всички тия велики открития съвсем сам и по свой път.Сметната палата публикува справките по публичния регистър за лицата, заемащи висши държавни длъжности. Най-впечатляваща ми се видя декларацията на президента Радев. Тоя е скъсан като карпатски вълк, бе! Притежава половин апартамент в София и \"Ситроен С5\", купен полани на старо за 3300 лева. На книжка имат общо с Деси 11 579 лв., но пък имат и потребителски заем за 20 000. С една дума, пак се сдобихме със социален президент.Но нищо. Той и Първанов така почна, пък… Само от него си зависи. През 2002 г. Гоце имаше 30.6 кв. м. апартамент в София, 1/4(12 кв. м.) от къща в Перник и 250 кв. м. дворно място в с. Косача. После добави и една нива в Банкя… После явно е добавил и други неща, но тях ги няма в декларациите. Но мисля, че тия приказки, че едва ли не е милиардер, са грозни измислици. Българинът е така устроен, че винаги умножава чуждите пари по десет.Сръбският президент Вучич възложил на Ана Бърнабич да състави новото правителство на страната. За първи път сърбите ще имат жена за премиер, която освен това не крие своята хомосексуалност.Не знам как да тълкувам. От една страна изглежда смел ход, за първи път жена и то лесбийка. Но пък, от друга страна, може да се тълкува и като компромис – жена, но не съвсем. Защото в някои неща лесбийките са като мъжете. Например, също харесват жени. Но както и да го кажем, все пак е смел ход на сръбския президент. Не съм убеден, че Радев е способен на такава постъпка. А за първата дама да не говорим. А, бе, верно ли, че Деси се хвалела с котето си? За истинско коте ли става дума или…Ще коментирам с литературна загадка, пък вие ще познаете откъде е: „Може би всичко щеше да бъде по-добре, ако Лоуис бе онемяла по време на пубертета. Тогава нито един мъж не би могъл да й устои.“Жокер: Една книга, в която става дума за президентски работи.", "date": "2017.06.19", "title": " Из делниците на един луд (12-16 юни)"}
{"url": "https://m.offnews.bg/news/Sviat-_12/Broiat-na-zaginalite-pri-pozhara-v-London-dostigna-79_658551.html", "text": "Броят на загиналите и изчезналите след пожара в жилищен блок в Лондон в сряда достигна 79, предадоха световните агенции, като се позоваха на полицията в британската столица, цитирани от БТА.В събота британските власти потвърдиха смъртта на 58 души. Стюарт Кънди, високопоставен представител на лондонската полиция, обяви, че все още е възможно увеличение на броя на загиналите при пожара, но жертвите може би няма да са толкова, колкото се очакваха в най-песимистичните оценки. По-рано от полицията изразиха опасение, че броят на жертвите може да надхвърли 100. Кънди уточни, че петима от обявените за безследно изчезнали са били открити и са добре. Великобритания запази днес минута мълчание в памет на загиналите при пожара. Стотици хора се събраха край Гренфел тауър, за да изразят своята съпричастност с трагедията.Премиерът Тереза Мей съобщи, че държавната администрация също ще запази минута мълчание в памет на жертвите.", "date": "2017.06.19", "title": " Броят на загиналите при пожара в Лондон достигна 79"}
{"url": "https://m.offnews.bg/news/Kultura_33/Parviiat-shediovar-na-Gaudi-otvaria-vrati-za-posetiteli-sled-130-godin_658539.html", "text": "Първата къща, завършена от известния испански архитект Антони Гауди, ще отвори врати за посетители за първи път в 130-годишната си история, предаде сайтът \"Dezeen\".Цветна и богато украсена, Casa Vicens в Барселона е завършена през 1885 г. Тя е била собственост на брокер на недвижими имоти, който я ползвал за летен дом. През повечето време имотът е служил като семейна къща, но през 20-те години е преобразуван в кооперация с три апартамента, а след това отново е използван като еднофамилна резиденция в продължение на почти век.Сега Casa Vicens отваря врати като музей, след дълго възстановяване. Сградата е едно от осемте творения на великия архитект, включени с списъка на ЮНЕСКО за световно културно наследство. ", "date": "2017.06.19", "title": " Първият шедьовър на Гауди отваря врати за посетители след 130 години"}
{"url": "https://m.offnews.bg/news/112_6/Velosipedist-s-opasnost-za-zhivota-sled-katastrofa-kraj-Samokov_658547.html", "text": "Велосипедист е с опасност за живота след катастрофа в района на Самоков. Колоездачът е настанен с политравма и в шок в столична клиника. Сигналът за тежкия пътен инцидент между велосипедиста и лек автомобил \"Пежо\" е подадан вчера около 10,25 часа, съобщи МВР. Шофьорът на автомобила е тестван с дрегер, не е употребил алкохол.  Взета му е и кръвна проба за анализ.На местопроизшествието е извършен оглед и по случая е образувано досъдебно производство.", "date": "2017.06.19", "title": " Велосипедист с опасност за живота след катастрофа край Самоков"}
{"url": "https://m.offnews.bg/news/Gejming_18763/11-lektori-predstaviat-poslednite-tendentcii-v-gejminga-po-vreme-na-Ga_658556.html", "text": "Бизнес конференцията - Game Dev Summit 2017, която се провежда в рамките на ON! Fest (24-25 юни, 2017, Интер Експо център), ще събере на едно място водещи компании, работещи в сферата на гейминга в България. Целта на двудневното събитие е да представи успешни действащи модели от България и чужбина, които могат да помогнат за развитието на гейм индустрията y нас, както и да запознае участниците с последните тенденции и развитието в сектора.Специален гост на Game Dev Summit 2017 e Каталин Бунариу от румънския акселератор за гейм компании , които подкрепят независими разработчици от Източна Европа.“През последните години се наблюдава огромна активност в много от държавите в региона - особено в България, Румъния, Сърбия и Украйна, които се развиват изключително бързо в сферата на разработването на видео игри. Всяка от държавите в Източна Европа може да се похвали и с успешни гейм компании, между които Империя Онлайн в България, Nordeus в Сърбия, както и с оперирането на местни филиали на мултинационални разработчици и издатели, между които Ubisoft, Gameloft и Creative Assembly в България, както и EA в Румъния. Тези международни компании спомагат изключително много за развитие на индустрията и вдъхновяват независимите разработчици на игри. Смятам, че тепърва започва да се обръща внимание на локалната гейм индустрия, която има огромен потенциал за развитие и Game Dev Summit 2017 е добър катализатор за това.“, разказва за предстоящото си участие Каталин Бунариу.В рамките на Game Dev Summit Каталин ще сподели успешни практики от работата на Carbon, както и опита си в бизнес развитието на независими разработчици на видео игри.Другият чуждестранен гост на Game Dev Summit e Андреа Пер, изпълнителен директор на , която ще разкаже за развитието на индустрията в региона и ще сподели добри практики от Румъния.Мариела Цветанова, Маркетинг и Бизнес развитие в , ще сподели как компанията успява да различни от останалите играчи на глобалния пазар и как се постига любовта на феновете към бранда.Любомир Илиев, Арт директор в , ще говори за успешни практики при организирането и изпълнението на една Kickstarter кампания.Йосиф Йосифов, Маркетинг мениджър в , ще разкаже за предизвикателствата пред малките гейм компании в глобализирания пазар, а колегата му Любомир Георгиев, ще говори за една от горещите теми в индустрията - виртуалната реалност.Стоян Николов, Съосновател и Софтуерен Архитект на , ще разкаже за начина, по който компанията променя създаването на потребителски интерфейс в AAA игрите.Творческият директор на Спас Крушков ще сподели за опита на компанията при управление на съдържание в мултикултурна среда.Габриел Добрев, изпълнителен директор и основател на , ще разкаже вдъхновяващата история на Victor Vran и какво е да направиш инди игра след 13 успешни заглавия.Лекцията на Васил Николов, творчески директор в Buro 12, ще бъде посветена на ролята на дизайнера в модерната гейминг индустрия.В рамките на Game Dev Summit ще има и специална лекция на партьора на събитието - Telus International.Датите на Game Dev Summit са 24 и 25 юни, а билетите на цена от 79 лева и все още могат да се закупят в мрежата на Epay, цената на място ще бъде 99 лв.Всички лекции ще бъдат на английски език.Пълна програма на събитието, може да видите на и линк. ", "date": "2017.06.19", "title": " 11 лектори представят последните тенденции в гейминга по време на Game Dev Summit 2017"}
{"url": "https://m.offnews.bg/news/Obshtestvo_4/Dnes-se-navarshvat-3-godini-ot-potopa-v-kv-Asparuhovo_658562.html", "text": "Днес се навършват 3 години от ужаса на наводненията във Варна и в най-тежко пострадалия квартал \"Аспарухово\", когато потопът отне 13 живота. Огромната приливна вълна, появила се след обилни дъждове в морската столица, буквално помете крайния варненски квартал, завличайки хора, инфраструктура и коли. През юни 2014 г. множество доброволци се включиха в спасителни акции в помощ на пострадалите, много хора даряваха пари и вещи от първа необходимост.Едва преди дни прокуратурата във Варна обяви причините за наводнението. В заключението на вещите лица се посочва, че причината за трагедията е природен феномен, но и в същото време се отчитат и грешки при липсата на оценка от регионалното министерство за риска от наводнения.Експертите заключават, че броят на жертвите при потопа би бил значително по-малък, ако не е било разрешено застрояването на дерето, където се изля водата. Именно там ударната сила на високата вълна на кално-каменния поток е била най-голяма.", "date": "2017.06.19", "title": " Днес се навършват 3 години от потопа в кв. Аспарухово"}
{"url": "https://m.offnews.bg/news/Ikonomika_59/Naj-evtinite-restoranti-v-Balgariia-naj-evtinata-hrana-v-Polsha_658548.html", "text": "България заема първото място в Европейския съюз по най-ниски средни цени на дрехите и обувките, ресторантите и хотелите, разходите за домакинството, за обзавеждането на дома и за публичния транспорт. Това показват данни на Европейската статистическа служба Евростат за 2016 година.Разходите по жилището у нас са едва 29.3% от средните за ЕС. С други думи, българинът плаща със 70.7% по-малко от средния европеец за ток, вода, парно, ремонти. Най-високи са тези разходи в Швейцария, където дават с 86.5% над средното.Харчът ни за обзавеждане е наполовина по-нисък от средния в ЕС - 48.4%. Най-скъпо е то в Исландия - 34.1% над средното.Страната ни е най-евтина и по отношение на алкохола и цигарите. Тук даваме с 43.6% под средния европеец. Най-високи са цените в Норвегия - със 123.4% над средното в Съюза.Най-евтина обаче е храната не у нас, а в Полша, а ние сме трети, и след Румъния, с цени 30.4% по-ниски от средните за ЕС. За сметка на това, цените в баровете и ресторантите, а и нощувките в хотелите у нас са най-евтини в целия ЕС - с 55.6% под средните.По отношение на комуникациите първенец е Литва. Страната ни се нарежда на шесто място, а преди нас са още Полша, Румъния, Естония и Латвия.У нас са и едни от най-ниските разходи за култура, почивка, книги, вестници - 43.9% по-ниски от средните за ЕС. Най-евтино по този показател е в Полша и Румъния.", "date": "2017.06.19", "title": " Най-евтините ресторанти - в България, най-евтината храна - в Полша"}
{"url": "https://m.offnews.bg/news/Sviat-_12/Tereza-Mej-obeshta-da-se-bori-s-terorizma-nezavisimo-koj-e-otgovoren_658554.html", "text": "Британският премиер Тереза Мей нарече нападението срещу мюсюлмани \"отвратително\" и обеща да се бори с тероризма, независимо кой е отговорен за него. Шофьор на бус се вряза в богомолци. Един човек загина, а десет бяха ранени. По думите ѝ атаката е опит да се разрушат свободите, които обединяват Великобритания, сред които е и свободата на вероизповедание. \"Тази сутрин нашата страна се събуди с новината за ново терористично нападение по улиците на нашата столица: второто през този месец и точно толкова отвратително, колкото бяха предишните\", каза Мей пред резиденцията си на \"Даунинг стрийт\" 10, цитирана от БТА.\"Това беше нападение, което за пореден път беше насочено срещу обикновени и невинни хора, този път британски мюсюлмани, прибиращи се след молитва\", подчерта премиерът. Мей съобщи, че нападателят е бял мъж на 48 години и е действал сам. Премиерът похвали за куража хората, които са успели да го неутрализират и да го задържат до пристигането на полицията. В момента се разследва дали починалият на мястото на инцидента мъж е починал от нападението. По думите ѝ до джамиите вече са разположени полицаи за допълнителна охрана. Тереза Мей призна, че Великобритания е била прекалено толерантна в миналото към всички форми на екстремизма.В отговор на въпрос дали Консервативната партия ще поиска оставката на Мей и дали тя е най-подходящият човек начело на страната говорителка на премиера обяви, че Мей ръководи страната в невероятно трудни времена.", "date": "2017.06.19", "title": " Тереза Мей обеща да се бори с тероризма, независимо кой е отговорен за него"}
{"url": "https://m.offnews.bg/news/Sviat-_12/Svideteli-na-atakata-v-London-zadarzhali-napadatelia_658517.html", "text": "Свидетели на атаката в Лондон, при която един човек загина, а други десет бяха ранени, са задържали нападателя. Това е 48-годишен мъж, който според показанията на очевидци, крещял: \"Ще убия всички мюсюлмани\".Подробности за самоличността на мъжа засега не се дават. Казва се само, че той е висок бял мъж, който след ареста казал \"свърших си работата\", радвал се е и се е усмихвал. Закаран е в болница да бъде диагностициран, съобщава БНТ.Той кара по тротоара, идвайки точно срещу всички мюсюлмани и ги удари. Мисля, че един почина на място. Другите са в лошо състояние, разказва Мохамед Мохидин, който бил свидетел на атаката. Нападателят се е опитал да избяга от местопрестъплението, но група мъже са го задържали до пристигане на полицията.\"Микробусът зави наляво и се вряза в групата от хора. веднага се притекохме на помощ. Един човек остана под микробуса. Хората се събраха и го повдигнаха, за да помогнат\", разказва друг свидетел, цитиран от БНТ.Районът е отцепен, има много линейки, 8 по-леко ранени, двама са с опасност за живота.До края на деня се очаква да се изяснят истинските причини за случилото се.Премиерът на страната Тереза Мей ще свика специално заседание по-късно днес. Според вътрешния секретар нападението е от терористичен характер. В свещения за мюсюлманите месец рамазан вярващите отиват на молитва в джамиите около полунощ. Кметът на града Садик Хан обяви, че полицейското присъствие около тях ще бъде увеличено.", "date": "2017.06.19", "title": " Свидетели на атаката в Лондон задържали нападателя"}
{"url": "https://m.offnews.bg/news/Temida_18762/Prokuraturata-namekna-che-Lozan-Panov-e-instceniral-sluchaia-s-razvit_658549.html", "text": "С  прокуратурата отказа да образува досъдебно производство по случая с развитите болтове от автомобила на НСО, в който се вози председателят на Върховния касационен съд (ВКС) Лозан Панов. От постановлението на прокурор Спас Илиев, което е с дата 19 юни 2017 г., обаче става ясно, че шофьорът на Панов, който бил негов приятел от детинство, е оставил колата без надзор в задния двор на ВКС, което не е трябвало да прави.В същото време постановлението на Военно-окръжна прокуратура () започва с описание на сигнал от анонимно лице, в който се посочва, че Панов няколко пъти е \"предричал\" възможен инцидент с физическото му отстраняване, като се посочва интервю в Нова тв от 5 май 2017 г., и се изброяват и медии от кръга на Икономедиа, Медиапул и Клуб Зет и други, които \"започнали да правят аналогия между действията на Панов, свързани със „съдебна реформа“, и атентата срещу прокурора Дж.Ф., включително, че е бил организиран протест, широко отразен от същите медии, на датата на този атентат - 23.05.2017г.\"В сигнала на лицето В.В.З, което поискало прокуратурата да извърши проверка, се твърди, че Панов оповестил случая с развитите болтове след среща с президента Румен Радев, като тук отново се посочват конкретни медии, оповестили първи случая - \"Медиапул\" и \"Правен свят\".Интересното в случая е, че в постановлението на прокуратурата съмненията са взети предвид, без това да е описано изрично и се правят няколко внушения.  Официално се съобщава, че не са събрани данни за извършено престъпление, с което наблюдаващият прокурор отказа да образува досъдебно производство.В постановлението му обаче се акцентира на факта, че шофьорът и Лозан Панов се познавали от \"детски години\" и веднага след като Панов бил избран за председател на ВКС, сержант С. му се обадил, като му предложил да му стане шофьор. В резултат, и както ще стане ясно по-късно - в нарушение на правилата, Панов поискал (не се посочва от кого, бел. ред.) въпросният сержант да му стане шофьор. В постановлението ясно се описва, че автомобилът е минал технически преглед и при последния технически оглед е била извършена диагностика на волана. Изрично се подчертава, че тогава не са извършвани дейности, свързани с развинтване на болтове на гумите, но се посочва, че автомобилът е \"\". Веднага след това се посочва също и това, че на практика автомобилът е непроследим, тъй като \"\".По-нататък в постановлението се посочва още, че преди да замине за Берковица, Лозан Панов отишъл в сградата на Висшия съдебен съвет, а шофьорът му отишъл да го изчака в Съдебната палата. В задния двор на палатата по заповед на Панов било определено паркомясто, на което да го чака служебният му автомобил. В постановлението изрично се посочва, че на мястото няма видеонаблюдение.Уточнява се, че \"\". Автомобилът бил оставен без наблюдение и в Берковица за около 15 минути.По-късно следват подробни преразкази на обясненията на Панов и сержант С., за който в началото е споменато, че е автор на три произшествия със служебен автомобил. Двамата разказали пред прокурора, че чули потропване на излизане от София, а по-късно, на връщане от Берковица, шофьорът установил липсата на два болта. Прокурорът взел и обяснения от началника на НСО , който обяснил, че след като разбрал за случая, опитал да се свърже с Панов, но той не му вдигнал телефона. По-късно все пак двамата се свързали, но от обясненията на ВКС Антонов не разбрал какво се е случило, въпреки че Панов твърдял, че обяснил точно ситуацията:След като се прибрали в София, шофьорът не уведомил дежурния диспечер за инцидента. Той докладвал официално за случая едва на следващия ден, когато комисия установила \"липсващи закрепващи болтове - два броя на задно ляво колело; износени резби на главина на задно ляво колело и разбити гнезда на джантите\". От постановлението става ясно още, че комисията е започнала работа на 2 юни, актът с резултатите от работата ѝ е утвърден на 5 юли, но е заведен официално с входящ номер на 7 юни. Едва тогава от НСО решили да уведомят прокуратурата за случая. Въпреки това в постановлението се посочва, че шофьорът е трябвало да направи това веднага, след като е констатирал липсата на болтовете, но не го е направил. Той имал ангажимент да уведоми за това ръководството на НСО, но също и МВР, тъй като ставало въпрос за техническа неизправност на автомобил. Още повече че той нарушил и задълженията си, като оставил без надзор управлявания от него автомобил. Както и \"при наличие на техническа възможност… да заснеме щетите по превозните средства, тяхното разположение и следите от настъпилото ПТП, както и да получи протокол за ПТП..\"Вместо да заснеме щетите обаче, сержант С. изтрил от телефона си информацията за няколко проведени разговора. В постановлението не се посочва с кого са проведени тези разговори, но се посочва, че в периода, в който той и Лозан Панов се прибирали към София, е установена комуникация между тях през \"Вайбър\". В крайна сметка прокуратурата се позовава на експертни мнения, според които е възможно от вибрациите болтовете на гумата да се развият сами. Това е и причината да не бъдат констатирани данни за престъпление, въпреки че се споменава, че шофьорът може да е замесен. За това обаче не били открити данни. В постановлението се посочва: Постановлението заключава: ", "date": "2017.06.19", "title": " Прокуратурата намекна, че Лозан Панов е инсценирал случая с развитите болтове"}
{"url": "https://m.offnews.bg/news/OFFTOPIC_18750/Novata-ni-igra-Specheli-propusk-i-za-dvata-dni-na-On-Fest_658519.html", "text": "Днес стартира новата игра на OFFNews и ON!Fest, в която нашите читатели могат да спечелят пропуск и за двата дни на ON!Fest, който ще се проведе на 24 и 25 юни в Интер Експо Център. След известна пауза On!Fest се завърна и ще предложи на феновете от всичко по много. Именно с богатото разнообразие на програмата ще имате възможност да спечелите билета за събитието. Играта започва днес, 19 юни, и ще приключи в четвъртък, 22 юни. За да участвате в нея, трябва да отговорите на въпроса \"Кои два модула от ON!Fest искате да посетите най-много и защо\". Програмата може да . Отговорите трябва да дадете като коментар под тази статия, след регистрация. Важно е имейлът, който оставяте, да е актуален, тъй като с победителя ще се свържем по електронната поща. Успех! ", "date": "2017.06.19", "title": " Новата ни игра: Спечели пропуск и за двата дни на On!Fest"}
{"url": "https://m.offnews.bg/news/Temida_18762/Pusnaha-ot-aresta-poliatcite-prebili-balgarin-v-Tcar-Kaloian_658573.html", "text": "Двамата поляци, които бяха задържани, след като на връщане от Слънчев бряг пребили служител в бензиностанция в град Цар Калоян, са освободени от ареста. Според експертизата пострадалият 36-годишен мъж е с лека телесна повреда, което не изисква те да останат в ареста, съобщиха от Районната прокуратура в Разград, цитирани от Дарик. Българинът е със счупен нос и охлузвания по лицето. Поляците са съдействали на разследването и са обявили, че съжаляват за случилото се. По случая е образувано бързо производство, обвинението ще бъде внесено до седмица в съда.Двамата поляци са напуснали страната. Те не са длъжни да се явят на делото, което ще се гледа в Районния съд в Разград. Двамата са упълномощили служебни защитници, които ще ги представляват. ", "date": "2017.06.19", "title": " Пуснаха от ареста поляците, пребили българин в Цар Калоян"}
{"url": "https://m.offnews.bg/news/Sviat-_12/Pregovorite-za-Brekzit-ofitcialno-zapochnaha_658524.html", "text": "Ръководителят на преговорния екип на Европейската комисия за Брекзит Мишел Барние даде началото на преговорите за излизането на Обединеното кралство от Европейския съюз, в присъствието на британския външен министър Дейвид Дейвис, пристигнал в Брюксел, съобщи Франс прес.\"Днес ние започваме преговорите за излизането на Обединеното кралство от Европейския съюз\", заяви тържествено Барние, след като стисна ръката на Дейвис. Той уточни, че целта на тази първа среща ще бъде определяне на приоритетите и програмата на преговорите.Британският външен министър от своя страна заяви, че ще се стреми към \"позитивен и конструктивен\" тон в преговорите и добави: \"Повече неща ни свързват, отколкото ни разделят\", предаде Ройтерс.Британският външен министър Борис Джонсън заяви, че преговорите за Брекзит трябва да подготвят почвата за \"дълбоко и специално партньорство\", каквото Лондон иска да поддържа занапред с ЕС. Преди днешната среща в Люксембург на външните министри от съюза Джонсън изрази надежда, че преговорите ще доведат до \"щастлива развръзка\", която да е \"от полза и за двете страни\".\"Най-важното сега е да е гледаме към хоризонта, да мислим за бъдещето и за ново партньорство - дълбоко и специално партньорство, което искаме да изградим с нашите приятели\", каза той.На 23 юни 2016 г. британците подкрепиха с близо 52 процента от гласовете напускане на Евросъюза. Това предизвиква изумление сред съседите им и политически сътресения в Обединеното кралство, вторичните трусове от които продължават се усещат и до днес.", "date": "2017.06.19", "title": " Преговорите за Брекзит официално започнаха"}
{"url": "https://m.offnews.bg/news/Kultura_33/Za-bezhantcite-v-Balgariia-Dom-na-kinoto-sas-spetcialna-prozhektciia_658518.html", "text": "На 22 юни от 18.30 часа Домът на киното организира специална прожекция на филма \"Другата страна на надеждата\", на която са поканени всички бежанци, пребиваващи в България. На специалната прожекция ще присъстват бежанци, посещаващи Центъра за интеграция на бежанци и мигранти, както и доброволци от Каритас България, които след края на филма ще проведат дискусия па темата на филма - животът на един бежанец от Сирия, опитал се да потърси убежище във Финландия.Организаторите канят и софийската публика на събитието, за да заяви своята съпричастност и да подкрепи хората, прогонени от войната в родните си места.Филмът разказва две истории, които се преплитат. В първата срещаме Халед, който е сирийски бежанец. Качил се на товарен кораб, той се оказва в Хелзинки, където официално иска убежище, но без да се надява на особен успех.Викстрьом е вторият персонаж. Той е пътуващ търговец, който се опитва да продава вратовръзки и мъжки ризи. В един момент обаче решава да зареже търговията и да се посвети на залозите, като така успява да си купи ресторант в най-отдалечената част на Хелзинки.Билети на цена от 7/5 лв. на касата на Дом на киното и .", "date": "2017.06.19", "title": " За бежанците в България: Дом на киното със специална прожекция на филм за съдбата на мигрант"}
{"url": "https://m.offnews.bg/news/Politika_8/DOST-skarbi-za-zaginaliia-miusiulmanin-v-London_658526.html", "text": "ДОСТ поднася най-искрените си съболезнования към семейството на загиналия и съпричастността си към пострадалите при варварския акт тази нощ по време на молитва до джамията при Финсбъри Парк в Лондон, съобщават от пресцентъра на партията на Лютви Местан.При инцидента  9 от пострадалите са приети в болница. Според свидетели нападателят е крещял \"Ще убия всички мюсюлмани\".\"Терорът не принадлежи нито на определена раса, нито на определена религия. Терористите са изгубили и последните остатъци на нравствена мотивация и морал, те са неспособни за каквато и да е социална реализация. Светът повече от всякога се нуждае от цивилизационна, геополитическа и гражданска солидарност за отпор срещу тази заплаха за човечеството през 21-ви век\", пише в съболезнованието, изпратено до посланик Ема Хопкинс.От ДОСТ заявяват, че осъждат остро виновните за окървавената лондонска нощ и че вярват, че те ще получат заслужено наказание.Скърбим за загиналия и се молим за пострадалите, заявяват още от партията.", "date": "2017.06.19", "title": " ДОСТ скърби за загиналия мюсюлманин в Лондон"}
{"url": "https://m.offnews.bg/news/Izvan-terena_18817/Nikol-Shertcinger-otnovo-praska-seksapil-snimki_658523.html", "text": "Гаджето на топтенисиста ни Григор Димитров - Никол Шерцингер продължава да радва очите на феновете си. Красавицата се отдаде на малко забавления край басейна в Лос Анджелис.Освен че с няколко снимки хубавицата демонстрира фантастични форми, тя напомни и за завидните си танцови умения. Хавайката, която стартира в шоубизнеса именно като танцьорка, изви кръшната снага под звуците на хита Despacito. Шерцингер явно се е запътила другаде, тъй като се сбогува с Ел Ей на кадрите.В едно от посланията към снимките Никол направи и изказване, което със сигурност може да получи доста разнообразни коментари, след слуховете за раздяла с Гришо, макар че двамата продължават да се считат за двойка.\"Има нещо красиво в това да освободиш нещо... Да се освободиш от страховете си и задръжките си,\" написа тя, пожелавайки и щастлив Ден на бащата в САЩ в същия пост.", "date": "2017.06.19", "title": " Никол Шерцингер отново пръска сексапил (снимки)"}
{"url": "https://m.offnews.bg/news/Politika_8/Simeonov-za-zakani-v-Tuitar-Bedruum-Kakao-bijch-tihichki-prez-nosht_658527.html", "text": "Вицепремиерът Валери Симеонов се закани на популярните заведеня по плажовете на Черноморието като Какао Бийч и Бедруум \"да са тихички през нощта\".След поста си той е добавил и видео от филам \"Вчера\" с откъс от популярната сцена \"Ще видите кон боб яде ли\".Освен борбата с шума по морето, Симеонов иска да се разправи и с алкохолния туризъм и пъбкролинга по морето.Вицепремиерът не разкри с какъв нормативен акт ще бъдат забранени пиянските турове. Само намекна, че може да стане чрез Закона за митингите, където има текстове за събирането на много хора на едно място.", "date": "2017.06.19", "title": " Симеонов за закани в Туитър: Бедруум, Какао бийч, тихички през нощта, иначе..."}
{"url": "https://m.offnews.bg/news/Futbol_18793/Koj-shte-vrashta-parite-sega_658550.html", "text": "Решението на УЕФА да изхвърли ЦСКА-София от турнирите е толкова изненадващо, колкото снегът в София през декември. Всичко беше ясно след писмото на европейската централа, че този клуб не може да припари в Европа до лятото на 2019 година.УЕФА не е български футболен чиновник, за да го купиш с остатъците от КТБ. Или да го изнудиш. Там хората не нарушават правилата си, защото те им носят милиарди оборот. Не Боби Михайлов, а Доналд Тръмп и Владимир Путин да направят пътека, все тази. Да не са луди да си режат клона сами?Или са луди онези в Рейнджърс или Парма, че бъхтиха в селските групи, за да се върнат на картата? Кой обаче ще обясни това на хилядите честни привърженици на ЦСКА, които припознаха ЦСКА-София за своя отбор? Кой ще им признае, че са били нагло лъгани месеци наред? Защото повечето привърженици на \"Армията\" са абсолютно честни момчета и момичета. На техен гръб лидерите на \"припознаването\" го удариха на хубав живот. Ей, така, без да си мръднат пръста. Пийте и яжте, началникът черпи! Какво ще правят сега? Ще връщат пари ли? Защото друго трудно могат да върнат. Чест и дадена дума се връщат много, много трудно. А пари на ЦСКА-София ще трябват. Тези дни излизат и едни 8 милиона лева за емблемата. ", "date": "2017.06.19", "title": " Кой ще връща парите сега?"}
{"url": "https://m.offnews.bg/news/Futbol_18793/TcSKA-Sofiia-veche-i-s-emblema-v-sajta-na-UEFA_658521.html", "text": "Вицешампионът ЦСКА-София вече е с оригиналната емблема на страницата на УЕФА. Това се случва часове преди тегленето на жребия за Лига Европа.Към името на клуба от Борисовата градина вече са свързани и новините за фалиралото дружество ПФК ЦСКА АД, чийто приемник е ЦСКА-София, след като спечели търга за имуществото и емблемата срещу 8 милиона лева.Така противно на заклинанията, че отборът ще бъде изваден от участие в евротурнирите преди жребия, ситуацията около съдбата му изглежда все по-оптимистична за хората от \"Българска армия\", независимо че продължава да стои забележката, че УЕФА си запазва правото да преразгледа участието на „червените” в турнира.Близки до клуба твърдят, че такава процедура не е открита, а дори и да бъде открита, то ще бъда преодоляна с лекота.От УЕФА обявиха и разпределението за групите при жребия. ЦСКА-София е поставен в група 3 с коефициент 4.175, който е получен от представянето на армейците в Европа през последните 5 сезона.Възможните съперници на армейците в първи кръг са Иртиш (Павлодар), Ружомберок (Словакия), Фола Еш (Люксембург), Вашаш (Будапеща) и Гандазар (Армения). Веднага след първи кръг ще се изтегли и жребия за втория кръг, в който ЦСКА-София ще е в урната на непоставените. ", "date": "2017.06.19", "title": " ЦСКА-София вече и с емблема в сайта на УЕФА"}
{"url": "https://m.offnews.bg/news/Futbol_18793/Levski-otbeliaza-75-ata-godishnina-ot-rozhdenieto-na-Sokoleto_658520.html", "text": "Ръководството на Левски отбеляза 75-ата годишнина от рождението на легендата на \"сините\" Георги Соколов – Соколето.\"\".", "date": "2017.06.19", "title": " Левски отбеляза 75-ата годишнина от рождението на Соколето"}
{"url": "https://m.offnews.bg/news/Futbol_18793/Zhalgiris-e-parviiat-sapernik-na-Ludogoretc-v-Shampionskata-liga_658528.html", "text": "Литовският шампион Жалгирис ще бъде първият съперник на Лудогорец в квалификациите за Шампионската лига. Разградчани бяха поставени в жребия за втория предварителен кръг, а от възможните пет съперници това определено изглежда като най-тежкият вариант.Литовците са четири пъти шампиони на страната си. Жалгирис е домакин на първия мач, който е на 11 или 12 юли. Реваншът в Разград ще бъде на 18 или 19 юли.Шампионът на България избегна преди началото на жребия двата най-силни непоставени отбора - Жилина (Словакия) и Хонвед (Унгария), на този етап в надпреварата.Група 1:Поставени: Залцбург (Австрия), Лудогорец, АПОЕЛ (Кипър), Карабах (Азербайджан), Партизан (Сърбия)Непоставени: Жалгирис (Литва), един от победителите от първи кръг, Дюделанж (Люксембург), Будочност (Черна гора), Самтредия (Грузия)", "date": "2017.06.19", "title": " Жалгирис е първият съперник на Лудогорец в Шампионската лига"}
{"url": "https://m.offnews.bg/news/Obshtestvo_4/Bozhidar-Dimitrov-shte-otstraniava-propuski-v-obrazovanieto-na-Putin-i_658522.html", "text": "Националният исторически музей (НИМ) организира експедиция до град Охрид в „македонската земя”, за да заснеме две старинни икони. Целта е да се поправят \"пропуски в образованието на важни чуждестранни държавни дейци по повод произхода на кирилицата, кръщението на Русия, кой какви книги е разнасял по света\", обявиха от музея.На 24 май т. г. на среща с македонския държавен глава Георге Иванов руският президент Владимир Путин каза, че кирилицата е дошла в Русия от \"македонската земя\", с което предизвика вълна от гневни реакции у нас. Днес пък бившият световен шампион по шах Анатолий Карпов и депутат от управлявашата партия \"Единна Русия\" заяви, че в Москва знаят, че \"кирилицата е дошла от Византия\". Веднага след това премиерът Бойко Борисов отмени планираната си среща с него.Съобразно световната музейна практика, директорът на НИМ проф.Божидар Димитров е поръчал копия на иконите, които ще бъдат поставени на съответното място в средновековната експозиция на НИМ, уточняват от музея.Иконите са от епохата на Възраждането. Едната е на „Св.Св.Кирил и Методий”. Над образите им пише „Просветители български”. И за да не стане някоя грешка, иконописецът е добавил „Тия и се написаха буквите български. Празника им е на 11 май”.Втората икона е на „Св.Седмочисленици”. Всъщност на тази икона светците са девет. Към известната седморка (Св.Климент, Наум, Ангеларий, Сава, Горазд, Кирил и Методий) са прибавени Св.Еразио (местен светец) и Св.Иван Владимир, зет на цар Самуил.Над образите на светиите пише „Св.Седмочисленици Просветители болгарски”.\"Та това може да дойде от „македонската земя” в края на Х век. Български просветители и български букви. По признание на самите местни зографи, рисували иконите\", обяснява професор Димитров.", "date": "2017.06.19", "title": " Божидар Димитров ще отстранява пропуски в образованието на Путин и Карпов"}
{"url": "https://m.offnews.bg/news/Temida_18762/Deloto-za-atentata-v-Sarafovo-nasrocheno-v-denia-na-5-godishninata-ot_658531.html", "text": "За пореден път ход на делото за атентата на летище \"Сарафово\" не беше даден. Причината е, че специализираният наказателен съд все още не e успял да призове всички пострадали при терористичния акт на 18 юли 2012 година.Следващата дата, на която ще се направи пореден опит делото да тръгне е точно на 18 юли - денят, в който беше извършен самият атентат. Тогава се навършват пет години от трагедията, когато атентатор-самоубиец се взриви и уби петима израелски туристи, един българин и пострадаха десетки.Заседанието ще се проведе в бургаския окръжен съд, тъй като тогава по повод годишнина от атентата, близки на пострадалите ще са в града за траурната възпоменателна церемония и ще могат спокойно да бъдат разпитани.На тази дата в делото може да участва и адвокатът на пострадалите израелски граждани, както и на близките на загиналите, който също е израелски гражданин.По делото, подсъдими са Мелиат Фарах и Кара Хасан, те са на съд задочно и продължават да се издирват с червена бюлетина.", "date": "2017.06.19", "title": " Делото за атентата в Сарафово насрочено в деня на 5-годишнината от трагедията"}
{"url": "https://m.offnews.bg/news/Sviat-_12/Rekord-broiat-na-bezhantcite-i-razselenite-dostigna-blizo-66-mln-dus_658530.html", "text": "Рекорден брой души по целия свят са или бежанци, или търсят убежище, или са вътрешно разселени, съобщи Агенцията на ООН за бежанците, цитирана от Би Би Си.През 2016 г. броят на разселените души е нараснал до 65. 6 милиона. Цифрата е с 300 000 по-голяма от тази за 2015 г., сочи в годишния си доклад агенцията. Увеличението обаче е малко сравнение с нарастването през 2015, когато броят на разселените се увеличава с 5 милиона, сравнение с 2014 г.През 2016 г. 340 000 души са избягали от насилието в Южен Судан в съседна Уганда. Цифрата е по-голяма и от тази на избягалите от Сирия - близо 200 000 души. Само 36 часа след пресичането на границата с Уганда, мигрантите получават правото да ползват малък парцел земя и инструменти, с които да започнат сами да отглеждат храната си. Близо 84% от разселените идват от страни, където доходите са много ниски.От ООН заявиха, че се надяват страните, особено тези от Запада, които приемат бежанци, освен да създават лагери, да започнат да инвестират в мира в размирните части от света, от където идват голяма част от бежанците.- 22,5 милиона са бежанци- 40,3 милиона са разселени в собствените си страни- 2,8 милиона търсят убежищеСирия: 5,5 милиона Афганистан: 2,5 милионаЮжен Судан: 1,4 милионаТурция: 2,9 милионаПакистан: 1,4 милионаЛиван: 1 милионИран: 979,4000Уганда: 940,800Етиопия: 791,600", "date": "2017.06.19", "title": " Рекорд: броят на бежанците и разселените достигна близо 66 млн. души"}
{"url": "https://m.offnews.bg/news/Obshtestvo_4/Sindikatite-v-MVR-zapochvat-razgovori-za-protesti-kaniat-ministara-na_658501.html", "text": "Синдикалните организации в МВР ще започнат поредица от срещи за уточняване на провеждането на активни протестни действия. Това става ясно от съобщение на Синдикалната федерация на служителите в МВР (СФСМВР), която е и най-голямата синдикална организация, представляваща работещите в системата на вътрешното министерство. На 24 и 25 юни Управителният съвет на СФСМВР ще обсъди и вземе решения за местата, формите и началната дата на активни протестни действия в София и страната. Повод за протеста са ниските трудови възнаграждения в системата на МВР. Федерацията започва и разговори с други синдикални организации – както в системата на МВР, така и извън нея – за участие и подкрепа на тези протестни действия.Недоволството на синдикалистите е продиктувано от последните изказвания на вътрешния министър Валентин Радев, който постави под въпрос увеличението на заплатите в системата. От СФСМВР намира позицията му относно взетите на заседание на Съвета за социално партньорство решения \"не само за изненадваща, но и за неприемлива\" позицията на министъра на вътрешните работи.На 15 юни 2017 г., видно и от съобщение на сайта на МВР, синдикалистите и зам. вътрешният министър Стефан Балабанов се разбраха по три точки - повишение на заплатите на служителите; спешни изменения в ЗМВР, които се отнасят до социалния статус на служителите в министерството и подготовка на изцяло нов закон за МВР. В отговор вътрешният министър заяви, че  от решенията на съвета и договореното няма как да се случи. Ден по-късно, след среща с премиера Борисов и финансовия министър Владислав Горанов, той обясни, че ще има увеличение на заплатите на полицаите \"на терен\", а в интервю за БНР обясни, че вече са увеличени възнагражденията за извънреден труд от 140 на 190 лева.Реакцията на министър Радев към Съвета за социално партньорство в МВР буди най-малкото недоумение, тъй като съгласно Закона за Министерството ва вътрешните работи „Съветът осъществява социалния диалог, като разрешава въпросите, свързани с трудовите и служебните отношения и със социално-икономическите права и интереси на служителите, в дух на сътрудничество, взаимни отстъпки и зачитане интересите на всяка от страните“, се посочва в съобщение от СФСМВР в понеделник.Според него: Със своето изказване министърът на вътрешните работи показва, че или не е запознат с функциите на Съвета за социално партньорство, или не смята да се съобрази с основни принципи на демократичната държава – като този за равнопоставеността на партньорите в социалния диалог. Очевидно министър Радев приема Съвета за социално партньорство като експертна работна група, с чиито решения и позиции той не се чувства обвързан по никакъв начин. Нещо повече, министърът с лека ръка задраска постигнатия в Съвета консенсус по три изключително важни за служителите въпроса – увеличението на заплатите и обвързването им със социално измерим показател, решаването на проблема с компенсиране на служителите, неполучавали с години униформено облекло и необходимостта от нов закон за МВР. Аргументите на Федерацията по тези въпроси са внесени писмено в Съвета за социално партньорство и ако министърът не е запознат с тях, проблемът очевидно не е у СФСМВР.Главният извод, който УС на СФСМВР прави от изложените факти е, че Съветът за социално партньорство очевидно не е подходящият формат за провеждане на преговори за увеличаване на основните заплати на служителите в МВР, посочват от федерацията на служителите в МВР и заявяват, че канят министър Радев за участие в преговорите.Всеки опит подобни преговори да се възложат на някой с по-нисък ранг Федерацията ще приеме единствено като опит за отлагане и протакане, предупреждават от организацията.В съобщението се посочва, че вече подобна покана към министъра е отправена още на 12 юни, но до момента отговор на нея няма. Синдикалистите държат да изложат на министър аргументите, които той обяви, че липсват в исканията им.", "date": "2017.06.19", "title": " Синдикатите в МВР започват разговори за протести, канят министъра на среща"}
{"url": "https://m.offnews.bg/news/Obshtestvo_4/BSP-Sofiia-Zashto-se-miiat-ulitci-kogato-vali-dazhd_658555.html", "text": "Днес станахме свидетели на поредните необмислени действия на кметската администрация. По неясни и нелогични причини и извън всякакви професионални стандарти, в първия делничен ден, в най-натовареното време – 10 часа, някой е решил, че трябва да бъдат затворени централни улици, за да бъдат измити. Въпреки че дни наред в София валя. Това се казва в позиция на БСП София. В текста пише още: Този път оправданията няма да минат. Някой трябва да поеме отговорността за това как се планира и извършава почистването на улиците в столицата. По какви графици, кой с кого ги е съгласувал, има ли синхрон с управлението на трафика, кой и защо се е разпоредил тези дейности да се извършват в разгара на работния ден, а не в късните или ранните часове на деня, както е световната практика. Ако някой си е въобразил, че тази показност ще компенсира очевадното лошо управление на дейностите по почистването на улиците, което е и една от основните причини за замърсяването на въздуха с финни прахови частици, то този „управленец“ трябва да бъде назован поименно и да поеме отворността за създадния хаос в центъра на София. За никого не е тайна, че софийските улици не се мият редовно и ритмично. През миналата година, към 30 септември, не бяха усвоени 25% от предвидените средства за лятно почистване - за \"Миене с автоцистерна с маркуч на улици, тротоари, площади и алеи\", както и за \"Миене с автоцистерна с дюзи на улици и площади\". Има и редица сигнали, че в редките случаи, когато се мият улици в крайните квартали, се използва питейна вода, вместо промишлена, което е грубо нарушение на правилата.Днешният гаф, с неадекватното решения за миене на централни улици посред бял ден, е поредното доказателство, че в Столична община цари хаос. Градът е оставен на автопилот. Отделните сектори действат без никаква координация по между си.Когато лявата ръка не знае какво прави дясната, това означава, че главата не си е на мястото. Всички знаем кой е начело на Столична община. ", "date": "2017.06.19", "title": " БСП-София: Защо се мият улици, когато вали дъжд"}
{"url": "https://m.offnews.bg/news/Izvan-terena_18817/Nash-boksov-mach-v-karutca-veseli-sveta_658502.html", "text": "Все по-голяма популярност набира роден боксов мач между любители. Снимката от фейсбук страницата Slavorum е хит сред десетки хиляди по цял свят.На нея ясно се виждат двама роми, които се дебнат в импровизиран ринг. Той си има име - Кобрата, ограден е с въжета, макар че е съмнително  дали те могат да удържат някой от бойците. Не се вижда  и как е укротен конят.Коментарите отдолу са любопитни. Доста от тях приканват Антъни Джошуа и Флойд Мейуедър да се пробват в такава обстановка.Други вадят басове кой от ромите ще победи. Предполага се и къде точно се развива действието - Столипиново, Владиславово или друго ромско гето.Намират се дори защитници на животните, според които горкото конче се мъчи, докато боксьорите се млатят в каруцата му.", "date": "2017.06.19", "title": " Наш боксов мач в каруца весели света"}
{"url": "https://m.offnews.bg/news/Kultura_33/Burni-aplodismenti-za-Sonia-Joncheva-i-Verdieviia-i-repertoar-predsta_658525.html", "text": "Препълнена зала 1 аплодира на крака най-известното сопрано на съвременната оперна сцена – Соня Йончева.Концертът ѝ бе продуциран от НДК и събра на едно място почитатели на оперната дива, меломани и целия артистичен елит на София. С това бляскаво събитие НДК приключи един от най-успешните си културни сезони до момента.Соня Йончева благодари на Мирослав Боршош и екипа на Двореца за възможността да пее пред българска публика именно сега, когато световната й кариера е изключително възходяща и не скри вълнението си, че го прави в зала 1 на НДК.На сцената, редом до Соня, застанаха още Фестивален симфоничен оркестър, тенорът и брат на Соня Йончева – Марин Йончев и един от най-вълнуващите млади диригенти и съпруг на оперната дива – Доминго Хиндоян.Българската публика бе първата, която чу Вердиевия репертоар на Соня Йончева, с който през 2018 г. сопраното ще обиколи света.В последния от бисовете на вечерта оперната дива влезе в ролята на Тоска от едноименната опера на Пучини.", "date": "2017.06.19", "title": " Бурни аплодисменти за Соня Йончева и Вердиевия и репертоар, представен първо в България"}
{"url": "https://m.offnews.bg/news/Analizi-i-Komentari_65/Natcionalistat-triabva-da-e-heteroseksualen-kosmopolitat-mozhe-da-e-g_658499.html", "text": "Светла му памет на Хелмут Кол! Тя е особено нужна на живите, за да не забравят, че народите са абстракция, при това жертва на непрестанни злоупотреби, а историята се прави от личности. Много малко на брой.Десните постепенно преодоляха травмата от загубата на изборите, дори (нещо рядко за нашия „републикански двор”) се намери лидер, който да поеме персонална отговорност – Радан Кънев подаде оставка. Дойде моментът за следващи действия, насочени към бъдещи победи. Заговори се за обединение, така да се каже за ново СДС или ОДС, нищо че според вътрешнопартийните скептици вече е късно, а ДСБ се сдоби с нов лидер, нищо, че той е „старата кримка” генерал Атанасов.Вкусът, който оставиха тези новини, е за политическо ретро, засега по златното време на Костов, по славната битка между „сини” и „чревни”.Двуполюсния модел обаче първо царят го издърпа изпод краката на десните и ги остави да гледат невярващо, а после Борисов съвсем ги обърка – излезе, че и да се коалират с него, и да се борят с него, все губят.Проблемът е там, че българското дясно не е политическа, а историческа кауза. И успехът му днес зависи не от партийни битки и сметки, а от това дали ще се намери някой, който има интелектуалния и моралния потенциал да защити такава кауза 28 години след еуфорията от падането на комунизма. Той във всички случаи трябва да е „умен и красив”, защото репликата принадлежи на писателя Георги Господинов и се отнася за четящия човек.Тази година медийният шум от Прайда не беше кой знае какъв, но за сметка на това твърде дълго заглъхваше, подхранен от постинг на съпругата на президента във ФБ.Впрочем, социалните мрежи се оказват опасно изкушение за днешните политически елити, място, където компроматите си ги пишат сами.Разнопосочните размисли на първата дама бяха така активно коментирани, защото край другото проявиха една устойчива нагласа на немалка част от нашето общество – противопоставиха национална идентичност на сексуална различност. За да си истински българин, е добре да си хетеросексуален. И обратното – на космополитите сякаш по им отива да се гейове.Националистите отдавна втвърдяват тази нагласа и искат да изкарат Прайда обида на националното достойнство. Какво да кажем за тях, освен че, ако си нетолерантен в едно, си нетолерантен във всичко. Дори сърбите го разбраха, въпреки че са по-известни от нас с национализма и мачизма си, и приеха за министър-председател жена (при това хърватка), която открито признава хомосексуалната си ориентация.У нас толерантността към различните стига най-много до – бъдете каквито искате, но вкъщи. Сдобихме се дори политик, който от трибуната на НС настоява, че ако депутатът е гей, това е конфликт на интереси. Следващата крачка е да бъде обявен за национална заплаха.Напоследък излязоха две книги за кръчмите през соца. Мисля, че ще се появят и още, защото носят кротката радост на носталгията. Но не по онова време, а по нещо, което ни липсва сега. Тогава кръчмите, не всички, разбира се, бяха най-свободните публични места в обществото, до тях не стигаха принудите на властта, а говоренето, стимулирано и от изпитите чаши, добиваше смелост. Край масите се раждаха малки общности, ако не на съпротива, то поне на споделено недоволство.Точно те сякаш вече са изчезнали, заедно със „заговора” на частните хора зад гърба на държавата. Социалните мрежи започнаха да ги възстановят на друг принцип и при протестите през 2013-а създадоха надежда, че те, подобно на кръчмите през соца, могат да родят човешка солидарност. После и там общуването загуби енергията си, ограбено от тролове и хейтъри, от производители на фалшиви новини и борци по фронтовете на хибридната война.Отсъствието на малките общности обаче е майка на статуквото, защото носи усещане за непобедимост на големите електорати и поддържа чувството за политическа вечност на техните партийни бенефициенти.Арестуването на руския опозиционен лидер Алексей Навални (чак и тока му спрели!) изглежда разправа, която у нас през целия преход не се е случвала и не може да се случи. И носи утехата, че режимът на Путин и политическият живот в България все пак принадлежат на два различни свята. Така ще е, само докато не вземе да се случи и тук, независимо дали ще засегне представител на законодателната, изпълнителна или съдебната власт. Последната засега като че ли е най-заплашена.*", "date": "2017.06.19", "title": " Националистът трябва да е хетеросексуален, космополитът може да е гей"}
{"url": "https://m.offnews.bg/news/112_6/Germanski-turist-bi-momiche-barman-i-ohranitel-napadna-i-politcai-v_658498.html", "text": "Полицията в Несебър арестува 26-годишен германски турист, който безпричинно нападнал клиенти и персонала на бар. Инцидентът станал около 22.30 часа на 17 юни - събота в бийч бар \"Кабана\" в Слънчев бряг. Тогава е подаден сигнал за това, че мъжът \"извършил непристойни действия, грубо нарушаващи обществения ред и изразяващи явно неуважение към обществото\". Деянието му било съпроводено и със съпротива към полицейските органи.На място служителите констатирали, че германецът блъснал непознато момиче в бара, сбил се и нанесъл удари на управителя, бармана и охранителя на заведението, след което буйствал и при задържането си оказал яростна съпротива на полицейските служители.По случая е образувано бързо полицейско производство.По-рано днес беше съобщено и за нападение на руски турист в хотел в Созопол. Мъжът обиждал персонала на хотела, а след това обиждал и отправил закани към дошлите полицаи. Мъжът се отърва с глоба по Указа за борба с дребното хулиганство. ", "date": "2017.06.19", "title": " Германски турист би момиче, барман и охранител, нападна и полицаи в Слънчев бряг"}
{"url": "https://m.offnews.bg/news/Futbol_18793/Bez-TcSKA-Sofiia-v-Liga-Evropa_658535.html", "text": "В крайна сметка към този момент жребият за участниците ни изглежда така:Отборът на ЦСКА-София беше изваден от жребия за Лига Европа и мястото му беше заето от Дунав Русе. Това се случи буквално минути преди тегленето на жребия.Срещу името на Дунав в сайта на УЕФА стои забележка, че участието му все още е под въпрос заради правни процедури - *Participation of Dunav Ruse subject to legal proceedings. Същата забележка стоеше и срещу името на ЦСКА-София в часовете преди изтеглянето на жребия. Възможно е от Борисовата градина да обжалват отстраняването си, като това предстои да бъде обявено.Партизани Албания - Ботев ПловдивИртиш Павлодар - Дунав РусеЛевски - Сутиеска Черна гораСъперникът на Дунав е воден от българския треньор Димитър Димитров - Херо. Преди години името на Иртиш стана много популярно у нас, след като тимът отстрани Левски.Съперникът на Левски Сутиеска е носител на Купата на Черна гора. Първият мач помежду им е на 29 юни на \"Герена\", а реваншът е на 6 юли.Партизани (Албания) пък е съперник на Ботев Пловдив, като \"канарчетата\" имат предимството да играят у дома във втория двубой. Тимът е от столицата Тирана и е основан през 1946 година. Прозвището им е \"червените бикове\".", "date": "2017.06.19", "title": " Без ЦСКА-София в Лига Европа"}
{"url": "https://m.offnews.bg/news/Volejbol_18779/Todor-Batkov-pred-zavrashtane-v-Levski_658503.html", "text": "Бившият собственик на футболния Левски Тодор Батков е пред завръщане при \"сините\", съобщава \"24 часа\", като се позовава на близки до адвоката източници.Известният с колоритната си реч юрист обаче няма да се връща във футбола, а ще помага на волейболния тим, който беше вдигнат на крака от бившия капитан на националния отбор Владимир Николов.Батков е впечатлен от начина на работа на Николов и това го привлича да се потопи отново в спорта.Батков беше начело на Левски цели 14 години, но напусна преди две, като предаде собствеността на триото Иво Тонев, Николай Иванов и Александър Александров.Те на свой ред дадоха управлението на Спас Русев.", "date": "2017.06.19", "title": " Тодор Батков пред завръщане в Левски"}
{"url": "https://m.offnews.bg/news/Politika_8/Moskovski-Zakonat-za-patishtata-shte-se-razdeli-na-tri_658504.html", "text": "Законът за пътищата ще бъде разделен на три отделни закона: един за пътните знаци и маркировката, втори за подготовката, квалификацията и категорията на водачите и трети за техническата част на превозните средства. Това обяви министърът на транспорта Ивайло Московски по бТВ. Той добави, че е възможно държавата да започне да купува автомобили, с които се да се провеждат изпитите по кормуване. „Никой не може да види какво се случва на педалите на изпитващия от дясно на кандидата, никой не може да следи как е фиксирана камерата в колата”, коментира Московски. Според него премахването на предупредителните табели за камери по пътищата ще даде добър резултат. „Тези табели нямат никаква превантивна стойност. По-добре да не знаем къде има камери, за да можем респективно през цялото си пътуване да бъдем нащрек”, коментира министърът.Транспортният министър потвърди, че БДЖ ще получи помощ от държавата в размер на 224 млн. лв. По този начин ще може да продължи стратегията по оздравяване на железниците.„Вероятно формата ще бъде безлихвен заем от държавния бюджет, но тези пари ще трябва да бъдат възстановени, обясни Московски. ", "date": "2017.06.19", "title": " Московски: Законът за пътищата ще се раздели на три"}
{"url": "https://m.offnews.bg/news/Futbol_18793/Fenove-na-Milan-zameriaha-Donaruma-s-dolari_658506.html", "text": "Решението на младия вратар Джанлуиджи Донарума да не поднови договора си с Милан разгневи сериозно феновете на \"росонерите\".Той беше набързо прекръстен на Доларума заради обичта си към парите. По време на мач от европейското първенство за младежи до 21 години в Дания той стана обект на акция от страна на фенове на Милан, които замериха вратата му с пачки отпечатани на принтер доларови банкноти.Донарума отказа договор за пет милиона евро годишно от Милан. Феновете обвиниха агента му Мино Райола за провала на преговорите.Президентът на Милан Ли Йончонг също е бесен и заяви, че ще се вслуша в призивите на феновете Донарума повече да не играе за тима до изтичането на контракта му през юни 2018 г. Това означава, че той само ще тренира, вероятно с дубъла, а мачовете ще гледа от трибуните.Райола от своя страна се защити, като обвини Милан и феновете за провала на преговорите. В разговорите дори не се било стигнало до дискусия за пари, а Донарума бил получавал заплахи, което го принудило да не преподписва.", "date": "2017.06.19", "title": " Фенове на Милан замеряха Донарума с долари"}
{"url": "https://m.offnews.bg/news/Futbol_18793/Otborite-ni-v-Liga-Evropa-shte-nauchat-sapernitcite-si_658500.html", "text": "Отборите ни в Лига Европа ще научат днес от 13 часа съперниците си за първия предварителен кръг и евентуалните за втория, ако успеят да го прескочат.Сигурни на този момент наши участници са Левски и Ботев Пловдив, а истински трилър има около това дали ЦСКА-София или Дунав Русе ще бъде третият ни участник, но всичко ще стане ясно до часове.Като най-привлекателни съперници за нашите тимове се очертават тимове като Прищина Косово, Тре Пене Сан Марино и Сейнт Джоузеф от Гибралтар.В жребия е и воденият от Димитър Димитров - Херо казахстански Иртиш, превърнал се в нарицателен за европровалите на Левски.Шампионът Лудогорец също ще научи своя съперник за втория предварителен кръг. Разградчани ще бъдат сред поставените в жребия.", "date": "2017.06.19", "title": " Отборите ни в Лига Европа ще научат съперниците си"}
{"url": "https://m.offnews.bg/news/Obshtestvo_4/Bez-voda-v-chasti-ot-Dianabad-i-Druzhba-za-12-chasa_658459.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна и монтаж на спирателни кранове на ул. „Тинтява“ в НПЗ Дианабад, се налага спиране на водоподаването от 10:00 до 22:00 часа по ул. „Тинтява“ от ул. „Жетварка“ до ул. „Никола Габровски“, ул. „132“, по ул. „Русаля“ от ул. „Тинтява“ до ул. „Св. Пимен Зографски“, ул. „Ловен парк“, бул. „Симеоновско шосе“ №1 (Пицария „Виктория“), по ул. „Никола Габровски“ от ул. „Буенос Айрес“ до ул. „Тинтява“, по ул. „Апостол Карамитев“ от ул. „Никола Габровски“ до ул. „Буенос Айрес“по ул. „Св. Пимен Зографски“ от ул. „Никола Габровски“ до ул. „Русаля“; XV-то ДКЦ; 11-то ОУ; Спортен Комплекс \"ДианаВъв връзка с подмяна на сградно водопроводно отклонение на ул. „Еделвайс“ в кв. „Изгрев“ на гр. Банкя, се налага спиране на водоподаването от 9:30 до 15:30 часа на ул. „Еделвайс“ по ул. „Ангел Каралийчев“ от ул. „София“ до ул. „Морава“, ул. „Морава“. Изграждане на сградно водопроводно отклонение на ул. „Полк. Стойно Бачийски“ в кв. „Карпузица“, налага спиране на водоподаването от 10:00 до 20:00 часа по ул. „Полк. Стойно Бачийски“ от ул. „Боженци“ до ул. „Люлински път“. Поради изграждане на уличен водопровод на ул. „Обиколна“ в кв. „Дружба“, се налага спиране на водоподаването от 10:00 до 22:00 часа на ул. „Обиколна“ №29 и №35 и бул. „Цариградско шосе“ №301 и №319. ", "date": "2017.06.19", "title": " Без вода в части от Дианабад и Дружба за 12 часа"}
{"url": "https://m.offnews.bg/news/Knigi_18808/Romanat-Adiutant-na-Bogoroditca-na-Rosen-Pancheliev-s-novo-izdanie_658316.html", "text": "Романът \"Адютант на Богородица\" с ново издание на пазара, благодарение на издателство \"Лексикон\". Книгата е четиво, изпълнено със спомени за Първата световна война, за Добруджа и за славното минало на България.Главният герой поручик Сотир Симов минава през десетки перипетии, за да оцелее и да се превърне в поредния славен български войник, един от многото дали живота си в битките на България в Северна Добруджа.Книгата ще ви напомни за вашия роден край, за вашите дядовци и прадядовци, ще ви припомни славната ни, но и трагична история.Проф. Георги КаприевМитко Новков, литературен критикПубликуваме откъс от книгата \"Адютант на Богородица\" на Росен Панчелиев, предоставен специално за OFFNews.bg от издателство \"Лексикон\":ПрологПрозъзнал по дъжд и кал животът на поручик Сотир Симов.Набивало ситно и студено и кога се пръквал по икиндия* на 11 ноември 1885 година.Бил напреки в утробата на Неда, та я карали с покрита каруца в околийския град, да го роди там – на доктор. По разкаляния добруджански път, горката, получила напъни. Баба Сирма и Ристьо каруцарят изродили Сотирчо, ама тя се споминала. Таман повили малкия с де-що намерили – риза, месал, парцали, и се маели как да му вържат пъпа, в краката на конете се стрелнали седем-осем настръхнали вълка. Ристьо, макар и още момче, сколасал, та обърнал и с камшика хем ги разгонвал, хем пришпорил впряга към селото:– Дий, дий! – крещял пряко сили.Единият звяр ги стигнал. Метнал се в каруцата, озъбил се на Сирма, изръмжал, отворил паст, сграбчил повития и още неуреден Сотирчо... и скочил... Наплашени, конете опъвали мишци, издували жили, блъскали копита да изпреварят глутницата. С отправени към Господа ръце Сирма нареждала, плачела за погиналата дъщеря и за отвлечения внук. Каруцарят се чудел нея ли да оправя, колата ли да направлява, да се не обърне... Било лудост да спре и да се върне за новороденото. Търтил напред. Щом наближили селото, вълците поизостанали.Неда лежала мъртва. Върху ѝ, в несвяст, креела Сирма.Тоз ден и час – на шестстотин километра на запад, при Цариброд в Сръбско-българската война, убили баща му на Сотир.Взел първия си дъх, малкият се озовал пълен сирак. По дъждовната стълба към Господа си тръгвали завинаги найсвидните му същества. А той, сгушен под вълчица, за пръв и сетен път не сещал ни студ, ни опасност, ни глад.Щом пристигнали, каруцарят се отбил в кръчмата и разказал що се случило. Трима ловци от Добрич хапвали и пийвали, но като чули, рипнали да избият глутницата, та да не налита и на други. Извила се обаче буря – суграшица, лед, виелица... Никой носа си навън не показвал. Три деня вилняла стихията, па се поукротила. Ловците възседнали охранените си добруджански коне, нарамили пушките, взели Ристьо, да им каже мястото, и потеглили. Бая време яздили, кога съгледали нещо да се движи отляво на пътя, недалеко, в широк овраг в синора между нивите. Чуло се вълче скимтене. Двамата спешили пушките и стреляли, по-скоро по посоката, че да вдигнат зверовете, ако са там... Другият се прицелил – чакал и дебнел... Глутницата изскочила, ама кривнала, па се шмугнала в храсталаците. Гръмнал по тях третият ловец, стреляли и другите...- Май обърнах едрия – похвалил се младият авджия и пришпорил към синора.Последвали го. Стигнали бързо, били на някакви си двеста разкрача. От вълците ни следа... Слезли, огледали свърталището им и аха да си тръгнат, се чул детски плач. Раздиплили високата суха трева и трънаците и що да видят – повито в някакви ризи и кърпи... детенце! Ристьо го взел под ямурлука си:- Сотирчо е туй, Сотирчо на Неда! Дет ви разказвах... Ей я, ей тттуй мммойта риза, мойта. Как е останал жив! Божа работа!Било на сумрак, задухал севернякът. Станало студено и четиримата ездачи побързали да се приберат. Върнали се в кръчмата. Повикали и баба Сирма. И там на топлото, между народа, разповили детето да видят всичко ли му е у ред. Разгледали го отвсякъде и възрастният ловец го вдигнал към фенера, па и го помирисал. Намръщил се:- Ей, ора, то си вони на влък, бе. На влък! На диво! Вълчица го е очистила и олизала с езика си, вълчица му е прегризала пъпа. Вълчица го е кътала под себе си на топло, вълчица му е дала да бозае. То по туй време на годината вълците не бозаят веке, ама знае ли се, устата му на туй мирише. На вълче мляко... Първо от вълчица е засукал... Туй дете е вълче, ако да е чиляк. Тя кръвта му сменена. Вълча кръв тече по жилите му. Вълча! Тъмна... Сирмо! Само да не вземе върколак да стане, че ще изпонатръшка всичко – и добитъка, и хората... Да го фърлим в нивята, да си го прибере глутницата. Или да го скина още сега, та да ви не върши бели, га израсте – и извадил широк ловджийски нож.- К’ви ги думаш, бе серсемино, я ми дай унуката – скочила му Сирма. – Вълче било! Ша го коли! Не е вълче, Сотирчо е. Тъй рече да го именуваме майка му, преди да даде Богу дух. Туй ми е унуката. Всички други ми умряха, сал той ми е...- Дддай ѝ го, дддай ѝ го на жената, нейно си е, нейно си е – обадил се Ристьо.* Времето към 16–17 часа.", "date": "2017.06.19", "title": " Романът \"Адютант на Богородица\" на Росен Панчелиев с ново издание (откъс)"}
{"url": "https://m.offnews.bg/news/Sviat-_12/Bus-se-vriaza-v-miusiulmani-v-London-edin-chovek-zagina-video_658484.html", "text": "Един човек загина, а 10 души са ранени, след като ван се вряза в мюсюлмани, излизащи от джамия след молитва в Северен Лондон тази нощ. 9 от пострадалите са приети в болница.Нападението е извършено във \"Финсбъри парк\" малко след полунощ. То става през свещения за мюсюлманите месец Рамадан.Живеещи срещу мястото на атаката са чули писъци и викове \"микробус уби хора\", настъпила е паника и хаос.Ванът умишлено се е врязал в група хора, които помагали на болен и паднал на земята човек след молитвата, разказа Микдаад Верси, помощник-генерален секретар на мюсюлманския съвет на Великобритания. \"Ще убия всички мюсюлмани\", крещял мъжът. Той се опитал да избяга, но бил задържан от поклонниците до пристигането на полицията.48-годишният мъж е арестуван.Районът е отцепен, .Премиерът Тереза ​​Май заяви, че мислите ѝ са с ранените, а лидерът на опозиционната Лейбъристка партия Джеръми Корбин каза, че е \"напълно шокиран\".Мюсюлманският дом, пред който бе извършено нападението, призова за спокойствие.", "date": "2017.06.19", "title": " Бус се вряза в мюсюлмани в Лондон, един човек загина (видео)"}
{"url": "https://m.offnews.bg/news/Temida_18762/Sadiite-izbraha-svoite-chlenove-na-VSS_658485.html", "text": "Съдиите избраха своите представители в следващия състав на Висшия съдебен съвет (ВСС) на гласуване в събота и неделя. В събота беше избрана Цветина Пашкунова от Върховния касационен съд (ВКС), която единствено успя да събере повече от половината от гласовете на колегите си.Това беше причина в неделя да се проведе балотаж, на който бяха избрани останалите петима - трима от ВКС, един от Върховния административен съд (ВАС) и председателя на Окръжния съд в Бургас. Това са Красимир Шекерджиев, Олга Керелска и Севдалин Мавров от ВКС, Атанаска Дишева от ВАС и Боряна Димитрова, председател на Окръжния съд в Бургас. Така в състава на новия ВСС влизат общо петима върховни съдии и само един съдия извън столицата. Председателят на Избирателната комисия на Общото събрание на съдиите Светла Димитрова обяви, че при проведеното днес повторно гласуване за членове на ВСС от състава на Съдийската колегия са избрани: Красимир Шекерджиев, Атанаска Дишева, Олга Керелска, Боряна Димитрова и Севдалин Мавров.И през двата дни избирателната активност бе изключително висока – 87.18% на пръви тур и 85.79% на втори.С това гласуване приключиха първите преки избори за членове на ВСС.За представител на следователите бе избран шефът на НСЛС Евгени Диков. От квотата на прокурорите победиха Пламен Найденов – шеф на Окръжна прокуратура – Перник, Георги Кузманов от АП- Бургас, Даниела Машева – прокурор във ВКП и Огнян Дамянов – окръжен прокурор в Разград.11 представители във ВСС ще бъдат избрани от парламента. Новият състав на ВСС ще започне работа на 3 октомври.ВСС се състои от 25 члена - 11 се избират от парламента, където крайният срок е 21 юни. Другите 11 от тях се избират от магистратите - четири прокурори, шестима съдии и един следовател.", "date": "2017.06.19", "title": " Съдиите избраха своите членове на ВСС"}
{"url": "https://m.offnews.bg/news/Sviat-_12/Balgarin-izbiaga-ot-indonezijski-zatvor_658507.html", "text": "Четирима затворници, сред които и един българин, са избягали от затвор на остров Бали, Индонезия, съобщиха от местната полиция. Служителите на затвора констатирали липсата на затворниците, след проведената стандартна сутрешна проверка на затвора Керобокан, който се намира в столицата на Бали - Денпасар.Пут Ика Прабава - офицер от полицейското управление в града, обясни пред местни медии, че четиримата мъже са избягали през 15-метров тунел с диаметър между 50 и 70 сантиметра, който минавал през стената на затвора и излизал на улицата. По информация на властите избягалите са Шон Едуард Дейвидсън, на 33 г. от Австралия; Димитър Николов Илиев, 43 г., от България; Саид Мохамед Саид, 31 години, от Индия и Тий Коко Кинг бин Тий Ким Сай на 50 г. от Малайзия.Дейвидсън е излежавал едногодишна присъда за имиграционно престъпление, а Илиев изтърпявал наказание от седем години по обвинение за пране на пари. Саид и Кинг били осъдени на 14 и съответно седем години за престъпления, свързани с наркотици. Прабава съобщи, че полицията е разпратила снимките на избягалите затворници в полицейските участъци на острова.Бягствата от затворите в Индонезия не са инцидентни. Местата за лишаване от свобода в страната са пренаселени, а финансирането за поддръжката им не достига. Най-честите присъди в Индонезия са свързани с наркоразпространението. Миналата седмица десетки затворници избягаха от препълнен затвор в Западна Индонезия, след като наводнения доведоха до срутване на една от стените на затвора.Миналия месец повече от 440 затворници избягаха от препълнен затвор на остров Суматра, когато бяха пуснати от килиите си, за да вземат участие в петъчните мюсюлмански молитви. През юли 2013 г. около 240 затворника, включително няколко осъдени терористи, избягаха по време на бунт в затвора в Медан, столицата на провинция Северна Суматра.", "date": "2017.06.19", "title": " Българин избяга от индонезийски затвор"}
{"url": "https://m.offnews.bg/news/Evropa_18764/ES-udalzhi-s-oshte-edna-godina-niakoi-sanktcii-sreshtu-Rusiia_658533.html", "text": "Европейският съюз удължи с една година санкциите срещу Русия, които бяха наложени след анексията на Крим през март 2014 година. С тях се забранява предимно вносът и инвестирането на територията на Кримския полуостров. 28-те страни членки се очаква да удължат в близките седмици и тежките си икономически санкции срещу Русия, засягащи по-специално банки, петролни фирми и отбранителни предприятия. Те бяха постановени през лятото на 2014 г. заради предполагаемата подкрепа на Москва за офанзивата на сепаратистките бунтовници в Източна Украйна, съобщава БТА.Държавните и правителствените глави от Европа вероятно ще обсъдят темата в четвъртък и петък на среща в Брюксел. Междувременно конфликтът, взел над 10 000 жертви за три години, се изостри през пролетта, отбелязва АФП.Предполага се, че френският президент Еманюел Макрон и германската канцлерка Ангела Меркел, под егидата на чиито страни бяха сключени споразуменията от Минск, целящи да сложат край на конфликта, ще информират колегите си за ситуацията на място и да \"препоръчат\" подновяване на санкциите, съобщи дипломатически източник.Санкциите, удължени днес до 23 юни 2018 г. и засягащи Крим и Севастопол - двата нови субекта на Руската федерация след анексията на полуострова, включват забрана в ЕС да се внасят всякакви стоки от Крим и европейци да инвестират на полуострова - например да купуват там недвижими имоти или да предоставят туристически услуги. Забранява се в кримски пристанища да акостират европейски кораби, освен в извънредни ситуации, уточнява ТАСС.Забранено е да се изнасят в Крим европейски стоки и технологии от транспорта, комуникациите, енергопроизводството, петролодобива и петролопреработвателната промишленост, добива на природни ресурси, да се предоставят технически услуги на компании от тези браншове.Санкционната политика на ЕС спрямо Русия включва три независими писти - визови ограничения за руски граждани, икономически санкции срещу държавни компании от петролния, отбранителния и финансовия сектор, както и ограничителни мерки срещу Крим, пояснява ТАСС.", "date": "2017.06.19", "title": " ЕС удължи с още една година някои санкции срещу Русия"}
{"url": "https://m.offnews.bg/news/Sviat-_12/Partiiata-na-Makron-specheli-absoliutno-mnozinstvo_658486.html", "text": "Партията на новия президент на Франция Еманюел Макрон убедително печели парламентарните избори, които се проведоха вчера. Това сочат прогнозните резултати от балотажа на парламентарните избори. \"Република, напред\" и съюзеното с нея Демократично движение МоДем спечелиха голямо мнозинство при ниска избирателна активност. Партията на Макрон ще има между 350 и 360 депутати от общо 577 в Националното събрание - значително над абсолютното мнозинство от 289 депутатски мандата. 56% от избирателите обаче не са отишли до урните на втория тур. ", "date": "2017.06.19", "title": " Партията на Макрон спечели абсолютно мнозинство"}
{"url": "https://m.offnews.bg/news/Temida_18762/Sadat-pravi-poreden-opit-da-dade-hod-na-deloto-za-atentata-v-Burgas_658489.html", "text": "Специализираният наказателен съд ще направи нов опит да даде ход на делото за . Делото се отлага вече няколко пъти заради проблем с призоваването на близки на загиналите от Израел. На  през март стана ясно, че не всички пострадали имат адвокати. Една част от пострадалите не бяха намерени на посочените адреси в България, други, близо 10 души, не бяха открити в Израел. Автобусните фирми, които са претърпели щети, също не се явиха, за да предявят претенции.На 18 юли 2012 година атентатор самоубиец се взриви до автобус с израелски туристи. Загинаха петима от тях и шофьорът на автобуса - българският гражданин Мустафа Кьосов.Подсъдими по делото, задочно, са  - с австралийско и ливанско гражданство и  - с канадско и ливанско гражданство.", "date": "2017.06.19", "title": " Съдът прави пореден опит да даде ход на делото за атентата в Бургас"}
{"url": "https://m.offnews.bg/news/Politika_8/Karpov-V-Rusiia-znaem-che-kirilitcata-idva-ot-Vizantiia_658505.html", "text": "В Русия знаем, че кирилицата идва от Византия, обяви шахматистът и депутат от руската Дума Анатолий Карпов по повод скандала около изказването на руския президент Владимир Путин, че славянската писменост идва от македонските земи. Карпов уточни по бТВ, че границите на държавите са били съвсем различни, когато азбуката е създадена.Анатолий Карпов е в България по покана на „Атака” и обикаля страната с бившия главен секретар на МВР, а сега национален координатор на партията Светлозар Лазаров.Карпов уточни, че познава руският президент Владимир Путин, не би определил отношенията им като близки, но го подкрепя.", "date": "2017.06.19", "title": " Карпов: В Русия знаем, че кирилицата идва от Византия"}
{"url": "https://m.offnews.bg/news/Ikonomika_59/Vnimavajte-na-magistrala-Trakiia-Montirat-tabeli_658401.html", "text": "От 19 до 27 юни на АМ „Тракия” ще се монтират пътни табели. Движението ще се осъществява в свободната лента, в която не се извършват текущи дейности, съобщиха от АПИ.Монтажът и демонтажът на пътните табели на АМ „Тракия“ ще се осъществява от 8 ч. до 17 ч. през следните дни:В платното за Бургас:В платното за София:Пътен възел „Царацово”:Необходимо е шофьорите да карат внимателно, със съобразена скорост и да спазват пътната сигнализация, предупреждават от пътната агенция.", "date": "2017.06.19", "title": " Внимавайте на магистрала Тракия. Монтират табели"}
{"url": "https://m.offnews.bg/news/Volejbol_18779/Zhalko-Balgariia-propusna-zlaten-shans-vav-volejbola_658483.html", "text": "Всеки игра за България тази вечер на волейболната Световна лига. Освен българските национали, които пропуснаха златен шанс да се класират за финалите.\"Лъвовете\" се нуждаеха от победа над Аржентина, за да попаднат сред отборите от Топ 6 в Бразилия. Уви, паднаха лошо 1:3 гейма. Аржентина нямаше никакви шансове, но игра навито срещу нашите и записа втория си успех срещу тима на Пламен Константинов от общо скромните три в Световната лига. Истинска \"черна котка\" за България.Най-много точки - 17, записа Бруно от домакините, който е висок едва 188 сантиметра. Това говори много. Нашите биха лош сервис, проспаха първите два гейма. Взеха едва третия, но като че ли беше късно.В четвъртия и съдиите ни лишиха от точка в ключов момент, въпреки че използваха повторение на видео. Това накара Пламен Константинов да им тегли една звучна на английски.Жалко, защото по-рано САЩ направи голям подарък на България, след като остави световния шампион Полша извън финалите на Световната лига. Момчетата на треньора Джон Спероу обърнаха и надиграха \"Дружина полска\" с 3:1 (29:31, 25:17, 27:25, 25:20) в последен мач от Група Н1 на първа дивизия, игран пълната с близо 8000 зрители зала \"Атлас Арена\" в Лодз.Това даде шанс на българите да отидат на финалите при каквато и да е победа над Аржентина. Е, останахме чак на 9-о място в класирането. Джакпота в Куритиба ще си разпределят Франция, Бразилия, Сърбия, Русия, Канада и САЩ.", "date": "2017.06.19", "title": " Жалко! България пропусна златен шанс във волейбола"}
{"url": "https://m.offnews.bg/news/Sviat-_12/Pregovorite-za-Brekzit-zapochvat-dnes_658491.html", "text": "Почти година след референдума във Великобритания за членството в Европейския съюз в Брюксел днес започват преговорите за Брекзит. Това става в сложен контекст за британския премиер Тереза Мей, отслабена от неуспешното представяне на нейната Консервативна партия на парламентарните избори и от критиките за реакцията на Мей след пожара в жилищен небостъргач в Лондон, взел много жертви, предава БТА.На 23 юни 2016 г. британците подкрепиха с близо 52 процента от гласовете напускане на Евросъюза. Това предизвиква изумление сред съседите им и политически сътресения в Обединеното кралство, вторичните трусове от които продължават се усещат и до днес.Британският министър за Брекзита Дейвид Дейвис ще се срещне тази сутрин с ръководителя на преговорния екип на Европейската комисия Мишел Барние в Брюксел, за да започнат разговори за разтрогването на продължил 44 години брак.Първият етап от преговорите ще е посветен на постигането на споразумение по три приоритетни за 27-те останали страни в ЕС теми: съдбата на европейските граждани, установили се във Великобритания и на британците, живеещи в ЕС; въпроса за ирландската граница и уреждането на \"финансовия въпрос\" - покриването от Лондон на всички поети от него финансови ангажименти в ЕС.27-те от ЕС настояха преговорите да се съсредоточат първо върху тези ключови три пункта в името на добре организираното и спокойно излизане на Великобритания от съюза, докато Обединеното кралство искаше от самото начало да се водят успоредни преговори за бъдещите отношения с ЕС.Очаква се Великобритания да се отдели от Евросъюза в края на март 2019 г., две години след като на 29 март министър-председателката Тереза Мей задейства процедурата по напускане.Мишел Барние иска първата фаза да приключи между октомври и декември. Ако на този етап 27-те преценят, че е налице достатъчен напредък, те ще се съгласят да започнат паралелни преговори за отношенията с Лондон след Брекзита.Барние иска също \"към октомври 2018 г.\" да бъде финализирано споразумение едновременно за напускането на Великобритания и за очертанията в общи линии на бъдещите отношения с Лондон, като се приемат и евентуални преходни мерки, така че раздялата да не бъде твърде рязка и болезнена.Този график предвижда шестмесечен период за ратифициране от Европейския и от британския парламент.", "date": "2017.06.19", "title": " Преговорите за Брекзит започват днес"}
{"url": "https://m.offnews.bg/news/Sport_18752/Sportat-v-efir-na-19-iuni_658492.html", "text": "Бедна е тв програмата за днешния ден, но за сметка на това 19 юни се очертава доста вълнуващ заради тегленето на жребия за Лига Европа в Нион. В ранния следобед най-сетне ще разберем ще играе ли ЦСКА-София в евротурнирите, или на негово място ще видим Дунав Русе.13:00 ч. Тенис, турнир за мъже в Хале - Mtel sport 214:00 ч.Тенис, турнир за мъже в Лондон - Mtel sport 1 17:50 ч. Купа на конфедерациите, Австралия - БНТ 1/БНТ HD17:55 ч. Тото, теглене на тиража - bTV 19:00 ч. ЕП до 21 г., Словакия - Англия - Диема спорт 221:45 ч. ЕП до 21 г., Полша - Швеция - Диема спорт 2", "date": "2017.06.19", "title": " Спортът в ефир на 19 юни"}
{"url": "https://m.offnews.bg/news/Volejbol_18779/Plamen-Konstantinov-Ne-zasluzhavahme-da-pobedim_658496.html", "text": "Селекционерът на националния отбор по волейбол Пламен Константинов остана недоволен от представянето ни в последния двубой от Световната лига срещу Аржентина.“Лъвовете” се нуждаеха от победа, за да се класират напред в турнира, но разочароваха с играта си и загубиха с 1:3.“Не искам да говоря за представянето на Аржентина. Ще коментирам само моите играчи. Не смятам, че заслужавахме да победим в този мач.Не показахме нужният хъс и желание за игра в този решаващ мач. Трябваше да покажем съвсем друга игра. С нищо не показахме, че искаме да победим и да се класираме напред.Пропуснахме страхотен шанс днес, както го сторихме и в някои предишни мачове. Трябва да се научим как се играе в такива мачове”, заяви Константинов.", "date": "2017.06.19", "title": " Пламен Константинов: Не заслужавахме да победим"}
{"url": "https://m.offnews.bg/news/Sviat-_12/Portugaliia-v-traur-za-desetkite-zhertvi-na-gorskite-pozhari_658488.html", "text": "От днес Португалия е в тридневен траур за десетките жертви на едни от най-смъртоносните горски пожари в страната.62-ма загинаха, 4 от тях са деца.Много от починалите бяха намерени в автомобилите си - издъхнали, опитвайки се да избягат от пламъците в централния планински район, намиращ се на около 200 км североизточно от столицата Лисабон.Стотици пожарникари продължават да се борят със стихията.54-ма са ранени, четирима от тях са пожарникари.Премиерът Антонио Коста определи случващото се като \"най-голямата трагедия, която сме виждали през последните години при горски пожари\".", "date": "2017.06.19", "title": " Португалия в траур за десетките жертви на горските пожари"}
{"url": "https://m.offnews.bg/news/Obshtestvo_4/Maia-Manolova-i-fondatciiata-na-Dzhoan-Rouling-s-forum-za-pravata-na-d_658495.html", "text": "Омбудсманът Мая Манолова организира заключителен форум по проекта „Укрепване на капацитета на омбудсмана на Република България за независим мониторинг и популяризиране правата на децата“, реализиран в партньорство с УНИЦЕФ - Норвегия и УНИЦЕФ - България. Конференцията е днес от 14,30 часа в столичния хотел \"Анел\". На нея ще присъстват детският омбудсман на Кралство Норвегия Ан Линдбоу, представителят на УНИЦЕФ за България Мария Хесус Конде, Ивар Стокерайт – директор в УНИЦЕФ – Норвегия, доц. д-р Велина Тодорова – член на Комитета по правата на детето на ООН, както и представители на държавни институции и неправителствени организации, работещи в областта на детските права.Чрез двустранния проект бяха обменени опит и добри практики между Република България и Кралство Норвегия – първата държава, учредила самостоятелен омбудсман за децата, който от създаването си през 1981 г. до момента се е утвърдил като модел за независимо наблюдение на правата на децата и изслушване на тяхното мнение.В рамките на инициативата омбудсманът Мая Манолова реализира поредица от събития и форуми, посветени на децата. Сред тях е и новата Национална кампания „Нашето дете“, насочена към популяризиране на детските права и институцията на омбудсмана сред подрастващите, като техен защитник и пазител.На конференцията сертификати ще получат първите посланици на омбудсмана сред децата - Ния Атанасова от гр. Силистра, Емилияна Станкова от гр. Перник, училищният омбудсман на ПГПЧЕ „Васил Карагьозов“ Ивана Янева и нейната заместничка Ивета Христова от гр. Ямбол. Освен това ще бъде подписан Протокол за взаимодействие и партньорство в интерес на българските деца между Омбудсмана и българския клон на фондация „Лумос“.Проектът „Укрепване на капацитета на омбудсмана на Република България за независим мониторинг и популяризиране правата на децата“ се осъществи с подкрепата на Фонда за двустранни отношения на национално ниво по Финансовия механизъм на ЕИП и Норвежкия финансов механизъм 2009-2014 г. в сътрудничество с Детския фонд на ООН /УНИЦЕФ/.", "date": "2017.06.19", "title": " Мая Манолова и фондацията на Джоан Роулинг с форум за правата на децата"}
{"url": "https://m.offnews.bg/news/Turizam_75/Zabraniavat-alkoholniia-turizam-po-moreto_658508.html", "text": "Лятото на 2017 г. ще е последният сезон на пиянските обиколки по морето, с които черноморските ни курорти се прочуха по света. За спирането им се обяви вицепремиерът Валери Симеонов при откриването на туристическия сезон в Слънчев бряг в събота, съобщи  Той не разкри с какъв нормативен акт ще бъдат забранени пиянските турове. Само намекна, че може да стане чрез Закона за митингите, където има текстове за събирането на много хора на едно място.Симеонов се зарече да спре баркроловете още този сезон. “Ще видите до края на месеца”, закани се вицепремиерът. “Алкохолните турове нищо друго не правят, освен да убиват нормалните приходи на заведенията за хранене и ресторантите”, заяви Симеонов.Незаконните сергии, стелажи и хладилни витрини също крадели от оборота на добросъвестните инвеститори, които са вложили средства за години напред.“Гердани за 2 лв., джапанки за 5 лв. Не са познали, да забравят”, закани се Симеонов за тоталното премахване на незаконните преместваеми обекти. И предупреди собствениците на заведения да не вдигат шум след полунощ, защото направо ще бъдат затваряни.“Няма да влизам в детайли, но има начин как да стане това. Специално ноу-хау е”, каза Симеонов. Успешен сезон пожела туристическият министър Николина Ангелкова на хората в бранша. И се обяви за по-тесни връзки между образование и бизнес за преодоляване на кризата с липсата на кадри.“Защото облекченията, които въведохме за наемането на работна ръка от трети страни, не са достатъчни и са временна мярка”, каза Ангелкова.Тя разкри, че се работи за създаване на център за квалификация и преквалификация на изпълнителски кадри. “В същото време трябва да се обсъди и средното възнаграждение в бранша, за да се задържат всички качествени работници”, каза Ангелкова. Тя съобщи, че планираните полети за юни - септември на летищата във Варна и Бургас вече надхвърлят 8% увеличение спрямо миналогодишния сезон, което се вмества в прогнозите на министерството за ръст от 5 до 10%.", "date": "2017.06.19", "title": " Забраняват алкохолния туризъм по морето"}
{"url": "https://m.offnews.bg/news/112_6/Ruski-turist-bujstva-v-hotel-v-Sozopol-i-otpravi-zakani-kam-politcai_658494.html", "text": "Руски турист е задържан от полицията в Созопол, след като буйствал в хотел в курортния град.От бургаската полиция съобщиха, че инцидентът е станал на 14 юни. Тогава е подаден сигнал за това, че 47-годишен руски турист е имал непристойно поведение към персонала на хотел на ул. \"Одеса\" в Созопол. Той отправял обиди и закани. След като на място дошла полиция, мъжът продължил да обижда и униформените, като им отправил и заплахи. Той е задържан за 24 часа, съставен му е акт по Указа за борба с дребното хулиганство. Наложена му е административна санкция - глоба в размер на 500 лв.", "date": "2017.06.19", "title": " Руски турист буйства в хотел в Созопол и отправи закани към полицаи"}
{"url": "https://m.offnews.bg/news/Futbol_18793/Levski-prodade-Bozhidar-Kraev_658510.html", "text": "Левски се раздели с таланта си Божидар Краев. \"Сините\" продадоха юношата на датския Мидтиланд за близо 500 000 евро.19-годишният Краев, който бе голмайстор на Левски за последните три сезона, ще подпише петгодишен договор. Младокът напусна лагера на \"сините\" в Правец, след като си взе довиждане с всички в клуба.Националът имаше договор с Левски до края на годината, като от първи юли можеше да подпише контракт с нов клуб и да си тръгне без трансферна сума от \"Герена\".Агент на Божидар Краев е Джон Ингълс, който работи за \"Стелар\", които представляват суперзвездата на Реал Мадрид Гарет Бейл.Младокът е вторият българин, който ще играе за датския отбор след Николай Бодуров, който игра като преотстъпен от Фулъм в Мидтиланд през пролетта на 2016 година.Навършващият 20 години през този месец футболист през последните седмици бе разочарован от писанията, че изнудва Левски, след като през зимата си намали заплатата с 6000 лева на месец в името на клуба, който не е в цветущо финансово състояние.", "date": "2017.06.19", "title": " Левски продаде Божидар Краев"}
{"url": "https://m.offnews.bg/news/Obshtestvo_4/Politcai-izlizat-na-protest-v-denia-na-profesionalniia-im-praznik_658514.html", "text": "Служителите на МВР ще излязат на протест на 5 юли, когато е професионалният им празник.Пред БНР заместник-председателят на синдикалната Федерация на служителите в МВР (СФСМР) Генадий Тенев припомни, че полицаите нямат право на ефективни стачни действия и най-вероятно ще се съберат на шествие в центъра на столицата.Окончателното решение за протеста ще бъде взето следващия уикенд на заседание на Управителния съвет на федерацията, откъдето обявиха, че канят вътрешния министър Валентин Радев за разговори.По рано Управителният съвет на Синдикалната федерация на служителите от МВР покани министър Валентин Радев на преговори.Галентин Грозев от Синдикален алианс „Сигурност в МВР” каза в интервю за националното радио, че протестните действия няма да са ефективни: Грозев коментира изказването на зам. вътрешния министър Стефан Балабанов, според когото протестите са недопустими, тъй като това означава \"още едно дете, зарибено с наркотик, още една баба някъде по Северна България - изнасилена и ограбена, още един телефонен измамник, който върлува, още един ограбен дом\".Министърът вероятно се притеснява да не излезем на ефективни стачни действия, каза Грозев, като подчерта, че евентуалните им протестните действия няма да са ефективни. Той подчерта:Като се говори за възнаграждения, г-н Радев каза, че иска да чуе аргументи. В момента е изключително напрегнато в МВР, в някои от структурите останахме на 50 – 60 % от състоянието от преди започването на реформата, т.е. на всички им се налага да работят двойно за същите заплати, които са бил преди 9 години. Решението е в една стройна и структурирана реформа – нещо, което да се знае за 4, за 5, за 10 година напред, обясни Грозев.", "date": "2017.06.19", "title": " Полицаи излизат на протест в деня на професионалния им празник"}
{"url": "https://m.offnews.bg/news/Sviat-_12/Politciiata-v-London-razglezhda-napadenieto-kato-potentcialna-teroris_658487.html", "text": "Полицията в Лондон разглежда инцидента, при който ван се вряза в , като „потенциална терористична атака“. Премиерът на страната Тереза Мей обяви, че ще свика извънредно заседание на правителството заради нападението.\"Това е ужасяващо. Всички мои мисли са с ранените, с обичните им хора и със спасителните екипи, работещи на място\", заяви Мей, цитирана от Ройтерс.Лидерът на опозиционната Лейбъристка партия Джереми Корбин заяви, че е шокиран от нападението. \"Силно съм шокиран от случилото се във Финсбъри парк тази нощ. Мислите ми са с хората и с общността, засегната от това ужасяващо събитие\", написа Корбин в Туитър.Междувременно от българското Министерство на външните работи (МВнР) съобщиха, че няма информация за пострадали българи.", "date": "2017.06.19", "title": " Полицията в Лондон разглежда нападението като \"потенциална терористична атака\""}
{"url": "https://m.offnews.bg/news/Kultura_33/Mezhdunarodniiat-muzikalen-festival-Varnensko-liato-2017-shte-izpaln_658515.html", "text": "От 25 юни до 21 септември в морската столица ще музицират български и световни изпълнители, сред които блестят имената на Минчо Минчев, Емил Табаков, Людмил Ангелов, Георги Черкин, Светлин Русев, Ксавие Филипс, Лана Тротовшек, а сред гастролиращите оркестри и ансамбли са Камерна филхармония Веберн – Виена, Софийска филхармония, Русенска филхармония, Камерен ансамбъл „Софийски солисти\", Младежки оркестър и хор на Уитгифт Скул – Лондон, филхармония „Пионер\", хор „Космически гласове\". Навлязъл в декадата, предшестваща неговия вековен юбилей с едно извънредно силно издание миналата година, Международният музикален фестивал \"Варненско лято\" продължава и през 2017 г. да следва идеите на своите основатели, като ги обогатява с тенденциите на новото време. Варна отново ще покаже „най-доброто от българската и световната музикална сцена\", както прогласява още през 1926 г. програмата на първите Летни музикални тържества. Но фестивалът ще развие и позитивния опит, натрупан в последните години, когато с мисъл за разширяване на туристическия сезон в лятната столица събитията от неговия афиш се разпростряха чак до края на септември и този подход получи горещото одобрение на публиката - пълни зали до последния концерт. Затова в програмата откриваме имена на настоящи и бъдещи млади звезди, формации, демонстриращи младежки постижения и програмни моменти, насочени към младата фестивална публика.Богатата многожанрова програма на ММФ „Варненско лято\" 2017 е структурирана в шест модула - Основна програма – симфонична и камерна музика, Международна лятна академия, Музикална лаборатория „Варненско лято\", На границата с класиката, Опера в Летния театър, Старинна и барокова музика.Музика от седем века ще звучи в концертните зали - с произведения, създадени от XV до XXI век. Наложил се през годините като един от най-престижните форуми на българската музика, фестивалът ще включи премиери на творби от Емил Табаков, Анатолий Вапиров и други български композитори. Сред гостуващите изпълнители ще бъдат водещи музиканти от Австрия, България, Великобритания, Германия, Испания, Италия, Кипър, Русия, Словения, Турция, Унгария, Франция, Канада, Япония, Корея, Хонг Конг и др. - ударното начало на фестивала - включва 13 впечатляващи събития - симфонични концерти, камерна музика и рецитали. Симфоничните програми са на три водещи български оркестъра - Варненската, Русенската и Софийската филхармонии, със специалното участие на Камерна филхармония Веберн от Виена. Фестивала откриват домакините от Варненската филхармония с диригент Емил Табаков и солисти Минчо Минчев, Евгени Божанов и Янг Чанг Чо. Тройният концерт на Бетовен, заедно с Рапсодия Вардар на Владигеров и Пет български танца на Табаков са сред ярките акценти на фестивалната програма. Други акценти са тематично издържаната Брамсова програма на Софийската филхармония със солисти Светлин Русев и Ксавие Филипс и гостуването на младия цигулков виртуоз Емануел Текнаворян с Камерна филхармония Веберн. Русенската филхармония с диригент Георги Димитров ще отбележи 70-годишнината на Анатолий Вапиров с негова авторска музика. „Софийски солисти\" с диригент Пламен Джуров и солист Георги Черкин идват с програма от произведения на Шуберт и Чайковски. Ансамбъл „Симфониета\" - Варна ще излезе на сцената заедно с изявени варненски хорове и солисти. Изтънчените камерни концерти в Градската художествена галерия, толкова ценени от публиката, ще зарадват меломаните със съвместни проекти на едни от най-популярните в Европа български изпълнители и техни уважавани колеги от чужбина: Людмил Ангелов ще има концерт с Лана Тротовшек, а Светлин Русев - с Ксавие Филипс и Елена Розанова. Познавачите очакват с интерес и първото гостуване в България на един чест гост на големите фестивали в Залцбург, Виена, Берлин и Варшава - Струнен квартет „Артис\" от Виена. – наследник на първите майсторски класове по музика в България, започнати от проф. Ифра Нийман още през 1978 г., приобщава все повече млади таланти към голямото изкуство и им дава сцена за концертна изява. Бъдещите звезди с много ентусиазъм се включват и в конкурса „Цигулките на проф. Минчев\", за да заслужат честта да свирят цяла година на майсторски инструмент от фонда на именития цигулар. Тази година Международната лятна академия включва два майсторски класа - по цигулка с Минчо Минчев и по оперно пеене с Емил Иванов. В седмицата от 8 до 14 юли концертният афиш предлага рецитали на изявени артисти: Лия Петрова - цигулка, Гарет Любе - виола, Марчело Низинман - бандонеон, Квартет „Ет Арсис\", както и рецитал на лауреати на тазгодишния конкурс „Панчо Владигеров\". представя шест концерта на музиканти, които живеят и работят по целия свят, но са тръгнали от Варна и от Варненското музикално училище. Специално за фестивала свои проекти са подготвили Иво Станков с Младежкия оркестър и хор на Уитгифт Скул Лондон, Алисия Рафаелян и Кристиан Рьолингер, Атанас Кръстев и Квартет „Добри Христов\" с проекта „Шубертиада\", Концертно дуо Росен Идеалов и Георгита Бояджиева, а операта „Орфей и Евридика\" на Глук е съвместен проект на музиканти от Варна и Кипър. Акцент в този модул е изключително успешният проект „Прелюдии\" на Веско Станев, който вече изправи на крака публиката в най-престижните концертни зали на Европа. Ефектен е завършекът на този модул - концертът на Филхармония „Пионер\" в Летния театър с участието на Варненския флотски оркестър, с изпълнението на грандиозната увертюра „1812\" от Чайковски. включва премиерни спектакли на опера, мюзикъл и балет от програмата на Театрално-музикален продуцентски център Варна. Летния оперен сезон под звездите отбелязва 70-годишнината на Варненската опера. Със специално внимание към младежката аудитория е мюзикълът „Тримата мускетари\" от М. Дунаевски на 29 юни. В балета „Дон Кихот\" на 14 юли, постановка на Сергей Бобров, ще танцуват лауреатите на последния Международен балетен конкурс във Варна Елена Свинко и Дмитрий Дячков. Оперните премиерни спектакли са „Лучия ди Ламермур\" от Доницети на 4 юли, „Атила\" от Верди на 7 юли и „Манон Леско\" от Пучини на 9 август.„Лучия ди Ламермур\" ще дирижира маестра Николета Конти от Болоня. Сред гостуващите гласове са италианската белкантова певица Валерия Сепе в ролята на Манон и солистът на Истанбулската опера Ефе Кислали в ролята на Де Грийо. На 2 август на основна сцена във Варненската опера ще видим и балета „Зле опазеното момиче\" от Хертел. разтваря класическите рамки на фестивала към териториите на джаз, поп и етно музиката и привлича силно младата фестивална публика. Три концерта в Археологическия музей ще изкушат почитателите на кросоувъра - проектът „Time after time\" с Мира Кацарова, джаз трио и Варненския камерен оркестър, Константин Костов трио с импровизации върху класически и български теми, и хор „Космическите гласове\" с диригент Ваня Монева. Един от най-любимите модули на публиката вече се открои като самостоятелно събитие със своя сцена - Аулата на Икономическия университет - Варна. Тази година във „Варненско лято\" се завръщат с нови проекти едни от най-аплодираните през годините барокови ансамбли, гостували на фестивала: Ансамбъл „Маркиз\" от Унгария с програмата „Нюанси на любовта в старинната музика\", Зефира Вълова и Алексей Илисавский ще представят „Хендел в Лондон\", а Бароков ансамбъл „Льо тандр амур\" от Испания ще покаже нова сценична реализация на комичната опера „Слугинята господарка\" от Перголези.Билети за събитията от програмата на ММФ „Варненско лято\" 2017: за концертите - на касите на ФКЦ и онлайн на www.fccvarna.bg, за „Опера в Летния театър\" - на касите на Летен театър, Опера Варна и онлайн.", "date": "2017.06.19", "title": " Международният музикален фестивал \"Варненско лято\" 2017 ще изпълни сезона с елитни концерти и спектакли"}
{"url": "https://m.offnews.bg/news/Futbol_18793/Kitajtci-otupaha-Oskar-po-vreme-na-mach-video_658509.html", "text": "Бившият атакуващ халф на Челси - Оскар бе в основата на масов бой в мач от китайското първенство. По време на мача между Шанхай и Гуанджоу R&F, завършил 1:1, футболистът напълно ненужно нацели с всичка сила двама от играчите на Гуанджошу с топка от близко разстояние и с това провокира реакция от домакините.Много бързо Оскар бе заобиколен от противникови футболисти и бе избутан на земята, след което се стигна до масова блъсканица.Само с помощта на своите съотборници халфът успя да остане невредим, тъй като те го отбраняваха като живи щитове. Съдията изгони по един футболист от отборите, а Оскар не бе санкциониран.Треньорът на СИПГ Андре Вилаш-Боаш след срещата коментира, че Оскар просто е бил \"страстен\" на терена. Футболистът бе купен през януари от Шанхай за 60 милиона паунда от Челси.", "date": "2017.06.19", "title": " Китайци отупаха Оскар по време на мач (видео)"}
{"url": "https://m.offnews.bg/news/Futbol_18793/Levski-sreshtu-chernogortci-Dunav-se-natrese-na-Hero-Botev-shte-se-b_658540.html", "text": "Левски ще се изправи срещу черногорския Сутиеска в първи квалификационен кръг на Лига Европа. Това реши тегленият току що жребий за турнира. \"Сините\" са домакин в първата среща. Първият мач е на 29 юни, а реваншът на 6 юли.Отборът на Сутйеска спечели купата на Черна гора преди 20 дни, след като победи на финала с 1:0 Гърбал, с гол на Милян Влайсавлевич, който вече подписа с шампиона Будучност.Победителят от мача между Левски - Сутийеска ще гостува на Хайдук (Сплит) в първата среща от втория предварителен кръг на Лига Европа. Това ще се случи на 13 юли, а седмица по-късно е срещата-реванш. При положение, че Левски е домакин, стадионът ще остане празен поради наказание.Както е известно, през 1999 година Левски отстрани хърватите в мач от втория кръг на УЕФА след 0:0 в Сплит и 3:0 на \"Георги Аспарухов\".Носителят на Купата на България - Ботев, ще се изправи срещу албанския Партизани. Първият мач ще бъде в столицата Тирана на 29 юни, а реваншът на стадион \"Лазур\" в Бургас на 6 юли.През миналия сезон отборът на Партизани завърши на второ място в местното първенство. Ако жълто-черните се справят с албанците, те ще срещнат победителя от двойката между Бейтар Йерусалим (Израел) и Вашаш Будапеща (Унгария).Ако се стигне до този сблъсък, \"канарчетата\" ще са домакини в първия двубой. По програма срещите от втория кръг са на 13 юли и 20 юли.Дунав (Русе), който в последният възможен момент зае мястото на ЦСКА в турнира, ще се изправи срещу казахстанския Иртиш (Павлодар), където треньор е Димитър Димитров-Херо.Дунав ще бъде гост в първата среща на 29 юни, а след това ще домакинства на реванша. Ответният мач на 6 юли, като русенци ще имат шанса да го играят на собствения си стадион.В случай че Дунав продължи напред, ще срещне победителя от сблъсъка между сръбския гранд Цървена звезда и малтийския Флориана. Първият двубой на родна земя ще бъде на 13 юли, а реваншът най-вероятно в Белград - на 20 юли.", "date": "2017.06.19", "title": " Левски срещу черногорци, Дунав се натресе на Херо, Ботев ще се бори с албанци (обновена)"}
{"url": "https://m.offnews.bg/news/Temida_18762/Ohranitelite-koito-ubiha-bezdomnik-v-mol-vav-Varna-vlizat-v-zatvora_658537.html", "text": "Ефективни присъди получиха тримата охранители, които след побой,  във варненския Гранд мол. Случаят е от 14 март 2015 г. Варненският окръжен съд ги призна за виновни в понеделник по обвиненията за убийство на болен мъж по особено мъчителен за жертвата начин и с особена жестокост, извършено по хулигански подбуди.27-годишният Ангел Н. от Кърджали получи 18 години затвор, 24-годишният Красимир Д. от Ямбол – 16 години лишаване от свобода, а 21-годишният варненец Цветан М. - 15 години лишаване от свобода. И трите ефективни наказания ще бъдат изтърпени при първоначално строг режим след влизане в сила на присъдата.Съдът уважи частично и гражданските искове на роднините на убития Нягол П. и потвърди мерките за неотклонение „Задържане под стража“ спрямо тримата охранители, които се намират във варненския затвор.На 14 март 2015 г. в 11.00 часа Ангел и Красимир получили сигнал от човек от охранителната фирма „Джи Ем секюрити“ за клошар, който проси пари от посетителите в мола. Двамата открили човека и го повели към ескалатора, за да го изведат от търговския център. Преди това жертвата Нягол бил отведен до залата за видеонаблюдение в изпълнение на устни разпореждания на ръководството на Гранд мола, което забранявало лица с неподходящ външен вид да влизат в търговския център.До залата за видеонаблюдение, където нямат достъп клиенти на търговския център, охранителите започнали да бият жертвата, гаврили се с него и му отправяли сексуални предложения. Побоят над Нягол, който страдал от психично заболяване, без да е агресивен, продължил 15 минути, като някои от гаврите подсъдимият Ангел снимал с мобилния си телефон. При всеки от неколкократните опити на жертвата да се изтръгне от охранителите, побоят над него с ритници и юруци продължавал със значителна сила и агресия по цялото тяло.Около 12.26 ч. по запис на охранителните камери пострадалият все още се намирал в мола, като се олюлявал и бил видимо дезориентиран. В 12.50 часа жена подала сигнал за човек, паднал по гръб пред магазин в търговския център. Пристигналият медицински екип само констатирал смъртта на Нягол.Тройната съдебномедицинска експертиза, назначена по време на разследването на бруталното убийство, преброила около 57 удара по тялото на убития. Назначената съдебнопсихиатрична експертиза на подсъдимите охранители установила, че са лица с утвърдено безпричинно агресивно поведение към по-слаби и беззащитни хора, с изразени дисоциални и дори садистични тенденции.Само за девет месеца въпреки множеството назначени експертизи и тежестта на деянието на тримата охранители Окръжната прокуратура във Варна приключи разследването и внесе във Варненския окръжен съд обвинителен акт срещу тримата охранители по делото с изключителен обществен отзвук не само във Варна. Законодателни промени, свързани със съдебните заседатели, доведоха до повторното му разглеждане в съдебна фаза.Присъдата на Варненския окръжен съд подлежи протест и обжалване пред Апелативния съд във Варна.", "date": "2017.06.19", "title": " Охранителите, които убиха бездомник в мол във Варна, влизат в затвора"}
{"url": "https://m.offnews.bg/news/Politika_8/Borisov-otmeni-sreshta-s-Karpov-sled-izkazvaneto-mu-za-azbukata_658516.html", "text": "Премиерът Бойко Борисов е отменил в последния момент срещата си с депутата от управляващата партия на президента Владимир Путин \"Единна Русия\" шахматистът Анатолий Карпов. Неофициално причината е изказването на Карпов от сутринта за това, че славянската писменост идва от Византия.  Борисов и Карпов са имали планирана среща в 11.30 часа в сградата на Министерския съвет, но в последния момент тя била отменена по настояване на премиера. Вместо това обаче по темата изказване направи главният прокурор Сотир Цацаров. Пред журналисти по време на шахматна среща със следователи и членове на ВСС, в която взе участие световният шампион по шахмат Анатолий Карпов, той обясни, че добрите отношения между България и Русия са факт, но това не променя историята, че именно България дава азбуката на славянските народи.Добрите отношения, добрите чувства на руския към български, българския към руския народ са факт, но това не може да промени историята - че именно България е дала азбуката на славянските народи. Независимо от това кой какво казва. Независимо от това този, който го казва каква длъжност заема. Повтарям шах-матът е шах-мат. Добрите отношения са добри отношения. Историята не може да бъде променена\", каза главният прокурор Сотир Цацаров, цитиран от \"Фокус\".Двамата с Карпов са обсъдили инициатива на руския депутат за създаването на шах клубове в местата за лишаване от свобода.", "date": "2017.06.19", "title": " Борисов отмени среща с Карпов след изказването му за азбуката"}
{"url": "https://m.offnews.bg/news/Drugi_18773/Kobrata-izmakna-remi-ot-Karpov_658513.html", "text": "Кубрат Пулев направи престижно реми със световния шампион в продължение на 17 години и носител на шахматен Оскар - Анатолий Карпов във Висшия съдебен съвет.\"Няма как да го изненадам, въпреки, че съм по-добър. Останах с повече фигури\", каза шеговито Кобрата секунди след като приключи срещата. Участие заявиха следователи, а сред по-любопитните имена се отличиха тези на Пулев и бившият футболист Христо Йовов. Шахматният сеанс се проведе в зала \"Пресцентър\".Срещата между любителите на шаха и Анатолий Карпов е организирана със съдействието на Ясен Тодоров, член на ВСС, председател на Комисията по професионална етика към Прокурорската колегия, който бе сред основните организатори на проведената през декември 2016 г. шахматна среща с българския гросмайстор и световен шампион по шах Веселин Топалов.Подкрепа за събитието е оказана от Шахматен клуб \"Левски\". Анатолий Евгениевич Карпов е 12-тият световен шампион по шахмат от 1975 до 1985 г. и световен шампион на ФИДЕ от 1993 до 1999 г.Той е международен гросмайстор и деветкратен носител на наградата \"Шахматен Оскар\". Има голям принос за превръщането на шаха в професионален спорт.Карпов е на посещение в България по повод 11-ят турнир по шахмат за деца \"Тракийско конче\" в Стара Загора. За неговата визита първа съобщи партия \"Атака\", като партията на Сидеров е отправила поканата.", "date": "2017.06.19", "title": " Кобрата измъкна реми от Карпов"}
{"url": "https://m.offnews.bg/news/Futbol_18793/Pravdata-tarzhestvuva-radvat-se-v-Ruse_658557.html", "text": "Дунав се завръща в европейските клубни турнир след 42 г. пауза. Русенският клуб бе изтеглен днес в Нион от УЕФА като легитимен представител на България в надпреварата за Лига Европа. Така започва съобщението на Дунав по повод  коментирахаЖребият отреди съперник на „драконите“ да е тимът на Иртиш Павлодар. Първият мач ще е в далечен Казахстан на 29 юни, а реваншът се очаква да е на 6 юли в на Градския стадион в Русе.Ръководството вече започва работа по организацията около срещите.„, коментира Веселин Великов.В първата си контрола Дунав завърши 2:2 с Берое в Стара Загора. Следващата проверка е предвидена за 23 юни, петък, срещу „Етър“ Велико Търново.Припомняме, че през 1975 г. русенският тим също участва в евротурнирите, като побеждава Рома на своя Градски стадион с гол на Никола Христов, но отпада в реванша.", "date": "2017.06.19", "title": " Правдата тържествува, радват се в Русе"}
{"url": "https://m.offnews.bg/news/Futbol_18793/Stiliian-Petrov-Imashe-momenti-v-koito-iskah-da-se-otkazha_658538.html", "text": "Бившият капитан на националния отбор по футбол Стилиян Петров сподели за предаването на БТВ - \"Преди обед\" за битката си с левкемията и добави, че много скоро ще се завърне на терена, като все още обмисля за кой точно отбор ще играе.\"30 март 2012 г. започна с голямо чакане. И преди да отида при лекаря знаех, че има вероятност. Беше един дълъг ден и една още по-дълга нощ. Поставиха ми диагнозата и от тогава започнах друг начин на живот. Не можеш да излизам, правех много тежка химиотерапия, нямах имунна система.Всичко се промени! От най-високото паднах на най-ниското. Успявах много дълго време дабъда силен, но имаше моменти, в които исках да се откажа. Дори обмислях да спра лечението в последните месеци. Бях далеч от семейството си, от децата, но с помощта на тях и на феновете преодолях всичко.Нямам страхове след всичко, през което преминах. Сега оценявам малките неща. Не живея в напрежение. Научих се да проявявам търпение и искам да ставам все по-добър.Когато започнах лечението, имах само 7% шанс за оцеляване. За мен обаче това беше много добре. За докторите не чак толкова. За мен дори 1% беше надежда. Нея не загубих по времето, когато се борих с левкемията\", разказа сърцатият футболист.", "date": "2017.06.19", "title": " Стилиян Петров: Имаше моменти, в които исках да се откажа"}
{"url": "https://m.offnews.bg/news/Tenis_18788/Grigor-Dimitrov-gi-zapochna-na-Ostrova_658559.html", "text": "Нова трева, нов късмет. Дано започналият днес престой на Григор Димитров на Острова да е дълъг и успешен. Българинът започна с победа участието си на турнира на тревни кортове в Куинс Клъб, Лондон, който е от категория АТР 500. Най-добрият български тенисист се наложи с 6:3, 6:1 над коравия американец Райън Харисън, номер 50 в света.Така Гришо записа първия си успех в сезона на трева. Победата гарантира на Димитров 45 точки за ранглистата. Във втори кръг българинът ще срещне Жереми Шарди (Франция) или Джеймс Уърд (Великобритания), които ще премерят сили утре.Надпреварата в Куинс Клъб е сред любимите на българския тенисист. През 2014-а година той спечели титлата, като на финала победи Фелисиано Лопес (Испания) в паметен двубой. Тогава от ложата влюбено го аплодираше Мария Шарапова.Миналата година Димитров обаче отпадна на старта, регистрирайки загуба от Янко Типсаревич (Сърбия). Турнирът е основната загрявка за \"Уимбълдън\", където Гришо  записа най-големите си успехи в тениса - и като юноша, и като професионалист.", "date": "2017.06.19", "title": " Григор Димитров ги започна на Острова"}
{"url": "https://m.offnews.bg/news/Kultura_33/Finlandtcite-Wintersun-s-parvi-kontcert-v-Balgariia_658512.html", "text": "Финландската хеви метъл банда Wintersun ще посети България за пръв за концерт на 6 октомври, съобщиха организаторите от BGTSC.Събитието е с начален час 19:00 и ще бъде в столичния клуб Mixtape 5.Концертът е част от турнето „Forest Tour 2017”, представящо дългоочаквания нов албум на групата „The Forest Seasons”.Билетите вече са в продажба в мрежата на Евентим на цена от 40 лева. В деня на събитието, ако има останали билети, те ще струват 50 лева.", "date": "2017.06.19", "title": " Финландците Wintersun с първи концерт в България"}
{"url": "https://m.offnews.bg/news/Zdrave_18753/1900-v-Pirogov-za-tri-dni-90-ot-tiah-bez-zdravna-osigurovka_658490.html", "text": "1900 души са потърсили помощ в \"Пирогов\" през последните три дни, 200 от тях са останали за лечение. 90 от преминалите са здравнонеосигурени граждани, съобщиха от болницата за спешна помощ. Екип на Детската травматология оперира 14-годишното момче, което пострада при ПТП на бул. „Владимир Вазов\" миналата седмица. По време на неколкочасовата операция, лекарите коригираха многофрагментното счупване, засягащо лакътната става. На пациента бяха поставени 2 плаки, които стабилизираха счупването. Така не се налага продължително носене на гипсова имобилизация.Интервенцията премина успешно и ръката на пациента се възстановява нормално. Той е настанен в реанимация, контактен и адекватен. 39-годишната жена, която беше докарана вчера след ПТП в района на Кресненското дефиле, е настанена в Централна реанимация на УМБАЛСМ „Н. И. Пирогов\". Пациентката има политравма – засегната е повече от една анатомична област на тялото. Екипът прилага най-съвременен протокол при лечението й, уточняват от болницата. ", "date": "2017.06.19", "title": " 1900 в \"Пирогов\" за три дни, 90 от тях без здравна осигуровка"}
{"url": "https://m.offnews.bg/news/Evropa_18764/Razmiana-na-tcitati-na-Charchil-i-Mone-sled-parviia-den-pregovori-za-B_658577.html", "text": "Първия ден от преговорите за Брекзит е бил \"важен\" и \"полезен\". Това обяви ръководителят на преговорния екип на Европейската комисия Мишел Барние. В края на днешните преговори Барние обяви три ключови теми, които трябва да бъдат уредени в първия етап на преговорите - гарантирането на правата на гражданите от двете страни на Ламанша, уреждането на всички поети финансови ангажименти и запазването на споразумението от Разпети петък за Северна Ирландия.\"Винаги ще работим с Обединеното кралство и никога против Обединеното кралство\", каза Барние, цитиран от БТА.Говорейки за очакванията си за протичането на преговорите, той цитира един от основоположниците на ЕС - Жан Моне: \"Не съм нито оптимист, нито песимист. Аз съм просто решителен\".Преговарящият от британска страна Дейвид Дейвис пък му отговори с цитат от Уинстън Чърчил: \"Песимистът вижда трудност във всяка възможност, оптимистът вижда възможност във всяка трудност\".Дейвис подчерта, че с Барние искат да постигнат най-доброто възможно партньорство, което е в полза както на ЕС, така и на Великобритания. Едно от основните неща, на което обещаха да обърнат внимание, е правата на европейските граждани на Острова и на британците в ЕС. ", "date": "2017.06.19", "title": " Размяна на цитати на Чърчил и Моне след първия ден преговори за Брекзит"}
{"url": "https://m.offnews.bg/news/Futbol_18793/Domuschiev-predupredi-futbolistite_658572.html", "text": "Собственикът на Лудогорец Кирил Домусчиев използва официалния си профил във Фейсбук да призове играчите на тима за концентрация в предстоящите битки в Шампионската лига. Във втория квалификационен кръг на турнира \"орлите\" се изправят срещу литовския хегемон Жалгирис.\"Жребият е такъв, какъвто е. Няма слаби отбори в Шампионската лига. Жалгирис е коварен противник и затова никакво подценяване.Нужна е пълна мобилизация още от този момент. Момчета, стягайте се!\", написа Домусчиев в профила си.Лудогорец ще е поставен по целия път до груповата фаза на Шампионската лига и от ръководството вече обявиха като цел влизането за трети път в компанията на най-добрите отбори в Европа.", "date": "2017.06.19", "title": " Домусчиев предупреди футболистите"}
{"url": "https://m.offnews.bg/news/Obshtestvo_4/Darzhavata-zapochva-masovi-proverki-na-targovtcite-na-slanchevi-ochila_658511.html", "text": "Държавната агенция за метрологичен и технически надзор (ДАМТН) започва масирана национална проверка на слънчевите очила, които се предлагат в търговската мрежа в големите градове и морските курорти.Слънчевите очила попадат в групата на едни от най-използваните лични предпазни средства. Те са предназначени да защитават очите на от влиянието на UV лъчите и се използват от деца и от възрастни. През пролетно-летния сезон, слънчевите очила са изключително атрактивни продукти за потребителите. Те са широко разпространени на пазара в разнообразни марки и модели и специфичното за тази група продукти е, че моделите им се обновяват всеки сезон, тъй като са тясно свързано и с новите модни тенденции.Потребителите могат да се запознаят по-подробно и с полезните съвети за тези продукти, които са публикувани на сайта на Държавната агенция за метрологичен и технически надзор (www.damtn.government.bg).Целта на проверките е превенция и постигане на по-добра информираност сред потребителите при избор на слънчеви очила и са продължение на цялостния контрол, който агенцията упражнява. През 2016 г. са били проверени общо 909 различни марки и модели слънчеви очила в 434 търговски обекти на територията на цялата страна, като за 259 от тях е установено, че не отговарят на изискванията. В резултат на всички нарушители са съставени Актове за установяване на административни нарушения на обща стойност 51 000 лв. Установено е още, че 71 модела очила се предлагат на пазара без маркировка за съответствие и те са спрени от разпространение на пазара със заповеди. Засиленият контрол на слънчеви очила продължава и през 2017 г., като до момента от съвместни действия с митническите власти е спрян вноса на 69 модела очила, общо количество 7660 бр., защото са били без нанесена СЕ маркировка.Сред най-честите нарушения, които инспекторите на ДАМТН установяват при проверките, са липса на СЕ маркировка, която показва, че продуктът е произведен съгласно утвърдените европейски стандарти; липса на инструкции на български език; липса на информация за марка, модел, производител, което е важно, за да се проследи произхода на продукта.От агенцията съветват да се съблюдават следните изисквания:Върху очилата производителят трябва да е нанесъл трайно маркировка за съответствие - СЕ. Това показва, че те са произведени по европейските изисквания за безопасност.Много важно е продуктът да се придружава от инструкция за употреба, съставена от производителя и нейния пълен превод на български език.Потребителят може да се информира за класа на филтъра на очилата, който трябва да бъде обозначен с цифра от 0 до 4. Потребителят трябва да има предвид, че с повишаване на това число, защитните свойства на слънчевите филтри от UV лъчите са по-високи.Когато слънчевите очила са с филтри от клас 4, те не трябва да се използват при шофиране, тъй като това би довело до риск за потребителя от намаляване на видимостта при използването им.Трябва да е обявен начинът на почистване на продукта, както и срокът на годност на слънчевите очила при тяхната предвидима употреба и друга информация.В случаите, когато производителят е обявил, че е произвел дадени слънчеви очила с филтри, които имат и поляризиращ ефект, това означава, че при тяхната употреба зрението на потребителя ще бъде предпазено и от отблясъците на UV лъчите. Важно е потребителя да знае, че отблясъците от лъчите се намаляват при наличието на тази функция, но при различните категории на филтрите, хармонизираното законодателство предвижда:Филтрите от клас 2, 3, и 4 да намаляват отблясъците до >78%Филтрите от клас 1 да намаляват отблясъците до >60%Филтрите от клас 0 нямат поляризиращ ефект.", "date": "2017.06.19", "title": " Държавата започва масови проверки на търговците на слънчеви очила"}
{"url": "https://m.offnews.bg/news/Sviat-_12/Politciiata-identifitcira-mazha-napadnal-miusiulmani-v-London_658574.html", "text": "Британската полиция идентифицира извършителя на нападението край джамия в Лондон. При нападението загина един човек, а поне 10 бяха ранени. Нападателят беше идентифициран като Дарън Осборн, на 47 години, от Кардиф, има четири деца, съобщи Би Би Си. Осборн беше арестуван, след като очевидци на нападението са успели да го задържат до идването на полицията. Мъжът е обвинен в убийство, опит за убийство и извършване на терористично нападение.Нападателят не е бил познат на полицията. Властите смятат, че е действал сам. Полицията претърсва адрес в Кардиф. Органите на реда обявиха още, че нападението очевидно е било насочено срещу мюсюлмани, затова в района и около джамиите ще има повече полиция. ", "date": "2017.06.19", "title": " Полицията идентифицира мъжа, нападнал мюсюлмани в Лондон"}
{"url": "https://m.offnews.bg/news/Politika_8/Radev-pokani-Putin-na-tarzhestvata-na-3-mart-u-nas_658578.html", "text": "Президентът Румен Радев е разговарял по телефона с руския си колега Владимир Путин, съобщиха от Кремъл, цитирани от ТАСС. Разговорът се е състоял по инициатива на Радев. По време на разговора двамата са потвърдили интереса си към развитие на руско-българските отношения в различни сфери, включително и енергетиката, се казва в съобщението на Кремъл. Двамата са обсъдили още въпроси, свързани с подготовката на съвместни мероприятия за честването на две годишнини - 25-ата годишнина от подписването на Договора за приятелски отношения и сътрудничество, която ще се чества на 4 август 2017 г., и 140-годишнината от Освобождението на България от османско владичество, която ще бъде отбелязана на 3 март 2018 г.", "date": "2017.06.19", "title": " Радев покани Путин на тържествата на 3 март у нас"}
{"url": "https://m.offnews.bg/news/Sviat-_12/Zapali-se-pokrivat-na-iadren-reaktor-vav-Frantciia_658576.html", "text": "Пожар е избухнал на покрива на реактор в ядрената централа Бюже в централната част на Източна Франция, предаде Ройтерс, като се позова на френския национален ядрен регулатор Френска агенция за ядрена сигурност, цитирана от БТА.Пожарът е избухнал на покрива на ядрения реактор 5 в централата, намираща се на 35 километра от град Лион.На мястото са пристигнали пожарникари, които са успели да се справят с пожара за няколко часа. При инцидента няма жертви. Властите уверяват, че няма повишаване на радиационния фон. ", "date": "2017.06.19", "title": " Запали се покривът на ядрен реактор във Франция"}
{"url": "https://m.offnews.bg/news/112_6/Mlad-mazh-zagina-sled-udar-s-tir-busat-mu-raztcepen-na-dve_658497.html", "text": "Един човек е загинал тази сутрин край Ребърково при тежка катастрофа между бус и тир. На място е починал шофьорът на микробуса, който е разцепен на две след зверския удар. Загиналият мъж на видима възраст около 30 години, съобщи бТВ. Шофьорът на немския тир е турчин. Той е тестван за алкохол, но пробата с дрегер е отрицателна. Мъжът е с наранявания и е откаран в болница. Сигналът е подаден малко след 6 часа, работата по установяване на причините за инцидента продължават, информира МВР.Заради катастрофата е ограничено движението по пътя Мездра – Ботевград при разклона за Ребърково, съобщиха от Агенция „Пътна инфраструктура” (АПИ). Трафикът се пренасочва през Ребърково.", "date": "2017.06.19", "title": " Млад мъж загина след удар с тир, бусът му разцепен на две"}
{"url": "https://m.offnews.bg/news/112_6/Otkriha-snariad-pri-izkopni-raboti-v-Plovdiv_658575.html", "text": "Багерист е открил снаряд при изкопни работи в Пловдив. Снарядът е открит в район \"Тракия\". Сигналът е подаден на тел. 112 около 15 часа днес, съобщи \"Фокус\". Снарядът е преместен бързо.Близо до блок 245 в район \"Тракия\" бяха открити общо 25 снаряда. „Всички открити боеприпаси досега са учебно-тренировъчни авиационни бомби, напълно безопасни като съдържание на взривно вещество”, обясни подполковник Иван Тишков, заместник-командир на 55-и инженерен полк.Преди години мястото е било част от военно летище и се предполага, че снарядите са от тогава. ", "date": "2017.06.19", "title": " Откриха снаряд при изкопни работи в Пловдив"}
{"url": "https://m.offnews.bg/news/Futbol_18793/Berbatov-trenira-s-Beroe-v-Bansko_658579.html", "text": "Нападателят Димитър Бербатов се включи в следобедната тренировка на Берое от първия ден на лагера на тима в Банско.Отборът имаше тактическо занимание и двустранна игра, съобщават от клуба.Тренировките на тима продължават и утре с едно занимание преди обяд. Първата проверка в Банско е в петък 23 юни от 18 ч. срещу Черно море.Треньор на Берое е близкият приятел на Бербатов Александър Томаш, който доскоро водеше Верея.Митко наскоро проведе грандиозен благотворителен мач в София и не скри, че иска да играе още един сезон, преди да се оттегли.", "date": "2017.06.19", "title": " Бербатов тренира с Берое в Банско"}
