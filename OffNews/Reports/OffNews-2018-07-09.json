{"url": "https://offnews.bg/futbol/maradona-ima-mafia-koiato-otnema-futbolisti-ot-afrika-i-gi-naturaliz-684056.html", "text": "Аржентинската футболна легенда Диего Армандо Марадона за пореден път разбуни духовете по време на световното първенство. Дон Диего нарече полуфиналистите на Мондиал 2018 \"отбори на мигранти\".\"Има мафия, която отнема футболисти от Африка и ги натурализира в Европа. Съставите на полуфиналистите на Световното първенство са пълни най-вече с мигранти.Спомням си един разговор с Жозе Моуриньо, който ми каза, че мигрантите пристигат в друг свят, където имат шанса да получат неща и възможности, които не са имали до този момент.Те осъзнават това и дават най-доброто от себе си. Затова в европейските тимове е пълно с такива играчи\", каза Марадона пред южноамериканския телевизионен канал \"TeleSUR\".", "date": "2018.07.09", "title": "Марадона: Има мафия, която отнема футболисти от Африка и ги натурализира в Европа"}
{"url": "https://offnews.bg/obshtestvo/preobarnata-lodka-razlia-nafta-v-moreto-kraj-kiten-684057.html", "text": "Моторна лодка се е преобърнала днес край Южния плаж на Китен и във водата е изтекла част от нафтата на плавателния съд. При инцидента няма пострадали от лодката. Изтеклото количество гориво е малко, около 60 литра, уточняват от „Морска администрация“. Няма опасност за плажуващите, но за по-голяма сигурност част от плажа е заградена и влизането в морето в този участък не е разрешено до почистването на водата. В морето са пуснати абсорбенти, за да се почисти изтеклата нафта, но по-голямата част от нея се изпарява във въздуха. От „Басейнова дирекция“ са взели проби от водата, очаква се техният резултат.", "date": "2018.07.09", "title": "Преобърната лодка разля нафта в морето край Китен"}
{"url": "https://offnews.bg/ikonomika/petrolnata-asotciatcia-simeonov-izpolzva-vlastovata-si-pozitcia-za-oc-684059.html", "text": "Българската петролна и газова асоциация изрази \"острото си възмущение от манипулативните твърдения и откровените лъжи, изказани на днешната  и представители на няколко неназовани фирми за търговия с горива по адрес на всички големи вериги в България.\"От асоциацията настояват \"господин Симеонов веднага да сезира компетентните органи и да им предостави конкретни данни и факти за неправомерни действия на който и да било от членовете на БПГА, вместо да използва властовата си позиция за публично очерняне на големи международни компании.\"В позицията на БПГА се посочва още:\"Недоумяваме как икономически вицепремиер, а в лично качество и бизнесмен, не е наясно с разпоредбите на Наредба Н-18 от 13.12.2006 г. за отчитане на продажби в търговските обекти с фискални устройства. Тази разпоредба е в сила от години и се спазва от абсолютно всеки обект с фискално устройство в България, независимо от неговия оборот и без значение дали е бензиностанция, хотел, заведение или пункт на кабелна телевизия. В този смисъл, ако на обект с 24-часов режим на работа касата не се приключва в полунощ, именно това би трябвало да буди подозрения за данъчни манипулации, а не обратното.Буди учудване и фактът, че държавен ръководител, отговорен за икономическата политика, проявява непознаване както на данъчната нормативна уредба, така и на принципа на действие на онлайн-връзката на търговските обекти с НАП, до чието управление и данни има достъп единствено приходната агенция. Тя работи по един и същи начин на всеки обект, снабден с данъчен терминал, отново без значение от неговата големина и обороти.Апелираме към господин вицепремиера да прояви повече интерес към това, какъв риск представляват за хазната стотиците неизвестни фирми без капитал и активи, но с големи данъчни задължения, и към истинските цели на яростната съпротива срещу законопроекта за горивата, в която се включва като лобист на интересите на сивия сектор.\"", "date": "2018.07.09", "title": "Петролната асоциация: Симеонов използва властовата си позиция за очерняне на големи международни компании"}
{"url": "https://offnews.bg/futbol/skandalite-v-shvejtcaria-zaradi-albanskia-orel-prodalzhavat-684062.html", "text": "Политическите демонстрации от страна на швейцарските национали с албански корени Гранит Джака и Джердан Шакири по време на мача със Сърбия от Мондиал 2018 тепърва ще имат последствия. Двамата бяха глобени от ФИФА, но макар и със закъснение, в Швейцария тръгна дискусия имат ли място толкова много играчи с двойно гражданство в националния отбор. Такова мнение изрази генералният секретар на местната федерация Алекс Мишер.\"Трябва да се запитаме: Искаме ли хора с двойно гражданство в националния отбор? Трябва да има система, според която хората с няколко националности да бъдат обвързани с Швейцарския национален отбор още отрано.Случаите с двуглавия орел показаха, че имаме проблем\", коментира Мишер и посочи, че проблемът има и чисто финансова страна, тъй като деца от други националности заемат места в националните юношески и младежки формации, след което решават да играят за първата си родина и така лишават швейцарския футбол от качество, след като преди това са се възползвали от предимствата да живеят и играят в страната.\"Чуваме много обещания, но след това играчът става на 21 години и решава да играе за друга страна, защото ще има повече шансове за изява там. Шокиращо е, че ние не можем да се намесим в такива случаи. Един такъв играч е заел едно много ценно и скъпо тренировъчно място. Може би спонсорските програми трябва да са отворени само за млади футболисти, които нямат двойно гражданство. Това ще е добре и за самите играчи, тъй като от раменете им ще падне една тежест от взимането на такова решение\", коментира Мишер.Думите му предизвикаха отзвук от страна на Гранит Джака. Той ги нарече \"отглас от каменната ера\" и заяви, че се чувства засегнат от името на всички швейцарски национали с двойно гражданство, а те не са никак малко.\"От думите му излиза, че аз не играя достатъчно за Швейцария. Същото се отнася и за други мои колеги. В момента по мои сметки в различните формации на Швейцария играят 50-60 футболисти с двойно гражданство. Със своите излишни коментари, Мишер предизвика много разочарование. Той има грешно мислене\", коментира Джака.", "date": "2018.07.09", "title": "Скандалите в Швейцария заради албанския орел продължават"}
{"url": "https://offnews.bg/tehnologii/kak-tochno-shte-glasuvame-na-izbori-onlajn-shte-stane-iasno-do-6-meset-684061.html", "text": "До началото на 2019 г. трябва да бъде готов проектът за изграждане и внедряване на пилотна система за дистанционно електронно гласуване.Проектът беше  днес за обществено обсъждане, като е предвидено то да продължи до 12 август.Възложител на обществената поръчка за изграждането и внедряването на системата е Държавна агенция \"Електронно управление\" (ДАЕУ). Проектът се финансира по Оперативна програма „Добро управление“ и се изпълнява в партньорство с Централна избирателна комисия (ЦИК).Част от изискванията на заданието са системата за електронно дистанционно гласуване да осигурява лесен и разбираем достъп до начините за гласуване, надеждна и бърза идентификация на самоличността на избирателите, да гарантира тайната на гласуването и свободно изразяване на волята на избирателите, вотът да се подава за не повече от 5 минути, да гарантира, че всеки избирател подава само един глас и че всеки глас се съхранява и преброява само един път, както и да бъде максимално сигурна срещу хакерски атаки и външни смущения. Предвижда се програмата да работи на всички операционни системи, включително на мобилни устройства, като ще предоставя възможност на избирателя да сигнализира за посегателство срещу избирателните му права и за неотчитане на гласа му.Избирателят ще може да даде своя вот след регистриране в специално създаден модул, който автоматично ще проверява дали той отговаря на условията за гласуване за съответния вид избор. Този модул ще трябва още да визуализира различните видове бюлетини, така че да съответстват изцяло на хартиените. В периода на електронното дистанционно гласуване избирателят може да гласува неограничен брой пъти, като се зачита единствено последният подаден глас.Новият софтуер също така ще има възможност за регистрация на наблюдатели на електронното гласуване.В края на миналата година ЦИК, заедно с \"Информационно обслужване\" АД, Гласуването тогава ставаше чрез смарт карта, която притежава собствен пин код и се използва както за идентификация, така и за електронно подписване на бюлетината. Беше необходимо и устройство за електронен подпис. ", "date": "2018.07.09", "title": "Как точно ще гласуваме на избори онлайн ще стане ясно до 6 месеца"}
{"url": "https://offnews.bg/obshtestvo/chernomoretc-se-buntuva-sreshtu-informatciite-za-radiatcia-na-vromos-684058.html", "text": "Хотелиери, бизнесмени и жители на Черноморец се разбунтуваха срещу изнесената от здравната инспекция информация за повишен гама фон на плажа в залива Вромос. При среща в кабинета на кмета Добри Добрев тази сутрин местните се оплакали, че туристите отказвали резервации.Добрев и неговите съграждани са притеснени за летния сезон след информацията за радиоактивност в залива. В края на миналата седмица РЗИ – Бургас поставиха предупредителни табели, с които указват, че ползването на плажа може да е опасно за здравето. Кметът на Черноморец припомни, че преди години сам е инициирал анализ на ивицата:„“, казва Добрев.Той бе категоричен, че заливът Вромос е по-близко до военната база край Атия, отколкото до Черноморец.Курортният град има три плажа, които се ползват от местните туристи, а неохраняемата ивица – само от къмпингари.От РЗИ са правели замервания на централния плаж на Черноморец и там радиация нямало. Началникът на здравната инспекция Георги Паздеров поясни, че замърсяване на плажа Вромос има и то крие минимална опасност за човешкото здраве. То не е еднакво на цялата ивица, а е с „петнист характер“. Радиационният фон е завишен два до три пъти спрямо останалите ивици. Паздеров подчерта, че става въпрос за нормални радионуклиди, които има навсякъде, но в района са повече заради някогашното изпускане на флотационни води на близката медна мина. От РЗИ са категорични, че замърсяване във водата няма.", "date": "2018.07.09", "title": "Черноморец се бунтува срещу информациите за радиация на Вромос"}
{"url": "https://offnews.bg/sviat/saprugata-i-bebeto-na-balgarski-grazhdanin-sa-zaginali-pri-vlakovata-k-684064.html", "text": "При вчерашната влакова катастрофа в турската провинция Текирдаг са загинали съпругата и детето на български гражданин, който има и турско гражданство. Това стана ясно след повторна щателна проверка на личните данни на жертвите.Починалата жена има само турско гражданство. Детето на възраст под 1 година обаче е български гражданин по право, тъй като единият родител също е български гражданин. Съгласно чл. 8 от Закона за българското гражданство български гражданин по произход е всеки, на когото поне единият родител е български гражданин. За турските власти детето обаче се води турски гражданин и затова и до този момент те посочват в отговор на официалните ни запитвания, че няма българи сред жертвите, уточни директорът на пресслужбата във външното ни министерство Иван Димов.Генералното консулство на Република България в Одрин и Генералното консулство на Република България в Истанбул извършват допълнителни проверки дали сред ранените и хоспитализирани пътници има български граждани, както и дали има такива сред тези пасажери, на които е оказана медицинска помощ на място и след това са били освободени.При вчерашната влакова катастрофа в турската провинция Текирдаг загинаха най-малко 24 души, 318 бяха ранени, от които 124 хоспитализирани.", "date": "2018.07.09", "title": "Съпругата и бебето на български гражданин са загинали при влаковата катастрофа в Турция"}
{"url": "https://offnews.bg/temida/prokuraturata-razsledva-misterioznata-smart-na-ohranitelia-v-partijnia-684066.html", "text": "Софийска градска прокуратура образува досъдебно производство за смъртта на 25-годишния Даниел Тасев, открит в шахта на строеж в новата сграда на Народното събрание.Първоначалната версия е за причиняване на смърт по непредпазливост поради незнание или немарливо изпълнение на занятие (чл. 123, ал. 1 от НК).Разследването е възложено на следовател от СО-СГП, който е извършил оглед на местопроизшествието.С постановление на наблюдаващия прокурор от СГП е назначена съдебно-медицинска експертиза за установяване причината на смъртта.Ще бъде проверено спазването на трудовото законодателство и изискванията за безопасност на труда, както и документацията на фирмата, в която е работил Даниел Тасев, ще се изискат и записите от видео-наблюдението.Междувременно от „Главна инспекция по труда“ съобщиха, че инцидентът е станал в необезопасена шахта на строителния обект, поради което е стартирана проверка по всички работни места на него. ИА „Главна инспекция по труда“ е уведомена за инцидента в Народното събрание от фирмата – работодател на пострадалото лице, веднага след като загиналият е открит. Екипът на Инспекцията е посетил пръв мястото на инцидента още около 19.30 ч. на 07.07.2018 г., твърдят от пресцентъра на ИА ГИТ.Към момента са спрени строително-монтажните работи на обекта, освен дейностите по обезопасяване.Той е проверяван през 2017 г. и са установявани нарушения, които са отстранявани. Контролът до момента е осъществяван на друг, по-начален етап на строително-монтажните работи, които са много динамични и част от сега съществуващите конструктивни елементи не са били изградени, твърдят още от пресцентъра на ИА ГИТ.", "date": "2018.07.09", "title": "Прокуратурата разследва мистериозната смърт на охранителя в Партийния дом"}
{"url": "https://offnews.bg/sviat/london-obvini-moskva-za-ubijstvoto-na-britanka-s-novichok-684070.html", "text": "Това е реалността - Русия извърши нападение, което доведе до смъртта на наш гражданин от \"Новичок\", заяви британският министър на отбраната Гавин Уилямсън.С тези думи той коментира в парламента смъртта на 44-годишната британка Доун Стърджис от отравяне с нервнопаралитичното вещество \"Новичок\".Очаквам светът да се обедини с нас в осъждането на станалото, каза още министърът.Доун Стърджис е държала предмет, заразен с \"Новичок\" в южноанглийския град Еймсбъри, на няколко километра от мястото, където Сергей Скрипал и дъщеря му Юлия бяха атакувани със същото вещество през март в Солсбъри.Руското посолство в Лондон заклеймява твърденията на официалните британски власти като \"антируска провокация\".", "date": "2018.07.09", "title": "Лондон обвини Москва за убийството на британка с Новичок"}
{"url": "https://offnews.bg/koloezdene/smiana-na-karaula-v-tur-dio-frans-684065.html", "text": "Жълтата фланелка на лидер в Тур дьо Франс 2018 смени притежателя си след третия етап - отборното бягане по часовник в Шоле, което бе с дължина от 35,5 километра.Той беше спечелен от отбора на ВМС, а неговият лидер - белгиецът Грег ван Авермает е новият носител на емблематичното трико, което до днес носеше словашката звезда Петер Саган. Тимът на ВМС има опит в подобни надпревари, тъй като вицешампион от последното световно първенство в дисциплината.Американско-швейцарският отбор измина трасето за 38.46 минути, като остави само на 4 секунди зад себе си екипа на Sky с четирикратния победител в Обиколката Крис Фрум.Утре предстои четвъртият етап, който отново дава шанс за изява на спринтьорите. Отсечката е с дължина от 195 км между Ла Боле до Сарзо.", "date": "2018.07.09", "title": "Смяна на караула в Тур дьо Франс"}
{"url": "https://offnews.bg/politika/mediana-pochti-32-glasuvat-za-partia-na-slavi-trifonov-nad-38-za-684067.html", "text": "Показателно е, че над 55 % от всички избиратели заявяват, че е възможно да гласуват за една от двете несъществуващи политически партии, твърдят от социологическата агенция Медиана.Изследването на агенцията е проведено от 1 до 6 юли сред 1008 пълнолетни граждани. Ако през май хората писаха на \"Борисов 3\" оценка \"Среден\" (3.44), то през юли тази оценка е \"Среден\" (3.40).Ако изборите бяха днес, ГЕРБ отново щяха да са първа политическа сила с 24.8% от вота на населението. БСП остават на второ място с 20.5%, а ОП - на трето с 9.7%. При вот сега ДПС биха събрали 8.3%, \"Воля\" - 2.1%, АБВ - 1.9%, \"Демократична България\" - 1.6%, Реформаторски блок - 1.4%, СДС - 0.4%. Според Медиана личните рейтинги на политиците изглеждат така: Краят на Европредседателството на България носи по-скоро разочарование и засилване на скептицизма. Свръхочакванията, свързани с него (Шенген, Еврозоната, конкретни политически и преди всичко икономически ангажименти за Западните Балкани), се сблъскват с рутината на едно нормално провеждане, на едно протоколно политическо събитие, на което страната е просто домакин, е един от основните изводи на социолозите от проучването. Политическите трусове в Германия и видимият разнобой в позициите на европейските страни (по въпросите за миграцията, САЩ и др.) засилват евроскептицизма в страната. Едва 37 % от пълнолетните в страната смята, че ЕС ще успее да се съхрани в този си вид в рамките на следващите 10 години, сочат още данните на Медиана. ", "date": "2018.07.09", "title": "Медиана: Почти 32% гласуват за партия на Слави Трифонов, над 38% - за формация на Румен Радев"}
{"url": "https://offnews.bg/analizi-i-komentari/drugari-dajte-da-zakriem-nso-pak-shte-vi-kupim-mertcedesi-684049.html", "text": "Паравоенна структура, извън юрисдикцията на Министерството на отбраната, с широк кръг правомощия. Включително и правомощието да вдига рамене. Така с две думи може да бъде определена Националната служба за охрана (НСО) - наследник на Управлението за безопасност и охрана (УБО) при Държавна сигурност. Днес борещата се за престиж служба отдавна е дискредитирана пред обществото. Добре изглеждащите костюмирани атлети, които виждаме зад първите мъже и жени в държавата, не са достатъчни, за да умият лицето ѝ. , при който основен актьор е НСО, доказа, че тя е негодна и ненужна. Загиналият служител на частна охранителна фирма под носа на гардове на службата и то не къде да е, а буквално в \"коридорите на властта\", се превърна в жертва именно на тази ненужна за националната сигурност структура.Трагичният случай изкара толкова много въпроси наяве, че от НСО предпочетоха да замълчат. Защото се водило следствие. Какво обаче би накърнило хода на следствието, ако попитаме: Кому е нужно НСО да охранява важен стратегически обект, след като не знае какво се случва в него?Помните ли случая, при който шайка пощурели кандидат-депутати от националистическа формация  пред очите на гардове на НСО? Тогава от службата пак вдигаха рамене, защото не било в правомощията им да се намесят. Ако на НСО, чийто бюджет всяка година набъбва, е дадена ролята на портиер, който да регистрира влизащите, но не и излизащите, без да следи за сигурността в коридорите на властта, по-добре да я закрием. За какво се дават пари за портиери в костюми, след като тази дейност би могла да се свърши от всяка охранителна фирма за по-малко пари и по-ефективно?Разбира се, трагичният инцидент е сбор от поредица недоглеждания и немарливо свършена работа от институциите. , договорът за охрана в сградата на бившия Партиен дом май не е много изряден. Резонен е въпросът кой и как е следил изпълнението на договора. Как е възможно охранител да пропадне в необезопасена шахта на строителния обект? Главната инспекция по труда проверявала ли е строителните дейности и какви са предписанията? Ръководството на охранителната фирма има ли механизми за проследяване как служителите ѝ си вършат работата? Ами те може и изобщо да не ходят на работа и никой няма да разбере! Най-вече НСО. Защото не му е работа.Свидетели сме на поредния оглушителен изстрел в коридорите на властта, също като онзи , тих свидетел на който отново беше службата. За чия сигурност се грижи НСО? Разбира се, че не за тази на гражданите. Така че тях, били те охранители в частна фирма или други, кучета ги яли. Но НСО не се грижи и за сигурността на държавниците. Защото, ако гардовете и нейният началник не знаят какво се случва в коридорите на горните етажи, то тя е ненужна. Представете си, че в случая със загиналото 25-годишно момче ставаше въпрос за влизане на крадци и че вътре е извършено убийство!? Защо му е на НСО да знае, нали? Та молбата ми е към Вас, другари управляващи и другари от т.нар. опозиция: Дайте да закрием НСО, пак ще ви купим луксозни Мерцедеси, пак ще имате привилегии. Дайте да ви ограничим петзвездните таксиметрови превози, дайте да намалим разходите и разрешете на МВР да ви извозва. Ако нямате доверие в МВР, това вече е друг въпрос, но скъпите обществени поръчки за луксозни возила пак ще си ги пускате. Защото ние, колкото и да недоволстваме за това как харчите парите ни, пак ще ви ги купим. Никой не ни пита, нали? ", "date": "2018.07.09", "title": "Другари, дайте да закрием НСО, пак ще ви купим Мерцедеси"}
{"url": "https://offnews.bg/futbol/te-se-nauchiha-da-pobezhdavat-tova-e-naj-goliamoto-harvatsko-predimst-684054.html", "text": "Ден след победата на Хърватия над Русия и два преди полуфинала срещу Англия, медиите в Загреб продължават да анализират силното представяне на отбора на Мондиал 2018.Чета британските медии, които търсят причини за това, че ще бъдат шампиони (5 причини, 7 причини, 101 причини), пее се \"It's coming home\", изобщо, краен оптимизъм. Вместо за тактиката, играта и останалите важни неща, ще се обърна за малко към историята, пък и при нас оптимизмът расте от ден на ден…На Световното първенство останаха само европейски отбори.Всеки път, когато европейски отбор е бил световен шампион, сред титулярите си е имал поне няколко ключови играчи, които са имали опита от победите в турнира за КЕШ, а след това и в Шампионската лига.- Германия от 2014 година имаше 6 (Нойер, Лам, Боатенг, Швайнщайгер, Кедира и Мюлер)- Испания от 2006 имаше 5 (Касияс, Алонсо, Пуйол, Пике, Шави, Иниеста и Бускетс)- Италия от 2006 имаше 5 (Пирло, Гатузо, Неста, Дел Пиеро и Индзаги)- Франция от 1998 имаше 4 (Бартез, Десаи, Дешан, Карембьо и един финалист - Зидан) - Германия през 1990 имаше 3 (Матеус, Бреме и Фьолер)Ето разпределението на играчите, побеждавали в ШЛ от 4-те полуфиналисти в Русия:Франция – 1 (Варан) и 1 финалист (Гризман)Белгия - 0Англия – 1 (Кейхил) и 2 финалисти (Хендерсън и Трент), но само Хендерсън е титулярХърватия – 4 (Модрич, Ракитич, Манджукич, Ковачич) и един финалист - Ловрен)Освен това нашите най-добри футболисти редовно играят ключова роля във финалите на ШЛ. Манджукич вкара на два финала – при победата на Байерн и при загубата на Ювентус; Ракитич вкара за Барса (а беше и играч на мача на финала за Лига Европа преди година със Севиля); Модрич беше главният играч поне в 3 от 4-те финала, които спечели с Реал. Даже и Ловрен игра много силно за Ливърпул, независимо от загубата.Те са т. нар. ключови играчи. Не е изненадващо, че спечелихме два пъти с дузпи, като и двата пъти Ракитич вкара за победите. Ние сме отбор на ученическите грешки, мъчим се в квалификациите, мъчим се със съперници, които са по-слаби от нас, но очевидно, когато се стигне до най-важните мачове, тези играчи знаят да побеждават. Когато играеш за Реал и Барса, да печелиш важните мачове се превръща в навик.Не искам да кажа, че броят на победителите в ШЛ в отбора е съвършената предпоставка за успеха на Световното, само казвам, че когато европейски отбор печели на Мондиал, има поне няколко победители в Шампионската лига сред стартовите 11. Хайде, пък да видим…", "date": "2018.07.09", "title": "Те се научиха да побеждават: Това е най-голямото хърватско предимство"}
{"url": "https://offnews.bg/obshtestvo/tceliat-elit-na-gerb-v-haskovsko-bil-na-kupona-sas-zaharnite-banknoti-684048.html", "text": "Целият елит на ГЕРБ между Хасково и Харманли е похапнал сладко - сладко от тортата с 500-евровите банкноти, с която местният депутат Георги Станков стана известен, научи OFFNews.Народният представител, който почти никой от парламентарните журналисти не е чул и видял, се прочу със снимките на тортата, с която е отпразнувал 55-ия си рожден ден на 4 май. Сама по себе си тя е върхът на кича, но носи и скрити послания. Двуетажният сладкиш в златна глазура е във формата на парламентарен звънец, а около него щедро са посипани 500-еврови пачки от захарно тесто, върху които е положена и депутатската карта на ветеринаря депутат Георги Станков.Тържеството за рождения му ден е било в Бистро Актинидия, което се намира зад пощата в Любимец, а от \"недобрата шега\", както шефът на ПГ на ГЕРБ Цветан Цветанов определи кулинарния шедьовър, са похапнали не само от приятелския семеен кръг на депутата, известен с прякора Пъската (б. ред. - Семката в превод от хасковски диалект), но и елита на Бойкo-Борисовата партия в региона.Тържеството за рождения ден на Станков са уважили скъпи гости като кмета на Любимец от ГЕРБ Анастас Анастасов, кмета на Харманли Мария Киркова от същата партия, шефa на ОД на МВР в Хасково старши комисар Ангел Цанков и областния управител Станислав Дечев.Според обясненията на Цветан Цветанов обаче световно неизвестният до преди дни депутат бил истинска машина за печелене на избори в региона. На последния вот Пъската и ко дръпнали 52% от гласовете, докато БСП ближели рани с 29%.Е, как тогава да не му обсипеш тортата с 500-еврови банкноти?", "date": "2018.07.09", "title": "Целият елит на ГЕРБ в Хасковско бил на купона със захарните банкноти по 500 евро"}
{"url": "https://offnews.bg/sviat/deniat-v-kojto-turtcia-pogreba-parlamentarnata-republika-684068.html", "text": "Турският президент Реджеп Тайип Ердоган положи клетва в парламента и от днес южната ни съседка официално премина от парламентарна към президентска система на управление.На церемонията по встъпването си в длъжност на площада пред президентския дворец в Анкара Ердоган заяви, че за първи път след разпадането на Османската империя Турция е направила исторически избор не чрез натиск или военен преврат, а чрез свободното волеизявление на турския народ.Днес ние поставяме начало на нова Турция. Аз се надявам, че президентската форма на управление ще допринесе за бъдещото развитие на страната, каза Ердоган.Турция ще укрепи своята мощ, ще продължи да развива отбранителната промишленост и ще охранява границите си, обяви държавният глава.Ердоган назначи зет си за финансов министърМалко преди полунощ станаха ясни и имената на ключовите фигури в новото турско правителство.Вицепрезидент ще е Фуат Октай, досега съветник в канцеларията на премиера.Зетят на Ердоган Берат Албайрак, който досега бе министър на енергетиката, е новият министър на финансите.Хулуси Акар, досега началник на генералния щаб на турските въоръжени сили, е новият министър на отбраната.Министърът на външните работи Мевлют Чавушоглу запази своя пост.Ердоган остави още министрите на вътрешните работи Сюлейман Сойлу и на правосъдието Абдюлхамит Гюл.Радев - единственият президент от ЕС, който присъства на клетватаEдинственият президент на страна членка на ЕС, който присъства на церемонията по встъпване в длъжност на Реджеп Тайип Ердоган, беше българският държавен глава Румен Радев.Моят стремеж е да градя отношения на взаимно доверие и уважение с всички президенти на всички наши съседни страни. Нека не забравяме, че в днешните реалности и особено в нашия регион добросъседството играе ключова роля за опазване на мира и стабилността, аргументира се Радев пред българските медии в Анкара.Неведнъж съм обръщал внимание върху недопустимата намеса на Турция в българските избори и нашите религиозни дела, но убеден съм, че ненамесата във вътрешните работи е основата на това, така необходимо на всички ни, добросъседство. Тук съм, защото уважавам избора на турския народ и очаквам същото от страна на нашите съседи, каза още Радев.Българският президент добави, че Турция е най-големият търговски партньор на България извън Европейския съюз, а и югоизточната „врата“ на Европа, която в момента удържа миграционния натиск.След катастрофалния провал на енергийната ни политика, Турция се превръща и в решаващ фактор по отношение на надеждността на нашата енергийна сигурност, на доставките и на цената на природния газ, подчерта още Радев.", "date": "2018.07.09", "title": "Денят, в който Турция погреба парламентарната република"}
{"url": "https://offnews.bg/futbol/bivsh-vratar-smeni-jero-na-posta-sporten-direktor-na-ispania-684035.html", "text": "Бившият вратар на испанския национален отбор, защитавал цветовете на Валенсия, Атлетико Мадрид и Депортиво Ла Коруня – Хосе Франсиско Молина, бе обявен за новия спортен директор на националния отбор.Той заменя на поста Фернандо Йеро, който освен че напусна позицията на национален селекционер, реши и да не се завръща към предишната длъжност, която заемаше.Молина, чийто договор е за 2 години, ще има основна роля при избора на нов треньор, който обаче не бе съобщен на пресконференцията. Предстои нова среща на президента Луис Рубиалес с останалата част от ръководството на федерацията, след което ще стане ясен новият наставник, но се счита, че Луис Енрике е фаворит.\"Не мога да кажа нищо по въпроса, докато не се срещна с останалата част от ръководството. Молина е подходящ за позицията и той не се е консултирал с нито един футболист относно избора на нов селекционер\", каза Рубиалес.\"Това е възможност, на която се наслаждавам. Започваме нов етап, но аз очаквам още успехи в следващите години. Не смятам, че всичко трябва да се промени. Работата на федерацията в последните години е много добра. Естествено има какво да подобряваме и точно към това ще се стремим\", сподели Молина.", "date": "2018.07.09", "title": "Бивш вратар смени Йеро на поста спортен директор на Испания"}
{"url": "https://offnews.bg/sviat/izvadenite-ot-peshterata-v-tajland-4-momcheta-sa-dobre-zapochna-spasi-684033.html", "text": "Вторият етап от операцията по извеждането на оставащите в наводнената тайландска пещера 9 души - 8 момчета и треньорът им, започна тази сутрин в 7 ч. българско време, след като вчера бяха изведени 4 от децата.Момчетата са \"щастливи и добре\". Настанени са в болница в провинция Чианг Раи. Те ще останат под карантина за известно време поради опасенията от вируси, съобщи ръководителят на кризисния щаб Наронгсак Осатанакорн. Лекарите ще определят дали семействата могат да ги видят отдалеч, например през прозорец, допълни той. Момчетата - на възраст между 11 и 16 г. - разглеждали дългата близо 10 км. пещера на 23 юни, когато пътят им към изхода бил отрязан от вода. Децата са част от футболен отбор, влезли в пещерата заедно с треньора си.В спасителната мисия участват 90 водолази - 50 чужденци и 40 тайландци. ", "date": "2018.07.09", "title": "Извадените от пещерата в Тайланд 4 момчета са добре, започна спасяването на останалите 9 души"}
{"url": "https://offnews.bg/politika/ima-li-risk-ot-zamarsiavane-na-pitejnata-voda-i-sech-zaradi-promeni-v-684036.html", "text": "На първо четене в парламентарната комисия по околната среда и водите бяха приети спорни промени, които биха могли да доведат до узаконяване на нови строежи и сеч край водоемите. Правителството предлага поправки в Закона за водите, които предвиждат съществуващите санитарно-охранителните зони край питейните водоеми да бъдат заменени със защитни пояси, охранителни зони и зони за защита на водите. В мотивите към законопроекта Министерският съвет посочва, че промените ще намалят административната и регулаторната тежест.Ако законът бъде приет, всички санитарно-охранителни зони, част от настоящия първи пояс, ще се превърнат след 2019 г. в защитен пояс, защитаващ само пряко водовземните съоръжения от замърсяване. За всички останали територии от втори и трети пояс обаче ще се чака приемането на нов план за управление на речните басейни през 2022 г.В рамките на поне 4 години ще липсват каквито и да е мерки за опазване на количеството и качеството на питейните води у нас, констатират от Асоциация на парковете в България в свое становище. Това заплашва близо 380 хил. хектара гори, които попадат във вододайните зони. Към момента в тях е забранено да се извършват възобновителни сечи, а само отделни и санитарни. При липса на адекватен контрол, възобновителната сеч може да замърси питейните води.Срещу измененията в Закона за водите се обявиха от хидрогеоложката гилдия, неправителствени организации и бизнесът. От КРИБ се опасяват, че така направените предложения са непълни и неясни и пораждат сериозни опасения по отношение на гарантирането и опазването на характеристиките на подземните води с природни питейни качества.Според Камарата на инженерите в инвестиционното проектиране замяната на санитарно-охранителните зони със защитни пояси е изключително опасно, тъй като не може да гарантира запазване качеството на водата и следователно здравето на хората. По време на заседанието на комисията председателят на Българската асоциация по подземни води проф. Павел Пенчев заяви, че подходът с определяне на санитарно-охранителни зони е най-добрият за защита на минералните извори. Той се използва в развитите европейски държави - Германия, Франция, Холандия.От коалицията от неправителствени организации и граждански групи \"За да остане природата в България\" са категорични, че закриването на санитарно-охранителните зони е в нарушение на Конституцията и европейските директиви. Според тях измененията целят узаконяване на незаконни строежи и бъдещо строителство.  В становището си природозащитниците отбелязват, че промените ще доведат до нарушение на чл. 7 от Рамковата директива за водите, защото до приемането на новите планове за управление на речните басейни България няма да е изпълнила изискването за опазване на водните обекти.След проведения дебат ГЕРБ подкрепиха законопроекта с 10 гласа. От БСП обявиха, че продлежените промени са породили доста спорове, затова няма да ги подкрепят.След края на гласуването, председателят на Комисията по околната среда и водите Ивелина Василева написа във фейсбук, че ГЕРБ ще подкрепи основната част на законопроекта, свързана с облекчаване на административната тежест, но ще предложи отпадане на текстовете, свързани със Закона за водите и санитарно-охранителните зони.", "date": "2018.07.09", "title": "Има ли риск от замърсяване на питейната вода и сеч заради промени в Закона за водите?"}
{"url": "https://offnews.bg/politika/drebni-targovtci-na-goriva-zaplashiha-che-shte-zapaliat-kamionite-i-b-684053.html", "text": "Ще си запаля камионите, ще си запаля бензиностанцията, но няма да я дам на никой за без пари. Това заяви на пресконференция членът на управителния съвет на Националното сдружение на търговците и превозвачите на горива Ангел Даскалов след среща с вицепремиера и председател на НФСБ Валери Симеонов.Повод за срещата на Симеонов с представителите на дребния бизнес е законопроектът за търговията с горива, внесен от депутата от \"Обединените патриоти\" (ОП) Емил Димитров - Ревизоро. Вицепремиерът Симеонов, който също е представител на ОП, се застъпи за дребните търговци на горива и също като тях определи текстовете за лобистки.Тази тема стана повод за поредния разрив в отношенията между коалиционните партньори в \"Обединените патриоти\". По-рано днес лидерът на ВМРО Красимир Каракачанов защити проекта и обяви, че в \"малките бензиностанции често се търгува с контрабандно гориво\".Самите дребни търговци на горива пък вече протестираха срещу законопроекта и обявиха, че промените биха  довели до фалита на поне 400 дребни дружества, а бензинът и дизелът ще станат 3 лв. и 20% от територията на страната ще остане без бензиностанции.Според Симеонов пък със законопректа се прави опит един цял бранш да бъде унищожен, за да \"се даде служебна победа на няколко големи фирми\". \"Това е нещо, което е непознато за демократична Европа, за демократичния свят, където държавата има ангажимент да подпомага дребните търговци, производители и дистрибутори, защото те са гръбнака на абсолютно всяка икономика. И всякакви опити тези хора да се изкарат едва ли не разбойниците, измамниците, тези, които въртят сивия сектор и въртят контрабанда... това са нескопосани аргументи, за да се скрие истинския смисъл на този лобистки закон\", обясни Симеонов.\"Руснаците казват: По-добре лош мир, отколкото добра война. Аз отивам на втория вариант - добрата война\", каза още Даскалов.Симеонов заяви, че до последно ще защитава интересите на производители и търговци, като хората, с които се е срещнал днес. \"И ако някой си мисли, че се опитвам да извадя политически дивиденти - няма такова нещо. Но на всички ви е ясно, че тази пресконференция няма как да я направя в Министерския съвет по разбираеми причини\", каза той.Той добави, че не за пръв път защитава дребния и средния бизнес, защото такъв е неговия \"генезис\" - идвал именно от този бизнес и чувствал за свое морално задължение да застане зад неговите представители. Вицепремиерът е провел и среща с премиера Борисов, на която е настоял министър-председателя да разговаря с протестиращите, но такъв разговор не се е състоял.Валери Симеонов коментира и , която е от квотата на ОП. \"Бъркате ме с Каракачанов. Нито съм му на ръста, нито на килограмите\", каза той, като с думите си намекна, че отговорността за Петрова е на Каракачанов. ", "date": "2018.07.09", "title": "Дребни търговци на горива заплашиха, че ще запалят камионите и бензиностанциите си"}
{"url": "https://offnews.bg/112/v-rila-spasiha-ranen-i-bedstvasht-belgijski-turist-izostaven-ot-priat-684051.html", "text": " Планинският отряд от Дупница е провел тежка акция по спасяване на 19-годишен белгийски младеж в Рила планина. В района на Седемте рилски езера 12 скаути от Белгия тръгват на разходка. Едно от момчетата пада и си удря сериозно коляното. С него остава едно момче, а останалите 10 души продължили пътя си. По думи на спасителя Божидар Джокин, участвал в операцията в планината, двамата са бедствали, а температурата била около 3-4 градуса, тъй като са се намирали на височина от 2600 м, прехвърчал е и сняг.\"Веднага момчето беше обработено, изолирахме го от студа и поехме една много тежка нощна акция, която приключи в 4.40 часа. Тежък терен, стръмни скали, силен вятър, валеж, студено”, каза Джокин, цитиран от \"Фокус\".Сигналът за ранения турист е получен в 14.00 часа на 8 юли, а екипите открили момчето 6 часа по-късно. Общо шест служители на Планинската спасителна служба са участвали в акцията.Младежът е предаден на „Спешен център” – Сапарева баня, след това е транспортиран в София. „Ние сме изумени как една скаутска организация, претендираща за другарска помощ и за взаимопомощ, да изостави свой приятел да бедства”, каза Джокин.", "date": "2018.07.09", "title": "В Рила спасиха ранен и бедстващ белгийски турист, изоставен от приятелите си"}
{"url": "https://offnews.bg/politika/bsp-prizova-za-ostavkata-na-zam-ministar-sultanka-petrova-684030.html", "text": "От БСП пискаха оттегляне на зам.-социалния министър Султанка Петрова след инцидента със загиналия при ремонта на Партийния дом охранител Даниел Тасев.Социалистите се обръщат към \"Обединените патриоти\", от чиято квота е Петрова, да я свалят от поста й. \"Като достойни патриоти, дайте пример, че за Вас конфликтът на интереси в политиката е недопустим\", пишат от БСП.Искането на левицата е продиктувано от това, че преди няколко години Султанка Петрова е била съдружник в охранителната фирма, в която е работел загиналия. Тя заяви пред бТВ, че в момента съпругът й Петю Петров е управител в компанията. В 43-тото Народно събрание Султанка Петрова беше депутат от коалицията на ВМРО и НФСБ.\"Г-н Симеонов, Вие смело се противопоставихте на назначаването на \"калинки\" на ГЕРБ и \"партизански назначения\". Призоваваме Ви да продължите със същото отношение към съвместяването в едно семейство на пост заместник- министър и управление на фирма, която охранява Народното събрание. Когато властта и парите са така здраво обвързани, за хората остава засилващото се чувство за несправедливост. Призоваваме Ви да сложим край на това\", пишат в писмото си от БСП.Социалистите изразиха своите съболезнования на семейството и близките на загиналия Даниел Тасев.", "date": "2018.07.09", "title": "БСП призова за оставката на зам.-министър Султанка Петрова"}
{"url": "https://offnews.bg/nashite-avtori/iz-delnitcite-na-edin-lud-2-6-iuli-684039.html", "text": "Понеделник, 2 юлиОт вчера токът за бита в Румъния поевтинява с 3,5%, а минималната пенсия нараства от 520 на 640 леи (268 лв.), съобщава БНТ. Но понеже нали няма как да съобщаваме само хубави новини за Румъния, че премиерът се дразни, та БНТ ни обажда, че паркирането в Букурещ от вчера поскъпнало.От вчера у нас са в сила нови цени на тока, парното и природния газ. Токът поскъпва средно с 2,03%. Средното увеличение на топлинната енергия е 7,33%. (Честито на Бургас (17.12%) и на Плевен (15.19%). Природният газ за крайни потребители поскъпва с 6,5%.Цената на паркирането в София не се увеличава.Бездимните цигари, които оня политически чемшир Сидеров нарече „цигари с вътрешно горене“, тази седмица явно ще бъдат основна тема.Преди да продължа, да ви кажа, че едно от основните ми притеснения последните години е, че българската политика тотално се демаскулинизира, ако ме разбирате. В политиката остана малко пич и много утки, извинявам се, макар че няма защо. Едно възможно обяснение е чисто демографско. У нас жените са повече от мъжете. И това означава, както справедливо отбеляза една приятелка във ФБ, че на всеки мъж се пада по жена и нещо, а на всяка жена - по мъж без нещо...Та за цигарите де. Борисов пак направи сценка. Понеже много хора забелязаха лобистката очевадност на предложената промяна в Закона за акцизите, той веднага се дистанцира.\"Това, че имало облага за някакъв бизнесмен, или политик от друга политическа сила - това е огромна лъжа... След като искате да дотираме цигари, да подаряваме пари от бюджета - защото като не събираме пари от тези цигари, бездимните - това е загуба за държавния бюджет. С други думи, ние ще дотираме тези чужди компании, които \"патриотите\" подкрепят. Е, и аз ги подкрепям вече. Разпоредил съм на Цветанов - или да изтеглят закона, или да … видят как е в другите европейски страни и да е като там.\"И заплаши патриотите, които си позволиха да нарекат поправките лобизъм в полза на Пеефски, че ще им яде гъзът баница. Като дойде време да се разпределя бюджетът, ще видят от къде Аврам копае корени. Но нямаше нужда. Патриотите и сами осъзнаха грешката си и заедно с гербаджиите дружно отказаха да оттеглят промените. Посъветвали са се с възглавницата, дето викаше царят. Пък и ако някой е пъхнал нещичко под възглавницата… Знаете как става, не сте деца.Все е бивало лобизъм, но такова чудо май не е бивало.Ревизоро се е нагърбил да наложи един изключително лобистки закон за горивата в полза на ЛУКойл главно. Валери Симеонов отиде чак в Бахрейн и заведе 5 министри, за да лобират за интересите на Цеко Минев. Същият Валери иска да се облекчи режима на пушене на публични места, което обслужва производителите на цигари. Същите обслужва и облагането на бездимните цигари с по-висок акциз. Ментата пък от години е главният лобист на хазартните босове…„Вече не се крият, пише Евгени Данов, зад всеки закон веднага прозира лицето, което ще направи лесни пари от прилагането му. НС е превърнато в гише: подаваш си законопроектчето, плащаш колкото и комуто трябва и накрая печелиш едни милиони…“Всъщност, много неправилно е да наричаме гореизброените лица лобисти. (Те и лица не са, но ако им кажеш задници, ще се обидят!) Лобизмът е почтена или поне регламентирана от закона дейност, който закон у нас неслучайно го няма. Тези не са лобисти, тези са мошеници, продажници, корумпета и тук-там откровени бандити!Изобщо, тази пасмина, която се е събрала в НС, нарича себе си политическа класа, елит. Елит, ама друг път! Елит е екзоним на ОПГ. Толкова!Вторник, 3 юлиПродължих да мисля за литературния скандал между поета Кадийски и писателя Господинов. Май не е прав Кадийски, не всичко в творчеството на Господинов е плява. В романите си той поставя някои философски проблеми. Например в „Естествен роман“ пише така: „Ако можеш да издържиш миризмата на гаджето, което сере пред тебе, ако не ти е гадно, ако я приемеш като твоята миризма, щото от твоята не ти е гадно, нали, значи ти оставаш с тази жена. Разбирате ли. Може да го наречете голямата любов, единствената твоя половинка, точната жена, с която можеш да издържиш поне няколко години и пр. Това е. Тези неща не се случват толкова често. Само веднъж. И това е тестът.“Да, това е тестът. Тест за любов, тест за величие… Един древен цар казал на поета, който го възпявал: “Преди да ме сравняваш със Слънцето, трябваше да видиш нощното ми гърне.”И като казвам, че това е сериозен проблем, никак не се шегувам. В предговора към “Любовникът на Лейди Чатърли” Дейвид Лорънс обяснява, че една от причините за лудостта на Джонатан Суифт е, че видял нощното гърне на любимата си. И затова в поемата, която й посветил, повтаря разочаровано: “Но Силия, Силия, Силия ходи по нужда...”Както и да е. Дано не сте на масата, че какъвто разговор почнахме…Между другото, хубаво е човек да е писател. Измисля си един герой и му приписва всичките си помисли, всичките си тайни копнежи и фантазии, всичките си тайни пороци, всичките си явни и главно скришни дела… И си се гледа после отстрани, а може дори и да се кефи.В. „Сега“: „Парламентът с радост създаде лост за натиск върху медиите… Управляващите одобриха законопроект, който обслужва монополиста на медийния пазар. Депутатите от ГЕРБ, ОП и ДПС единодушно симулираха, че създават прозрачност на медийната среда, като неглижираха факта кой е основната причина за пропадането на България на 111-о място в класацията за свободата на словото…\"Единствено БСП гласува против. Антон Кютев рече, че с подписването на този законопроект се изнасилвало общественото мнение. Сефте!Тези, дето гласуваха Пеевски да стане шеф на ДАНС, сега му правят сечено. Ние наричаме това поведение продуктово опозициониране – в смисъл, че са опозиция само по отделни сделки. Малки опозиционни жестове, може пък някой електорален шаран да се впечатли. Но сериозна опозиционна дейност няма и няма как да има. Защото БСП и ГЕРБ са хомоложни политически образувания. В еволюционната биология, сега проверих, с термина хомология се изразява сходство, дължащо се на общ произход. Даже не намеквам, направо си казвам, че за БКП става дума.Сряда, 4 юлиНа изслушване в парламентарната комисия по вътрешна сигурност министър Радев разказал, че МВР работи по проект за закон, по силата на който на лицата, към които държавата или съдът имат претенции, да бъде отнемана личната карта, а в замяна да им се издава временен документ, с който да не могат да преминават границата.Нали съм ви казвал, че този е много къпан?Щеше ми се да го посъветвам да прочете конституцията. Но няма да я разбере и може и по-лошо да стане…Сега ще се отклоня малко, но пак ще се върна на милицаите, щото не съм ги довършил. Нойзи нали коментира мачове по телевизора, заедно с Вуцов. (Споделям мнението на някои приятели във ФБ, че този, който е решил да събере Нойзи и Вили Вуцов да коментират заедно, е гений!) И Нойзи каза за бразилците, че проявявали хюбрис. И на мен в кривото гърло ми влязоха поне 30 грама питие и три сдъвкани фъстъка. Булката си отби, доде ги изкарам. Една ФБ-приятелка вика, че го чула да казва и немезис, но аз това не съм го чул.Подозирам, че поне един-двама от вас не са наясно що е то „хюбрис“. За целите на този текст е достатъчно да кажем, че хюбрис означава арогантност и надменност. Повече обяснения за етимологията и същността на термина можете да намерите във „Федър“ на Платон. А също и в „Реторика“ на Аристотел, където се твърди, че удоволствието, което човек търси в акта на хюбрис, е желанието да се представи като по-висшестоящ. „Затова богатите са склонни да проявяват хюбрис, защото смятат, че така изразяват превъзходство.“И силно повлиян от Нойзи, който си говори без да му дреме дали тъпаците го разбират, решихме да предложим на ръководството на МВР да запише на фасадата на сградата думите на Кант: Sapere aude! (Осмели се да бъдеш умен.) Не е ли яко?! Аз, ако се бях сетил по-рано, щях да го предложа за мото на Българското председателство. Защото, като гледам накъде вървят нещата, все повече смелост ще се иска, за да бъде умен човек в тази среда. Толкова е просто: ако си прост като другите, ще си щастлив като тях.Валери Симеонов се похвали във Фейсбук, че започнал проверки по Закона за шума и в София. Той и придружаващите го лица минали по Витошка, спрели музиката в няколко заведения, написали глоби. После продължили по Раковска, след това отишли и в Студентски град. „Оказа се, вика Валери, че въвеждането на ред в столицата е детска игра спрямо войната с мутрите в Слънчев бряг. Никакви проблеми – никъде.“ С изключение на механа „Роден край“ в Студентски град, където отказали съпротива. Нещо повече, заплашили да пребият и содомизират всеки, който дръзне да спре музиката, пардон, чалгата. Оказало се, че в заведението голяма група милиционери празнуват професионалния си празник.Ама така го е написал Валери на страницата си, че се усеща известен укор, дето полицаите слушат чалга. Ами да, чалга ще слушат, няма да слушат Имелда Мей я! То на Имелда в Пловдив, „центърът на просветата“, ѝ се провали концертът по липса на желаещи, та… Както и да е.Помните ли какво разказа Бареков, когато веднъж посети премиера рано-рано сутринта? Заварил го да слуша чалга. В 7.30! Обаче пък като го питаха в зората на известността му каква музика обича, не посмя да каже чалга. „Обичам, рече, филмова музика“. Ей тъй, филмовата музика изобщо! Не отделен композитор, примерно да каже Енио Мориконе, Ханс Цимер, Вангелис, Шигеру Умебаяши, Нино Рота баре заради „Кръстникът“. Това беше във времето, когато по примера на дон Вито Борисов говореше провлечено и си държеше главата на ебем страна. Помните ли какъв смешник беше?Четвъртък, 5 юлиНикой не е станал пророк в собственото си село. Трябва да идеш в друго село, където не те познават. И нобелов лауреат да станеш, в твоето село все ще се намери някой да каже: „Тоя ли, бе, мани го, бе, аз съм е… братовчедка му!“ На официална церемония в Сараево Борисов беше награден със „Златен плакет – Европейска личност на годината” за принос към икономическото сътрудничество в региона.Награждаващите даже и не подозират какъв тежък селянин правят европейски гражданин! Сега чета, че д-р Михайлов го нарекъл „анекдот“: „Бойко Борисов е един голям политически анекдот за Европа… въобще не в кода на политическо поведение… Отношението към него е леко двойствено, но общо взето той е един политически анекдот…”И това знаете ли къде го чета? Във вестника на Блъсков „Труд“, който иначе е на Пеевски. И под този текст някой си написал гадно коментарче, което трудоваците не си правят труда да изтрият, въпреки, че нормалните читатели протестират.Доколкото „Труд“ може да има нормални читатели, де… Всъщност, трябва да го цитирам, иначе няма да разберете как се гаврят с премиера, уж че те нямат нищо общо. Предварително се извинявам.И това нещо виси трети ден на сайта на „Труд“ и няма кой да го изтрие. Случайно? Едва ли…Парламентарната правна комисия реши магистратите, които към 31 декември 2018 г. имат поне 35 г. юридически стаж, от които поне 2/3 в съдебната система, да могат да се пенсионират независимо на каква възраст са. Ще имат право на пълен размер на пенсията и на обезщетението от 20 заплати.Заслужават. Работата им е много трудна и опасна. Особено на прокурорите. Помня преди години прокурорът Ангел Илиев, който стигна до апелативен прокурор на София, но Цацата го напъди през 2013 г., как обясняваше колко е опасна работата им, как той, като се прибере вкъщи, първо лазешком дърпа пердето и чак тогава пали лампата. Представяте ли си да се прибирате всяка вечер на четири крака вкъщи?! На мен ми се случва не повече от два-три пъти в годината и пак ми дотежава. И после съм болен по три дена…А представяте ли си колко опасна може да бъде прокурорската работа, ако си я вършеха както трябва? Щото, ако погледнете колко дела се провалят заради мърлява прокурорска работа, ако сметнете колко обвиняеми са се оказали невинни или „невинни“ и на свой ред после са осъдили държавата. Само по делото „Октопод“ ще трябва да платим 1.2 млн. лв. на обвиняемите. Ние, данъкоплатците. Защото въпреки шумните арести, прокуратурата не успя да постигне нито една осъдителна присъда. А колко са такива дела… Десетки, може и стотици! И ще плащаме за безобразията на тези тулупи!Петък, 6 юлиЗа гладната стачка на Босия не знам какво да кажа. Никак не съм единодушен. Нашите управници са като мелез между Стиви Уондър и баба Гицка. Нито виждат, нито чуват. Чак на 23-я ден от стачката до президента стигнал слух, че Босия гладува и той му написал писмо, в което го приканва да почне да се храни…Та тази гладна стачка изглежда неразумна и безсмислена. Босия едва ли ще постигне нещо, дори и да умре от глад.Обаче!Обаче спомняте ли си онзи момент от „Полет над кукувиче гнездо“, когато Макмърфи се опита да вдигне един огромен железобетонен блок? Изначално беше ясно, че не може да го вдигне. И наистина не можа.„И все пак се опитах. Поне се опитах, майка му стара.“Всички знаем истината за безобразията, срещу които протестира Босия. Така де, не сме по-глупави от него. И още много истини знаем. Но…Евтушенко има едно стихотворение за Галилей, озаглавено «Карьера», в което казва, че ученият, съвременник на Галилей, не бил по-глупав:Знаел и той, че Земята се върти, но имал семейство.Всъщност, историята на Галилей има продължение. А историята на Кольо Босия още не е приключила. Затова няма още да теглим чертата.Но ще ви кажа една „тайна“. Нито един, от тези, които историята е запомнила, не е бил нормален в еснафския (без негативни конотации) смисъл на думата. Като започнете от Александър Македонски и Алкивиад Велики, та до наши дни, до… За малко да кажа Тръмп, но за него историята тепърва ще изяснява гений ли е, или обикновен тъпак…Радан Кънев реве над чужд гроб. Което, както знаете, не е препоръчително, защото никога не се знае накъде е обърнат мъртвецът и да не му ревеш… не над което трябва.„Следя, вика, с болка и тревога утрешната Национална конференция на СДС…. Смятам, че тази конференция е много важна. Защото за първи път се поставят под съмнение две ключови ценности - единството на дясното и привързаността на СДС към принципите на конституционната (т.нар. \"либерална\") демокрация.“Таковаха му майката на дясното, човек да го е срам вече да се прикаже, че е десен. Мислил съм си и сега си го мисля, че дясното, политическото дясно, не е за прости хора. Такива като Лукарски например. Макар че пък исторически… Четох някъде, че до Великата френска революция през 1789 г. плебеите се движели на дясната страна на улицата, а аристократите – на лявата. Обаче непосредствено след избухването на революцията лявата страна на тротоарите изведнъж опустяла. Аристократите побързали да се смесят с простолюдието, за да не се набиват на очи. Робеспиер задължава и обществения транспорт да се движи вдясно, а Наполеон въвежда френските стандарти във всички завладени територии.Такава обременена предистория има дясното.Днес е Световен ден на целувката. Та искам да ви напомня, че целувките не са само за кеф. Можете да се целувате и с лечебна цел. Целувките са много полезни за здравето. Записвайте си, защото файдите от целуването не са една и две: нормализират сърдечносъдовата дейност, намаляват кръвното и холестерола, предотвратяват кариеса и пародонтозата, кожата се изглажда, става по-еластична. Целувките имат обезболяващ ефект, което се дължа на засиленото отделяне на ендорфин, който пък бори хормона на стреса – кортизол. Отделно една целувка гори по 12 калории. Някои учени твърдят, че ако практикувате по 3 целувки дневно (всяка по 20 мин.!!!), можете да свалите 1 кг. за месец, защото при целуването се напрягали 30 лицеви мускула (при мъжете и един нелицев). И сега най-интересното: учени открили, че гениалността се предавала не само по наследство, но и чрез целувка. Обаче, седнете да не паднете, предавала се и чрез секрет от носа. Ужас! Гениалността се предава чрез… знаете как се казва по народному на носния секрет. Жив да не бях! Хвърляш си някъде сопола и хоп, пръква се някой гений, или поне талант.Лани ли, полани ли, на този ден написах: „Иска ми се някой и мен да ме цунка. Даже ми се иска много хора да ме цункат. Да ме цункат там, къде още не съм целуван…“И много интересно, тази година пак ми се прииска.Ама животът е такава курва да извинявате, така извърта нещата, че все ние тях целуваме, вместо те нас…P.S. Чаках вдъхновението. Дълго го чаках. Седях и чаках. Защото от онзи, който живее на покрива, съм научил, че, \"ако вдъхновението те посети, трябва веднага да зарежеш всичко и да му се отдадеш напълно\". И аз се бял приготвил. Но то не дойде. Имам ли някаква вина, според вас? Не, нали?Айде, чао!", "date": "2018.07.09", "title": "Из делниците на един луд (2-6 юли)"}
{"url": "https://offnews.bg/kultura/mejzi-uiliams-se-sboguva-s-igra-na-tronove-684040.html", "text": "21-годишната актриса Мейзи Уилямс, която влезе в ролята на Аря Старк в култовия сериал \"Игра на тронове\", се сбогува с поредицата, както и с героинята си. Тя каза \"довеждане\" на продукцията чрез профила си в Инстаграм:\"Довиждане Белфаст. Довиждане, Аря. Довиждане, \"Игра на тронове\". Толкова радост ми донесохте. За новите приключения\", написа тя под снимка на своите кецове.Постът на младата актриса даде поле за множество интерпретации за това как ще приключи сезон 8 на \"Игра на тронове\". Според някои фенове, именно Аря ще бъда единствената оцеляла жена от главните герои в сагата.Преди седмици актрисата Емилия Кларк също се сбогува със сериала, посещавайки снимачната площадка за последен път като Денерис Таргариен. Сезон 8 на \"Игра на тронове\" ще бъде представен най-рано през пролетта на 2019 г. Вече стана ясно, че в последните шест епизода ще умрат някои от знаковите герои, а също така ще бъдем свидетели и на епична битка, чието заснемане е отнело 55 дни.", "date": "2018.07.09", "title": "Мейзи Уилямс се сбогува с Игра на тронове"}
{"url": "https://offnews.bg/sviat/dominik-raab-e-noviat-britanski-ministar-za-brekzit-684038.html", "text": "Доминик Рааб е назначен за министър за Брекзит, съобщиха от кабинета на Тереза Мей. Той бе определен от британския министър-председател, след като предшественикът му Дейвид Дейвис подаде оставка в знак на несъгласие с плана на правителството за запазване на тесни търговски отношения с ЕС.Рааб е министър на жилищното строителство. Той лобираше за излизането на Великобритания от Съюза през 2016 г., когато се проведе референдумът.Дейвис подаде оставка в събота през нощта, обявявайки, че Тереза Мей е \"дала твърде много неща твърде лесно\". Дейвис коментира, че не може да остане на поста си, защото вече не вярва в плана за бъдещите отношения между Великобритания с ЕС, който беше подкрепен от кабинета в петък. Той допълни, че се надява оставката му да улесни Великобритания да се противопостави на опитите на ЕС да извлече бъдещи отстъпки.44-годишният Рааб, работил като адвокат преди да стане депутат през 2010 г., сега ще поеме всекидневните преговори с ЕС и Мишел Барние. Той е част от правителството от изборите през 2015 г., като първоначално беше в Министерството на правосъдието.Европейската комисия отклони исканията за коментар на смяната на министъра, с когото преговарят. Оттам заявиха, че ще продължат да преговарят с \"добра воля\", за да опитат да осигурят споразумение по условията за излизането на Великобритания от ЕС и бъдещите ѝ отношения със Съюза.", "date": "2018.07.09", "title": "Доминик Рааб е новият британски министър за Брекзит"}
{"url": "https://offnews.bg/politika/vmro-poiskaha-zakrivane-na-tcentrovete-za-migranti-v-sofia-684031.html", "text": "ВМРО искат да бъдат закрити центровете за настаняване на мигранти на територията на София.Евродепутатът и зам.-председател на ВМРО Ангел Джамбазки и столичният общински съветник от ВМРО Карлос Контрера внесоха писмо до Министерски съвет с искането. От ВМРО настояват и правителството да заеме позиция с искане да бъдат преразгледани Дъблинските регламентиСтава дума за Регистрационно-приемателен център – София към Държавна агенция за бежанците, който се намира в кв. „Овча купел“ и поделенията му в кв. „Военна рампа“ и кв. „Враждебна“. Министерски съвет е органът, който може да вземе решение за закриването на центровете.Според Джамбазки и Контрера със закриването им ще се реши един от основните въпроси, свързани със сигурността в столицата. Те определят като груба политическа грешка допускането за разкриване на регистрационно-приемателни центрове в София и посочват, че гражданите на столицата са платили висока цена за уникалната управленска глупост, която бе сътворена тогава. Ангел Джамбазки и Карлос Контрера са категорични, че центрове у нас не трябва да бъдат от открит, а от затворен тип.Ето какво пише в писмото на Джамбазки и Контрера до Министерския съвет:", "date": "2018.07.09", "title": "ВМРО поискаха закриване на центровете за мигранти в София"}
{"url": "https://offnews.bg/obshtestvo/v-nadezhda-i-obelia-ostanaha-bez-topla-voda-684034.html", "text": "Части от столичните квартали \"Надежда\" и \"Обеля\" останаха без топла вода заради авария.От \"Топлофикация\" съобщават, че работят по отстраняване на повредата.Засегнати са кварталите \"Обеля\" 1 и \"Обеля\" 2, няколко блока в \"Надежда\" 3 - бл. № от 301 до 319, №333, №334 - и \"Надежда\" 5 - бл. № от 501 до 510, №520, както и хотел \"Надежда\".", "date": "2018.07.09", "title": "В 'Надежда' и 'Обеля' останаха без топла вода"}
{"url": "https://offnews.bg/futbol/pszh-predlaga-270-mln-evro-za-koutinio-684041.html", "text": "Френският шампион ПСЖ е готов да плати 270 млн. евро за привличането на бразилския плеймейкър на Барселона Филипе Коутиньо, пише испаннският „Ел Мундо Депортиво”.Парижани са предложили рекордната за световния футбол сума не на неговия клуб, а на агента на играча. Предполага се, че освобождаващата клауза на 26-годишния халф ще бъде около 400 млн. евро., а договорът му ще е до 2023 година.Идеята за привличането на Коутиньо била на неговия съотборник в националния отбор – мегазвездата Неймар, който дойде в ПСЖ от Барселона за 222 млн. евро. Коутиньо премина тази зима от Ливърпул в Барселона за 125 млн. евро.В дебютния си сезон в Примера той стана шампион с каталунците, за които игра в 18 мача и отбеляза 8 гола. Коутиньо безспорно бе и най-добре представилият се футболист на Бразилия на Мондиал 2018.", "date": "2018.07.09", "title": "ПСЖ предлага 270 млн. евро за Коутиньо"}
{"url": "https://offnews.bg/kultura/posledni-podrobnosti-i-programa-za-kontcerta-na-emmure-v-sofia-684037.html", "text": "Концертът на една от най-добрите деткор групи Emmure ще се състои утре – 10 юли.Американската екстремна метъл сензация идва за първи път в България като концертът ще се проведе в столичния клуб Мixtape 5.На концерта ще подгряват родните музиканти от NEVER PREY & REJUVENATION.18:30 – Отваряне на врати19:15 – REJUVENATION20:00 – NEVER PREY21:00 – EMMURE22:15 – Очакван крайНа вниманието а всички непълнолетни: концертът ще бъде достъпен за непълнолетни лица и без придружител, но е нужно да носят своя документ за самоличност.Билети все още се продават на цена от 25 лв. и могат да бъдат закупени в мрежата на www.bilet.bg, както и на всички каси www.bilet.bg/каси и магазини \"На тъмно\". В деня на събитието и на място ще струват 30 лв.", "date": "2018.07.09", "title": "Последни подробности и програма за концерта на Emmure в София"}
{"url": "https://offnews.bg/lajfstajl/koia-pesen-shte-se-prevarne-v-despacito-za-liato-2018-684052.html", "text": "Всяко лято има свой музикален хит. След миналогодишния успех на Despacito меломаните се чудят коя ще бъде следващата песен, която ще покори радиостанциите. Би Би Си подготви списък с някои от парчетата, които се \"спрягат\" за най-популярни за Лято'18. Ето кои са кандидатите:George Ezra – ShotgunКакъв по-добър начин да посрещнем лятото от едно пътуване до плажа? Текстът, изпят от Джордж Езра, е изключително свеж, мелодията също, така че нищо не пречи именно Shotgun да се превърне в тазгодишния летен хит.Lizzo – BoysМелиса Джеферсън, както е името на Lizzo, наскоро стана известна с това парче и успя да впечатли меломаните. Въпреки че тепърва набира популярност, от нея се очаква да бъде следващата Миси Елиът.Cardi B, Bad Bunny and J Balvin - I Like It2018 година е изключително силна за рапърката Карди Би, а тази песен е в дует с две от най-големите звезди на регетона, което я прави абсолютен летен хит.Chaka Khan - Like SugarВ текста на тази песен има за всекиго по нещо. Въпреки критиките, че Chaka не участва достатъчно активно в нея, той все пак има своите малки приноси, за да се превърне в летен хит.Calvin Harris ft. Dua Lipa - One KissПесента е изпълнена от една от най-известните поп певиците и един от най-успешните диджеи в света, така че вероятността да стане Хит номер 1 за това лято е огромна. Мелодията е леко носталгична, напомняща хитовете от 90-те, което я прави подходяща за почти всяко заведение и радио.Arctic Monkeys - Four Out Of FiveГрупата се завръща след 5 години и изглежда ще успее да завладее сърцата на слушателите си.Courtney Barnett - City Looks PrettyТекстът е малко мрачен, но пък мелодията е едновременно енергична и успокояваща и ще бъде в унисон с всяко ваше настроение през това лято.", "date": "2018.07.09", "title": "Коя песен ще се превърне в Despacito за Лято 2018?"}
{"url": "https://offnews.bg/futbol/ofitcialno-luis-enrike-e-noviat-selektcioner-na-ispania-684044.html", "text": "Бившият треньор на Барселона Луис Енрике е новият селекционер на Испания, съобщиха днес от футболната федерация на страната.Специалистът наследява поста на временния наставник Фернандо Йеро, който бе освободен след отпадането на \"Ла Фурия Роха\" от световното първенство в Русия.Лучо ще парафира договор с федерацията за две години, като целта пред него е Европейското първенство през 2020 година. Твърди се, че Енрике дори е отказал многомилионна оферта, за да поеме европейски клубен тим.Специалистът си даде продължителна почивка след престоя в Барселона и спечелените отличия с клуба, но очевидно вече е готов за нови предизвикателства.", "date": "2018.07.09", "title": "Официално: Луис Енрике е новият селекционер на Испания"}
{"url": "https://offnews.bg/futbol/hari-kejn-triabva-da-vdahnoviavame-horata-koito-gledat-mondiala-684032.html", "text": "Нападателят на Тотнъм и английския национален отбор Хари Кейн изяви желание да играе на финала на световното първенство. Според капитана отговорността е още по-голяма, тъй като играчите вдъхновяват децата, които в момента живеят с успехите на националния отбор.\"Като футболист и професионалист знам, че имам работа за вършене. Както на терена, така и извън него. Трябва да вдъхновяваме хората, децата, които гледат турнира.Невероятно е, защото аз бях от тези деца, които израснаха с мечтата да играят за Англия. Така че съм много горд да бъда тук и да водя отбора с капитанската лента.Никой не иска да се прибира вкъщи. Всички искаме да довършим работата си. Искаме да останем тук до самия край. Ние сме на една стъпка от най-големия мач за един професионален футболист\", каза Кейн.В същото време стана ясно, че футболистите на \"трите лъва\" ще излязат с бели екипи в битката си с Хърватия. Британците са символичен гост в полуфиналния сблъсък на Мондиала, но въпреки това ще играят с първия си екип.\"Шахматистите\" отново ще са в черно и синьо, както беше и в 1/4-финала срещу Русия, а и срещу Дания, Исландия и Аржентина. За островитяните това е третият полуфинал на световно първенство.И в предишните два англичаните са били в бяло. През 1966 те побеждават Португалия, след което печелят и единствената си световна титла до момента.", "date": "2018.07.09", "title": "Хари Кейн: Трябва да вдъхновяваме хората, които гледат Мондиала"}
{"url": "https://offnews.bg/kultura/elektronnoto-duo-ot-kanada-bob-moses-s-parti-v-sofia-684043.html", "text": "Популярното електронното дуо от Канада Bob Moses ще направи голямо парти в София на 18 юли. Мястото е клуб \"Ялта\".Популярното канадско дуо ще представи песни от предстоящия си нов албум като част от традицията на клуба да представя най-модерните диджей и продуцентски проекти на съвременната електронна сцена.Спечелилото награда Грами канадско дуо на Tom Howie и Jimmy Vallance е създадено преди шест години. Първите издания на Bob Moses са забелязани от могъщите Domino, които издават дебютния им албум Days Gone By през есента на 2015 година.След успешния им дебют феновете забелязват техния талант да комбинират меланхолични плавни китари, мрачни тлеещи синтезатори и клубен ембиънт с лиричната дълбочината на класическите текстописци – звук, който привлича в еднаква степен не само клубно-ориентирана публика, но и сериозни рок фенове. Стилът на Bob Moses се прехвърля съвършено и в живите им изпълнения по време на непрекъснатите световни турнета и фестивали като Coachella, EDC, Lollapalooza, които циментират тяхната слава като задължителна група за концерти.", "date": "2018.07.09", "title": "Електронното дуо от Канада Bob Moses с парти в София"}
{"url": "https://offnews.bg/sviat/oshte-chetiri-detca-izvadeni-ot-peshterata-v-tajland-684045.html", "text": "Още четири деца са били извадени от наводнената пещера в Тайланд. За първите две съобщи Guardian, като се позова на свои източници в спасителния екип. За третото и четвъртото пишат CNN и Reuters, без все още да има официално потвърждение на информацията. По-късно Guardian уточни, че седмото дете е спасено и откарано в болницата, а осмото е на път.С тях извадените стават 8 от общо блокираните от 23 юни 13 души - момчета от футболен отбор на възраст между 11 и 16 години и треньорът им. Вчера първите четири момчета бяха изведени при тежка спасителна операция, която стана възможна благодарение на спадането на нивото на водата в пещерата.Петото и шестото дете са били извадени през час - в 17 и 18 ч. местно време.25-годишният им треньор все още е вътре.Четирите деца, извадени днес, са премръзнали, но са в добро състояние, пише Би Би Си по информация на свои източници.Информацията за пети спасен дойде, когато тайландска телевизия излъчи на живо кадри, показващи линейка да откарва някого до медицински хеликоптер в района на пещерата. По-късно машината кацна близо до болницата, в която са настанени първите четири деца. Властите отказаха да потвърдят, че става въпрос за пети спасен, но западните кореспонденти научиха от свои източници от спасителните екипи, че е така.Министър-председателят на страната отложи пристигането си на мястото, за да не прекъсва работата на спасителния екип. Прают Чан-Оча остава в близката провинция Чанг Рай, в чиято болница са спасените досега момчета. Те са под карантина и дори на семействата им не е позволено да влязат при тях. Лекарите все още не са решили дали да им позволят да видят децата си през стъклена врата. Имената на спасените не се съобщават, а властите обясняват, че причината е уважение към родителите, чиито деца все още са в пещерата.След пристигането на първите четири деца в болницата те се оплакали, че са много гладни и поискали популярно в страната ястие с пържен ориз, разказаха от кризисния щаб.Планът на спасителите предвижда те да подновят работата си по извеждането на останалите петима души утре.", "date": "2018.07.09", "title": "Още четири деца извадени от пещерата в Тайланд"}
{"url": "https://offnews.bg/sviat/otstraniha-laura-kioveshi-ot-antikoruptcionnata-prokuratura-na-rumania-684050.html", "text": "Румънският президент Клаус Йоханис е подписал декрет за освобождаването на ръководителя на антикорупционната прокуратура Лаура Кьовеши, съобщава БНР. По този начин Йоханис, въпреки волята си, се съобразява с решение на Конституционния съд в страната.Кьовеши е отстранена като ръководител на Националната дирекция за борба с корупцията. Според решението на Конституционния съд от края на май отказът на Йоханис да отстрани Кьовеши по искане на правосъдния министър противоречи на основния закон.Министърът на правосъдието Тудорел Тоадер поиска отстраняването на Кьовеши през февруари с мотива, че тя е превишила правомощията си и е навредила на имиджа на страната в чужбина. Неговото искане предизвика улични протести с участието на хиляди хора.На тръгване Кьовеши обяви, че макар и не начело на прокуратурата, ще продължи да работи като прокурор. \"Скъпи колеги, това, което успяхме да докажем, е, че публичните институции в Румъния могат да работят законно и да, корупцията може да бъде победена\", заяви тя.Междувременно Европейската комисия обяви, че ако резултатите от борбата с корупцията в Румъния се влошат заради отстраняването на Лаура Кьовеши, това ще бъде взето предвид.Кабинетът на социалдемократите изпълнява реформа, която намалява правомощията на антикорупционните прокурори, прочули се с големия дял на успешните дела срещу представители на властта. Действията на правителството предизвикаха многохилядни протести. Лидерът на управляващата партия Ливиу Драгня беше осъден на първа инстанция на 3 години затвор в края на миналия месец заради злоупотреба със служебно положение, припомня БНР.Преди президентът Йоханис да подпише декрета за освобождаване на Кьовеши, управляващата коалиция вече обсъждаше процедура по суспендиране на държавния глава заради досегашното неизпълнение на решението на Конституционния съд.", "date": "2018.07.09", "title": "Отстраниха Лаура Кьовеши от антикорупционната прокуратура на Румъния"}
{"url": "https://offnews.bg/obshtestvo/novo-prebroiavane-na-naselenieto-prez-2021-g-naj-veroiatno-shte-e-i-684028.html", "text": "През 2021 г. ще се проведе 18-ото преброяване на населението на България, обявиха от Националния статистически институт.Преброяването ще е паралелно за всички държави в ЕС. Вероятно то ще бъде извършено по комбиниран метод - чрез преброители и онлайн. Статистиците се надяват около 60 на сто от населението да се възползва от онлайн опцията.Последното преброяване у нас бе извършено през 2011 г. и за него бяха отделени 27, 5 млн. лв. Очаква се бъдещото да бъде по-скъпо заради предварителното обхождане на домовете и заради новия софтуер, който ще бъде разработен и който трябва да отговаря на съвременните технологии. Въпреки това, статистиците все още не посочват конкретната сума, която ще бъде нужна за изследването. При всички случаи обаче то ще е по-евтино от провеждането на избори.В проверката на броя на населението от 2011 г. бяха ангажирани близо 45 хил. души, а 42% от хората \"се преброиха\" онлайн. От НСИ се надяват, че по време на следващото преброяване това ще направят около 60% от хората, тъй като все повече българи имат достъп до интернет. От статистическия институт предлагат три възможни периода за провеждане на преброяването - януари-февруари; май или ноември-декември 2021 г. Все още се уточнява дали да има въпрос за етнос, вероизповедение и майчин език и колко графи за полово определяне да бъдат обособени. Към 2016 г. населението на страната е 7 101 900 души. Жените у нас са малко повече от мъжете - на всеки 1000 мъже се падат 1059 жени, а средната продължителност на живота на българина е 74, 7 години.", "date": "2018.07.09", "title": "Ново преброяване на населението през 2021 г., най-вероятно ще е и онлайн"}
{"url": "https://offnews.bg/politika/zasekretiha-doklada-s-prichinite-za-katastrofata-na-voennia-mi-17-684046.html", "text": "Докладът, с който се разглеждат възможните причини за катастрофата с военния хеликоптер Ми-17, е засекретен. Това съобщиха от Министерството на отбраната. При инцидента на 11 юни  капитан Пламен Пантилеев и капитан Стоян Неделчев.Комисията за разследване на авиационното произшествие е завършила работата си и докладът ще бъде предоставен на Военно-окръжна прокуратура - Пловдив. Окончателното заключение за причините за катастрофата ще бъдат дадени от Военно-окръжна прокуратура – Пловдив след приключване на досъдебното производство, уточняват от МО. и на прокуратурата, и на министерството сочеха към техническа неизправност. Близо месец по-късно военният министър Красимир Каракачанов обяви, че вече е разколебан по отношение на тази версия. Както стана ясно хеликоптерът е преминал  през 2016 година. Поръчката за 3.7 млн. лв. без ДДС е спечелена от \"Терем\" ЕАД, която е собственост на Министерството на отбраната. Междувременно тази сутрин от ВМА в добро здравословно състояние бе изписан офицерски кандидат Алексей Каменов, борден техник на авариралия хеликоптер.", "date": "2018.07.09", "title": "Засекретиха доклада с причините за катастрофата на военния Ми-17"}
{"url": "https://offnews.bg/sviat/nova-ostavka-v-litceto-na-tereza-mej-boris-dzhonsan-si-otiva-684060.html", "text": "Политическата криза във Великобритания се задълбочава. Нова оставка хвърли ключов министър в британското правителство в рамките само на 24 часа.След министъра за Брекзит си отива и външният министър Борис Джонсън. И неговата оставка, както и тази на Дейвид Дейвис - който дори не дочака първия работен ден, а напусна в неделя - бе приета от министър-председателя Тереза Мей.И двете оставки изразяват несъгласие срещу едно: преговорната стратегия на страната за излизането ѝ от Европейския съюз.\"Днес следобед премиерът прие оставката на Борис Джонсън като външен министър. Приемникът му ще бъде обявен скоро. Премиерът благодари на Борис за работата му\", се казва в изявление на канцеларията на Мей.\"Мечтата на Брекзит умира\"Брекзит трябва да е възможност и надежда. Възможност да правим нещата другояче, да сме по-гъвкави и динамични и да извлечем максимума от особените предимства на Великобритания в една отворена, обърната навън глобална икономика. Тази мечта умира, задушена от ненужна неувереност в собствените ни сили, написа в изявление по повод оставката си Борис Джонсън.Сега се насочваме към статут на колония и за мнозина ще е трудно да видят икономическа или политическа полза от това споразумение, твърди той.Сега правителството ще запее нова песен. Работата е там, че упражнявах думите през уикенда и мисля, че те засядат в гърлото, добавя Джонсън.Оставката му дойде малко преди Тереза Мей да се изправи пред парламента и да говори за новия план за Брекзит.Има риск Великобритания да напусне ЕС без споразумениеПред депутатите днес тя заяви, че правителството трябва да е готово за всички възможни сценарии за излизането на Обединеното кралство от ЕС, но преходният период от март 2019 г. до декември 2020 г. няма да бъде удължаван. Няма да има и втори референдум за Брекзит.Мей разкритикува ЕС, че трябва да разгледа по-бързо и задълбочено новата й преговорна стратегия за Брекзит, тъй като има риск Обединеното кралство да напусне блока без споразумение.Мей предлага свободни търговски зони за Великобритания и ЕС. Предвижда се обаче след напускането Европейският съд да няма има юрисдикция в Обединеното кралство.Пред депутатите Мей обяви, че всички подробности около преговорната стратегия на правителството ще бъдат публикувани в четвъртък в т.нар. \"Бяла книга\" за Брекзит.Британският финансов министър Филип Хамънд каза днес, че дава пълната си подкрепа за плана на Мей, защото той поставя \"най-напред работните места и защитава благоденствието на страната\".Реакцията от Брюксел: Проблемът няма да се реши с оставкиПредизвиканата от Брекзит бъркотия е проблем, който няма да изчезне с политически напускания, заяви председателят на Европейския съвет Доналд Туск по повод оставките на британските министри.Политиците идват и си отиват, но проблемите, които те са създали за народа си, остават. А предизвиканата от Брекзит бъркотия е най-големият проблем в историята на отношенията между ЕС и Великобритания, заяви Туск в Брюксел.", "date": "2018.07.09", "title": "Нова оставка в лицето на Тереза Мей: Борис Джонсън си отива"}
{"url": "https://offnews.bg/obshtestvo/nso-izrazi-saboleznovania-za-zaginalia-ohranitel-i-otkaza-da-komentira-684047.html", "text": "НСО изразява своите съболезнования на близките на загиналия в сградата на Народното събрание охранител.Това се посочва в заявление на Национална служба \"Охрана\" (НСО) във връзка с медийния интерес и различните интерпретации на нещастния случай от 07.07.2018 г., при който в сградата на Народното събрание загина 25-годишен охранител, служител на частна фирма.\"Изразяваме своите съболезнования към семейството и близките на загиналия при трагичния инцидент млад човек.Факти и обстоятелства, свързани със случая, могат да предоставят единствено разследващите органи.До приключване на разследването НСО няма да коментира инцидента\", се посочва в съобщението.", "date": "2018.07.09", "title": "НСО изрази съболезнования за загиналия охранител и отказа да коментира инцидента"}
{"url": "https://offnews.bg/sviat/niama-postradali-balgari-pri-vlakovata-katastrofa-v-turtcia-684042.html", "text": "Няма данни за загинали или ранени български граждани при влаковата катастрофа в Турция, при която загинаха най-малко 24 души, а други 318 бяха ранени, от които 124 хоспитализирани, съобщават от МВнР. Информацията е към 13:30 часа днес. Според генералното консулство на България в Одрин няма загинали или ранени и двойни – турски и български граждани.Вчера в 17:00 часа местно време в провинция Текирдаг шест вагона от пътнически скоростен влак дерайлираха, по първоначални данни поради свличане на земни маси, причинени от проливните дъждове през последния месец в района.Дежурен телефон на генералното консулство на Република България в Одрин: + 90 533 7396140Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.07.09", "title": "Няма пострадали българи при влаковата катастрофа в Турция"}
{"url": "https://offnews.bg/politika/karakachanov-merkel-pokani-imigrantite-ako-gi-varnat-v-gartcia-te-s-684008.html", "text": "Нито предишното, нито сегашното българско правителство са канили нелегалните имигранти да идват в Европа. Тези хора преди 4-5 години не тръгнаха от Близкия Изток, Афганистан или от Африка, за да дойдат в България. Те дойдоха, поканени от Ангела Меркел и други либерални европейски политици, които казаха, че Европа е отворена за тях. България за тях беше само един транзитен коридор, заяви вицепремиерът и военен министър Красимир Каракачанов по Нова тв. Страната ни понесе много загуби, още командироваме полицаи на границата, за да помагат на „Гранична полиция”, каза още Каракачанов. Той подчерта, че правителството е заело много ясна и категорична позиция - да не се допуска влизането на нелегални имигранти през българската граница и по никакъв начин да не се допуска връщане на нелегални имигранти в страната ни. Ако бъдат върнати от Германия или други европейски държави, стотина хиляди такива имигранти в Гърция, те след време ще искат отново да бягат. Тази вълна от хора, която те искат да върнат от Европа в Гърция, отново ще тръгне към Европа. Какъв е смисълът на подобни безумия? И за каква солидарност говорим?, подчерта Каракачанов. Нека да помислим и да кажем на хората кой е българският интерес, а той е подобни хора да не бъдат допускани да се връщат в България, категоричен бе вицепремиерът. ", "date": "2018.07.09", "title": "Каракачанов: Меркел покани имигрантите. Ако ги върнат в Гърция, те ще тръгнат пак"}
{"url": "https://offnews.bg/politika/borisov-izprati-saboleznovatelna-telegrama-do-erdogan-sled-vlakovata-k-684010.html", "text": "Премиерът Бойко Борисов изпрати съболезнователна телеграма от името на българското правителство до турския президент Реджеп Тайип Ердоган по повод влаковата катастрофа в турската провинция Текирдаг.\"Бих желал да предам чрез Вас нашето съчувствие към болката и мъката на семействата и близките на загиналите в трагичния инцидент”, пише в телеграмата.Борисов пожелава и скорошно оздравяване на ранените при катастрофата.Вчера пътнически влак, с 332-а пътници, движещ се от Капъкуле за Истанбул, дерайлира в района на Чорлу, област Текирдаг. Загинаха 10 души, ранените са 73. Повече от 100 линейки и хеликоптери извозваха пострадалите. Разследването на инцидента продължава, според първоначалните данни скоростта на композицията е била около 160 км/ч.", "date": "2018.07.09", "title": "Борисов изпрати съболезнователна телеграма до Ердоган след влаковата катастрофа"}
{"url": "https://offnews.bg/sviat/rekordnite-navodnenia-v-iaponia-otneha-zhivota-na-naj-malko-100-dushi-684009.html", "text": "Най-малко 100 души са загинали вследствие на рекордните валежи, причинили наводнения и свлачища в Западна Япония, обяви правителствен говорител, цитиран от Би Би Си. Най-много жертви има в префектура Хирошима.Други 50 се водят за изчезнали, пише Japan Times.От четвъртък насам в части от Западна Япония валя три пъти, а количеството надхвърли обичайното за целия месец юли.На 2 млн. души бе разпоредено да се евакуират, след като реките излязоха от коритата си.\"Никога не сме преживявали такъв дъжд преди\", коментира представител на метеорологичната служба. Тази сутрин спасителите подновиха издирването на оцелели. Нивото на водата започва да спада, което дава надежда на екипите, че може да успеят да достигнат пеша най-тежко засегнатите зони.", "date": "2018.07.09", "title": "Рекордните наводнения в Япония отнеха живота на най-малко 100 души"}
{"url": "https://offnews.bg/sviat/ilon-mask-prashta-mini-podvodnitca-za-spasitelnata-operatcia-v-tajland-684011.html", "text": "Компанията на американския предприемач и милиардер Илон Мъск изпробва мини подводница за спасяването на деца, блокирани в наводнена пещера в Тайланд, предаде Асошиейтед прес, цитирана от БТА.Мъск публикува в Туитър записи на тестовете на алуминиевата подводница с течен кислород, извършвани в плувен басейн в Калифорния. Ако те преминат успешно, подводницата ще бъде изпратена в Тайланд със 17-часов полет.Компанията на Мъск изпрати четирима инженери при пещерата. Неин представител съобщи, че служители на тайландското правителство са поискали подводницата, която може да помогне за извеждане на децата през наводнената пещера. В нея все още се намират осем деца и техният треньор.До момента 4 от общо 13-имата в пещерата бяха спасени. В петък един водолаз от спасителния екип загина.", "date": "2018.07.09", "title": "Илон Мъск праща мини подводница за спасителната операция в Тайланд"}
{"url": "https://offnews.bg/112/vlak-ubi-zhena-dvizhenieto-kam-kulata-e-spriano-684007.html", "text": "Товарен влак блъсна и уби жена на гара \"Усойка\", движението от Дупница до Кулата е спряно. Жената е починала на място. Тя е пресичала жп прелеза и най-вероятно не е чула наближаващия влак, съобщи Фокус.На мястото на инцидента е „Транспортна полиция“.", "date": "2018.07.09", "title": "Влак уби жена, движението към Кулата е спряно"}
{"url": "https://offnews.bg/obshtestvo/trolej-po-relsite-na-shestitcata-ili-nov-tunel-pri-ndk-i-22-mln-leva-684029.html", "text": "Столичният общински съвет решава в четвъртък съдбата на трамвай № 6 по бул. \"Арсеналски\" до басейна Спартак. СОС ще обсъжда два варианта - с Шестицата по стария й маршрут и с пускането на тролей по релсите й, който да свърже Манастирски ливади с Петте кьошета. Вариантът с трамвая в Лозенец предвижда от кръстовище ,,Петте кьошета’’ трамваите 1, 6 и 7 да влизат в транспортния подлез при НДК, като маршрут 6 продължава в тунела към съществуващата изходяща рампа. Маршрути 1 и 7 завиват на дясно на подземно ниво. Предвижда се пробиване на стената на изградения тунел под бул. Витоша и чрез късо тунелно съоръжение и рампа с дължина около 240 м, трамваят излиза на ниво чак при ул. Доспат. На долно ниво се разполагат и перони за устройване на спирки. Пероните се обвързват със съществуващия пешеходен подлез и вход-изходите от него.Вариантът с \"Нов тролей\" предлага трамваи 1 и 7 да напуснат локалното платно и да се движат централно по бул. \"Скобелев\" над сегашните две трамвайни линии в тунела. За да стане това възможно, връхна конструкция ще удължи тунела със 100-120 метра и трамвайните коловози ще минат по нея. След спирката на бул. \"Витоша\" двете линии продължават по сегашния си маршрут. Трамвай 6 ще стига само до \"Петте кьошета\".Оттам нататък ще продължава нов тролейбусен маршрут към кварталите Гоце Делчев, Стрелбище и Манастирски ливади, които по този начин ще имат по-лесна връзка и с втория метродиаметър.  ", "date": "2018.07.09", "title": "Тролей по релсите на Шестицата или нов тунел при НДК и 22 млн. лева"}
{"url": "https://offnews.bg/obshtestvo/200-balgarski-mladezhi-na-18-godini-odobreni-za-bezplatna-obikolka-na-684019.html", "text": "Над 200 български младежи на 18 години са сред първите одобрени за безплатни билети за пътуване с влак в Европа. Пътуването е част от инициатива на Европейската комисия \"Преоткрий Европа\".„208 български младежи на възраст 18 години получават билети за пътуване из Европа това лято\", съобщи пшред БНР представител на ЕК у нас.Квотата за България от налични билети към този момент е преизпълнена. Над хиляда души са подали заявления през Европейския младежки електронен портал, откъдето се кандидатстваше по кампанията. Кандидатите, които не са били класирани, не трябва да губят надежда, защото предстои на по-късен етап втора серия раздаване на билети.От днес до 30 септември около 15 000 души на 18-годишна възраст ще имат възможност за безплатно пътуване, в което да опознаят Европа. Инициативата на Европейската комисия, която е с бюджет от 12 млн. евро, разпределя на всяка държава-членка определен брой билети за пътуване, въз основа на дела от населението.Европейската комисия определя спечелилите за пътуване до 30 дни, самостоятелно или в групи до пет души, за до четири места в Европа. Хората с увреждания ще имат възможност да потърсят допълнителна помощ за покриване разходите на човек или куче - асистент. Одобрените ще споделят преживяното чрез социални медии или презентация в училище или местна общност.", "date": "2018.07.09", "title": "200 български младежи на 18 години одобрени за безплатна обиколка на Европа"}
{"url": "https://offnews.bg/futbol/fenovete-posreshtnaha-brazilskia-natcionalen-otbor-s-iajtca-video-684025.html", "text": "Бразилският национален отбор определено не получи \"топло\" посрещане. Вместо с аплодисменти и скандирания, свездите на \"селесао\" бяха замервани с камъни и яйца по автобуса им.Южноамериканците отпаднаха на 1/4-финала на световното първество, след като загубиха с 1:2 от Белгия. Преди началото на шампионата очакванията към футболистите на селекционера Тите бяха големи, а ранното отпътуване от Мондиал предизвика гнева на запалянковците в Бразилия.Играчите и ръководството кацнаха в Рио де Жанейро, а на летището охраната бе солидна. Това предотврати сблъсъците с фенове, които обаче намериха вратичка, за да покажат недоволството си.Част от привържениците издебнаха автобуса, в който бяха играчите, след излизането му от охраняемата зона и започнаха да хвърлят камъни и яйца по него.Наложи се нова намеса на полицията, която да разпръсне тълпата, за да могат футболистите и ръководството да се приберат по домовете си.", "date": "2018.07.09", "title": "Феновете посрещнаха бразилския национален отбор с яйца (видео)"}
{"url": "https://offnews.bg/112/vaorazheni-s-buhalki-obraha-pensiite-ot-poshtenski-klon-684020.html", "text": "Грабеж е извършен тази сутрин в пощенски клон в столичния квартал \"Световрачане\". Сигналът е получен малко след 9 часа, съобщи МВР. По първоначална информация, трима маскирани влезли в пощата, заплашили служителите с бухалки, отнели сума пари и избягали. Няма данни за пострадали. От днес в пощенските клонове започва изплащането на пенсиите.На мястото незабавно са изпратени полицейски екипи. Предприети са оперативни действия за издирване на извършителите на грабежа.", "date": "2018.07.09", "title": "Въоръжени с бухалки обраха пенсиите от пощенски клон"}
{"url": "https://offnews.bg/obshtestvo/patcientite-s-blokirani-lekarstva-za-kravno-i-sartce-da-posetiat-lekar-684017.html", "text": "Пациентите, чиито лекарства за кръвно и сърце попадат в  трябва да посетят личния си лекар, за да изпише рецепта с друго лекарство.62 препарата със съставката валсартан бяха блокирани за продажба в ЕС заради замърсяване с вещество, което е потенциално канцерогенно. Валсартанът е бил произведен в завод в Китай.Над 160 хиляди пациенти у нас пият блокираните лекарства, съобщава bTV. Освен при хипертония те се предписват при скорошен миокарден инфаркт и сърдечна недостатъчност.Пред bTV Маргарита Грозданова, магистър-фармацевт и член на Българския фармацевтичен съюз (БФС), няма място за паника. Примесът, заради който са блокирани лекарствата, е вторичен амин и се използва и в хранителната промишленост – забавя развитието на бактериите. Според нея хората, които имат лечение с тези продукти, могат да продължат да използват лекарството, докато отидат при своя личен лекар. Фармацевтът уточнява, че лекарствата са блокирани, за да се уточни колко е този примес и какво е въздействието върху хора, защото засега е доказано канцерогенно въздействие само върху животни.", "date": "2018.07.09", "title": "Пациентите с блокирани лекарства за кръвно и сърце да посетят лекар за нова рецепта"}
{"url": "https://offnews.bg/obshtestvo/pitame-saseda-za-bormashina-prez-uikenda-stroiat-metroto-i-mezhdu-14-684016.html", "text": "Бира в парковете и градините в столицата ще се пие без проблем. Столична община се отказа от замислената промяна в проекта за Наредба за обществения ред в София, според която пиенето на алкохол по улици и паркове трябваше да бъде забранено, ако употребата е \"водеща до нарушаване на обществения ред и спокойствието на гражданите\". Нормативният документ трябва да бъде приет на сесия на СОС на 26 юли. Най-дискутираният въпрос в проекто наредбата бе забраната за алкохол в общинските паркове и градинки. Софиянци бяха категорични, че това не е нито законосъобразно, нито целесъобразно, а и най-вече е ненормално да се забрани дори пиенето на бира в парковете. Общинските съветници се съобразиха с гражданите и тези текстове отпаднаха от проекта, обясни Симеон Славчев от Група 5 в СОС. Той е един от членовете на работната група, която изготви проекто наредбата. Документът бе подложен на две широки обществени обсъждания. Изминаха почти 5 месеца от второто обществено обсъждане и всички предложения на столичани, граждански сдружения и НПО-та бяха подробно обсъдени и анализирани от работната група, уточнява Славчев. Корекция е направена и в частта за уличните артисти и пърформънси. Там има предложение да се направи допълнение с критерии, по които районния кмет ще определя местата и ще дава разрешение на тази база, обяснява той.Според новата наредба ще бъде забранено да се вдига шум, в следствие на строително-монтажни дейности в интервала от 14.00 ч. до 16.00 ч. и от 22.00 ч. до 8.00 ч. Ако някой иска да извършва тези дейности през уикенда ще трябва да вземе разрешение от районния кмет, но то ще бъде само за регламентираните часове. При необходимост от извършване на домашен ремонт в почивните дни, трябва да се иска разрешение на съседите. Глобата за неспазване на часовете, разрешени за строителни дейности, е 100 – 200 лв. за физическо лице и 200 – 400 лв. имуществена санкция за юридическо лице.Тези забрани не се отнасят за ремонтните дейности, възложени и извършвани от Столична община като булевардите и метрото.Новата наредба ще реши част от проблемите на столичани, но не всички и не веднага. Въпреки това е стъпка напред, а нормативният документ може да бъде допълван, коригиран и актуализиран по всяко време в зависимост от проблемите и необходимостите на гражданите\", коментира още инж. Симеон Славчев.", "date": "2018.07.09", "title": "Питаме съседа за бормашина през уикенда, строят метрото и между 14 и 16 ч."}
{"url": "https://offnews.bg/politika/mladezhite-na-gerb-pitat-ninova-zashto-chetirima-ot-bsp-oshte-sa-deput-684021.html", "text": "Младежите на ГЕРБ написаха отворено писмо до председателя на БСП Корнелия Нинова. В него те питат  защо четирима депутати на левицата още са в парламента.Става дума за Манол Генов, Иво Христов, Валери Жаблянов и Таско Ерменков. Младежите от ГЕРБ питат дали за четиримата социалисти важат общоустановените морал и закони.\"Г-жо Нинова, чрез Вас се надяваме посланието ни да достигне и до онези млади от БСП. За съжаление, те нямат шанса на МГЕРБ да заемат места в НС, ЕП, изпълнителната власт и местните парламенти, откъдето не само да пишат отворени писма под команда, но и с действията и решенията си наистина да правят света и държавата си такива, каквито ги виждат, водени от патриотизма и чувството си за отговорност\", пише още в писмото.Младежите на ГЕРБ Нинова и БСП създават \"дух на конфронтации и фабрикувани скандали\".Ето какво пише в писмото на младежите от ГЕРБ:", "date": "2018.07.09", "title": "Младежите на ГЕРБ питат Нинова защо четирима от БСП още са депутати"}
{"url": "https://offnews.bg/ikonomika/ribata-v-evropa-svarshva-preduprezhdava-wwf-684026.html", "text": "Рибата в Европа свършва, предупреди природозащитната организация WWF, позовавайки се на доклад на Организацията по прехрана и земеделие на ООН (FAO).Той показва, че около 33% от световните запаси на риба са подложени на свръхулов, а годишната консумация на риба нараства два пъти по бързо от нарастването на населението на Земята. Според ЕК 41% от рибните запаси в Атлантическия океан са подложени на прекомерен улов и 88% - в Средиземно море.Европа потребява много повече морска храна, отколкото може да улови в своите води или да отгледа в рибни ферми. Към днешна дата Европа вече е изконсумирала запасите си от риба за годината и започва да разчита само на внос на риба и рибни продукти, за да посрещне потребителското търсене. През 2018 г. Европейският ден на рибната зависимост настъпва с около месец по-рано, отколкото през 2000 г. Преди тридесет години пък Европа можеше да задоволи търсенето на риба от домашни води до септември и дори октомври, припомня WWF.Европейските държави, в които консумират най-много риба на глава от населението са: Португалия (55.3 кг.), Испания (46.2 кг.), Литва (44.7 кг.), Франция (34.4 кг.) и Швеция (33.2 кг.). Заедно тези пет страни представляват около 1/3 от потреблението на риба в ЕС. Всеки европейски гражданин консумира средно 22,7 кг. морски продукти всяка година.Държавите, които произвеждат толкова или повече, отколкото консумират, се считат за автономни (например Хърватия, Холандия, Ирландия).Но има и страни, в които Денят на зависимостта от риба идва много по-рано: Австрия (17 януари), Словения (15 февруари), Словакия (18 февруари), Румъния (29 февруари), Белгия, Италия (6 април), Португалия (5 май), Германия (4 май), Испания (26 май) и други.Развиващите се страни са основен износител на риба за ЕС. За над 800 милиона души по света тя е източник на храна, доходи и начин на живот, обвързан с рибарство или производство на риба.Трябва да обърнем световните политики, нужди и потребление в устойчива посока, ако не искаме разнообразието на риба да изчезне, предупреждава природозащитната организация WWF.", "date": "2018.07.09", "title": "Рибата в Европа свършва, предупреждава WWF"}
{"url": "https://offnews.bg/politika/mladezhite-na-bsp-kam-tezi-na-gerb-samo-lezhite-pred-tcik-predi-izbor-684023.html", "text": "В писмото си МГЕРБ обявиха, че младежите от БСП нямат шанса да заемат места в НС, ЕП, изпълнителната власт и местните парламенти, откъдето \"не само да пишат отворени писма под команда, но и с действията и решенията си наистина да правят света и държавата си такива, каквито ги виждат, водени от патриотизма и чувството си за отговорност\".От младежката организация на левицата отговориха на критиките с критики. \"Призоваваме Ви да заемете активна позиция по политиките за младите хора, а не да изчерпвате младежката си дейност с лежане пред Партийния дом три дена и три нощи, за да регистрирате ГЕРБ за поредните избори в ЦИК\", пишат младите социалисти до МГЕРБ.Ето какво пише в отговора на младежката организация на БСП:", "date": "2018.07.09", "title": "Младежите на БСП към тези на ГЕРБ: Само лежите пред ЦИК преди избори"}
{"url": "https://offnews.bg/razsledvane/ohranata-na-partijnia-dom-se-izpalniavala-v-narushenie-na-dogovor-684024.html", "text": "Охраната на сградата на Народното събрание на пл. \"Княз Александър I\", където в петък срещу събота загина , се е изпълнявала в нарушение на договора между парламента и фирмата изпълнител на обекта, показа проверка на OFFNews.На 20 октомври 2016 година е сключен договор между Народното събрание и специално сформираното за целта обединение \"НС ГРУП\" ДЗЗД за строително-монтажни работи за изграждането на нова пленарна зала за парламента. В договора е записано, че за своя сметка изпълнителят трябва да осигури охраната на обекта. В текста е записано, че охраната трябва да бъде денонощна. По тази причина изпълнителят на строителството е наел охранителната фирма \"Дефанс консулт\" със собственик Филип Чипев. Както стана ясно, доскоро фирмата е била собственост на депутата от ВМРО и настоящ зам. социален министър Султанка Петрова.Пред bTV Филип Чипев твърди, че договорът му с изпълнителя на обекта бил за нощна охрана, което влиза в противоречие с изискванията на възложителите. Той пояснява, че смените на охранителите били от 7 вечерта до 7 сутринта. Това че постовете не се сдават от един охранител на друг било причина, по обясненията на му, никой да не е бил наясно с инцидента почти денонощие след него. За инцидента се разбра от писмо на близък на загиналия охранител, което беше изпратено до няколко редакции. В него той твърди, че е направен опит случаят да бъде прикрит.OFFNews потърси собствениците на двете фирми - \"НС ГРУП\" ДЗЗД и \"Дефанс консулт\" какво е наложило охраната на обекта да бъде само нощна. Те не бяха открити за коментар. От \"НС ГРУП\" ДЗЗД казаха, че Красимир Пингелов, представител на фирмата \"Електрон прогрес\" ЕАД, влизаща в обединението, вероятно не е в страната. При поставения ни конкретен въпрос за изпълнението на договора, от фирмата посъветваха да позвъним отново по-късно през деня.Изпратихме и запитване до главния секретар на Народното събрание Стефана Караслаова за това как се следи изпълнението на договора и дали неизпълнението на тази клауза от него, свързана с охраната, не е основание за прекратяването му.Пак според договора \"с цел да се ограничи достъпът на случайни лица до обособените зони за сигурност\" и до местата, където се извършват строително-монтажните работи, трябва да бъдат монтирани леки преградни стени и съоръжения за сигурност. По информация на OFFNews разследването на случая е поето от Националната следствена служба. Това е така, защото случаят касае обект от стратегическо значение, каквато е сградата на Народното събрание. До момента от прокуратурата не са съобщили официално за воденото разследване. Отново по неофициална информация версията за смъртта на охранителя е нещастен случай по време на работа. Достъпът до сградата е със специален режим. Работещите на обекта трябва да минат проучване от ДАНС, а за пропускателния режим се грижи НСО. Към момента от службата нямат официален коментар за това дали са били наясно с инцидента и дали е трябвало да алармират охранителната фирма за това, че служителят им не е напуснал сградата след изтичане на работното време. По случая има и друг интересен момент - връзката на лице от изпълнителната власт с охранителната фирма. От събраните до момента факти става ясно, че Султанка Петрова е напуснала охранителната фирма, чийто собственик е била. Това е станало непосредствено, след като е спечелена обществената поръчка за строителството на пленарната зала. Собственик е станал \"бащата на нейните внуци\" (по собствените му обяснения) - Филип Чипев. Негов пълномощник пък бил съпругът на Петрова - Петю Петров. ", "date": "2018.07.09", "title": "Охраната на Партийния дом се изпълнявала в нарушение на договор"}
{"url": "https://offnews.bg/futbol/badeshtiat-napadatel-na-tcska-prilicha-na-karanga-684027.html", "text": "Бразилският спортен жур­налист Аугусто Оливейра от Globo Esporte, който бе един от първите, съобщили новината, че Мичел Дъглас идва в ЦСКА, говори пред \"Тема Спорт\" за стила на иг­ра на нападателя.\"Дъглас донякъде прилича на Каранга, тъй като преси­ра много упорито, също ка­то Фернандо. Мичел се бори за всяка една топка. Той е доста здрав физически, кое­то му е от голяма полза в единоборстбата. Добър е и в играта с глава. Не е изявен голаджия, като има 15 попа­дения в 50 мача.Това не е впечатляваща статистика, но не отразява реалния му принос за КСА. Той беше изк­лючително важна фигура в състава. А освен това поч­ти винаги вкарваше и във важните двубои на отбора. Дъглас се разписа 3 пъти във финалната фаза на Серия Ц, включително в заключител­ната среща с Форталеза\". коментира Оливейра.Самият футболист потвърди пред бразилските медии, че премина­ва в ЦСКА. Той направи кратко изказване, с което се сбогува с досегашния си тим КСА.\"Искам да изкажа специални благодарности на всеки фен на КСА за подкрепата, която полу­чих през последната година и половина. Не можете да си представите колко щастлив ме направихте. Сега е време да направя следващата крачка в ка­риерата си\", каза Мичел.Той се е видял с всеки един от футболис­тите на КСА и треньорите и се е сбогувал с тях. Вчера бразилс­кият тим имаше занимание, но Дъглас не се включи в него.Очаква се той да пристигне в България най-късно до сряда. Вероятността да бъде карто­текиран за двубоите с Рига оба­че е малка и неговият дебют по-скоро ще е в първия кръг на първенството - с Локо Пд на 22 юли на \"Армията\". Дъглас е иг­рал в близо 30 мача от началото на година, а шампионатът в Бразилия е в ход. Така Мичел се намира в добра форма и няма да му се наложи да наваксва с подготовката. Той е играл за последно в петък в шампионатно гостуване на Бразил де Пелотас (2:0).Силният крак на Дъглас е левият, като той е висок 186 см и тежи 78 кг. Разпола­га и с нелоша техника, благо­дарение на която умее да преодолява съперници на скорост. Той е гледан от ЦСКА в редица срещи през пролетта и миналия сезон. Главният скаут на червените Велизар Димитров бе на посещение в Бразилия по-рано през тази година.", "date": "2018.07.09", "title": "Бъдещият нападател на ЦСКА прилича на Каранга"}
{"url": "https://offnews.bg/obshtestvo/ribolovat-nevazmozhen-tazi-vecher-po-viasat-explore-683922.html", "text": "Последвайте трима приятели, които тръгват на екстремно риболовно пътешествие по света в грандиозно ново ТВ шоу по .Чарли, Джей и Блоуфиш са маниаци на тема риболов и всеки \"специализира\" в определена област. Тримата постоянно плетат планове за най-странните и екстремни риболовни пътешествия и се отправят към десет фантастични дестинации из цял свят. От риболов с харпуни на Бахамите до скачане с бънджи в Британска Колумбия и надхитряне на крокодили в Кения, мисията им е да заловят неуловими водни обитатели по най-забавните и причудливи възможни начини. Ще се потопите изцяло в изпълнените с адреналин пътешествия, за които повечето рибари само са си мечтали. Присъединете се към тримата приятели по света, за да станете част от най-екзотичните и необикновени морски приключения.Поредицата можете да гледате тази вечер, от 22:45, по .", "date": "2018.07.09", "title": "Риболовът невъзможен: тази вечер по Viasat Explore"}
{"url": "https://offnews.bg/obshtestvo/ezichnitci-ubili-s-kamani-sv-pankratij-683994.html", "text": "Църквата почита днес свещеномъченк Панкратий, еп. Тавроменийски.Панкратий се родил в Антиохия в дните на земния живот на Исус Христос. Когато бил още дете, родителите му отишли заедно с него в Йерусалим. Там те видели самия Спасител и чули неговото слово. Цялото семейство повярвало в Христа и приело светото кръщение.Панкратий слушал проповедта на светите апостоли. Той бил поставен за епископ на сицилийския град Тавромения от апостолите Петър и Павел. Там разпространявал словото Божие. Неговата проповед била съпроводена с чудеса.Св. Панкратий завършил мъченически земния си живот - езичниците го убили с камъни.", "date": "2018.07.09", "title": "Езичници убили с камъни св. Панкратий"}
{"url": "https://offnews.bg/obshtestvo/saprugat-i-zetiat-na-zam-ministar-rakovodiat-firmata-sas-zaginalia-oh-684006.html", "text": "Фирмата, в която е работил откритият мъртъв охранителят Даниел Тасев, е била собственост на зам. социалния министър Султанка Петрова. Петрова беше депутат от квотата на Обединените патриоти и по-късно беше назначена в социалното министерство.От репортаж на bTV става ясно, че тя е била собственик на фирмата \"Дефанс консулт\", която обаче по-късно напуска. Понастоящем едноличен собственик и управител на охранителлната фирма е Филип Чипев, който обясни, че е \"баща на внуците\" на Султанка Петрова. Нейният съпруг пък бил негов пълномощник.\"При нужда той помага. Понякога за контакт с охранители\", обясни Чипев пред bTV.Той разказа, че е разбрал за инцидента, след като роднини на загиналия охранител му се обадили. \"Ние много се притеснихме и звъннахме на един от охранителите от нашата фирма, които имат достъп до обекта\", разказа Чипев. По думите му охранителите на фирмата не си сдават един на друг обекта, тъй като смяната е от 7 часа вечерта до 7 часа сутринта.\"Ние също искаме да разберем истината, защото Даниел беше един от най-добрите ни служители. Тоба е обект от специална охрана на НСО, там достъп нямат дори ръоводният състав на нашата фирма. Ние нямаме представа какво се е случило, нямаме и официална информация от нито една институция до момента\", разказа собственикът на охранителната фирма.Той обясни, че има охранителна камера, която обаче не обхваща периметъра на инцидента. \"Знаем, че вечерта от 7 до към 9 и половина не е бил на работното си място, бил е при охраната от НСО и са разговаряли там. Какво е правил при охраната на НСО, ние не можем да знаем. Това го знаем като информация от следващия охранител, който е отишъл на мястото. Това е неофициална информация\", разказа Чипев. След инцидента самата Султанка Петрова се обадила на роднините на загиналия охранител. Пред bTV тя каза, че е имала намерение да помогне, но не отправяла натиск за потулване на случая, както и не е предлагала парична помощ на семейството.", "date": "2018.07.09", "title": "Съпругът и зетят на зам. министър ръководят фирмата със загиналия охранител"}
{"url": "https://offnews.bg/obshtestvo/zhalt-kod-za-buri-i-dnes-valezhite-otstapvat-ot-sriada-683995.html", "text": "Седмицата започва с жълт код за валежи, гръмотевици и градушки на места в 21 област. Опасно силно ще вали във Видинска, Монтанска, Врачанска, Ловешка, Плевенска, Габровска, Великотърновска, Русенска, Разградска, Търговищка, Шуменска, Силистренска, Сливенска, Старозагорска, Пловдивска, Пазарджишка, Смолянска, Кърджалийска, Хасковска, Софийска област и столицата София.Това показва справка на сайта на НИМХ към БАН, според прогнозата на места ще се изсипят до 20-25 л/кв.м.Максималните температури ще са между 22 и 27 градуса. Край морето също ще има превалявания, ще духа североизточен вятър. На брега и сред вълните от 2 бала ще е еднакво топло - около 24-26 градуса. В планините ще е облачно и дъждовно, по върховете ще падне мъгла. Следобед и вечерта ще има гръмотевични бури. Максимална температура на височина 1200 метра - около 17 градуса, на 2000 метра - около 10 градуса, прогнозират синоптиците. Дъжд ще вали до сряда, когато се очаква повече слънце и повишаване на температурите. ", "date": "2018.07.09", "title": "Жълт код за бури и днес, валежите отстъпват от сряда"}
{"url": "https://offnews.bg/obshtestvo/remonti-spirat-vodata-za-chasove-v-chasti-ot-stolitcata-683993.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството.Заради подмяна на уличен водопровод на ул. „Разград“ в „Красно село“, се налага спиране на водоподаването от 10:00 до 22:00 часа на  ул. „Разград“. Прекъсване на сградно водопроводно отклонение на ул. „Вяра“ в кв. „Модерно предградие“ налага спиране на водоподаването от 09:00 до 14:00 часа на ул. „Проф. Янаки Моллов“, ул. „Железен мост“, ул. „Кирил Дрангов“ и ул. „Динамо“.  Реконструкция на уличен водопровод на ул. „Перуника“ в с. Бусманци налага спиране на водоподаването от 9:30 до 19:30 часа по ул. „Перуника“ от ул. „Асен Игнатов“ до ул. „Ген. Гурко“ и по ул. „Асен Игнатов“ от ул. „Пчелина“ до ул. „Асен Игнатов“ №31. Подмяна на сградно водопроводно отклонение на ул. „Вит“ в Иваняне налага спиране на водоподаването от 10:00 до 16:00 часа на ул. „Вит“, ул. „Силистра“ и по ул. „Кокиче“ от ул. „Еделвайс“ до края на улицата. ", "date": "2018.07.09", "title": "Ремонти спират водата за часове в части от столицата"}
{"url": "https://offnews.bg/sviat/redzhep-erdogan-shte-polozhi-kletva-pred-parlamenta-684001.html", "text": "Днес турският президент Реджеп Ердоган ще положи клетва, след което в сила влизат новите му, увеличени правомощия. На церемонията в Анкара ще присъства и българският държавен глава Румен Радев.Реджеп Ердоган ще положи клетва пред турския парламент в 16.30 часа, а по-късно е предвидено тържество в президентския дворец „Бештепе“.В събота турския президент заяви, че на него ще присъстват 22 държавни глави и 17 премиери, вицепремиери и председатели на парламенти. Гости на церемонията ще са и ръководителите на чуждите дипломатически мисии в страната. На нея са поканени депутатите и около 3000 души от турския политически, обществен и културен живот.Съгласно новите му правомощия, президентът ще е глава на изпълнителната власт. В 21 часа ще бъде обявен съставът на новото правителство на Турция и то ще се събере за първо заседание в петък.Държавният глава ще подготвя проект за бюджет, който трябва да бъде гласуван от парламента. Той също така може да обявява извънредно положение за срок до 6 месеца. Президентът ще може да учредява органи на властта на местно и централно ниво.Миналата седмица високопоставеният парламентарист от Партията на справедливостта и развитието Мустафа Елиташ заяви, че при новата система ще има 1 или 2 вицепрезиденти.", "date": "2018.07.09", "title": "Реджеп Ердоган ще положи клетва пред парламента"}
{"url": "https://offnews.bg/stil/7-modni-absurda-koito-preminavat-vsichki-granitci-snimki-684022.html", "text": "През последните години дизайнерите и модните марки представят все по-екстравагантни модели. Въпреки че в тази индустрия важи правилото „Новото е добре забравеното старо“, компаниите все пак искат да представят и нещо новаторско.Някои от тях понякога преминават границата на различното и отиват в крайности, които могат да се определят единствено като „абсурдни“.Представяме ви 7 модела, които не могат да се определят по друг начин:1. Дънки с обърнати джобовеТози нов модел е един отличен пример за това как в желанието си да са различни, марките могат да превърнат практичното в безполезно.2. Пластмасова мрежеста чантаНапомня ли ви на нещо този \"нов\" модел чанта? Да, на тази на пазарската торба на баба ви.3. Дънки без дъноНе само, че изглеждат абсурдно, но тези дънки струват цели 100 долара, нищо че ще се наложи да си купите още един чифт, за да не ходите голи.4. Светещи елегантни обувкиАко се притеснявате, че ще си загубите обувките по време на официална вечеря или бизнес среща, този модел е само на вас!5. Маратонки на токчетаАко искате да сте елегантни, но все пак да ви е удобно, модната индустрия вече има решение.6. Обувки - портмонеТези обувки са чудесно решение, когато излезете с приятели в парка, но не искате да взимате със себе си раница. Дано не се притеснявате, че могат да ви оберат или че ще ви подрънквате весело заради стотинките.7. Чанта - спрейВсеки знае колко неприятно да не можете да се зарадвате на пролетните аромати. Ако сте заета дама и нямате време за почивка, тази чанта - освежител за въздух -  ще ви пренесе сред природата само с едно пръсване.", "date": "2018.07.09", "title": "7 модни абсурда, които преминават всички граници (снимки)"}
{"url": "https://offnews.bg/sviat/svlichane-na-zemna-masa-e-naj-veroiatnata-prichna-za-zhp-katastrofa-684002.html", "text": "Свличане на почвата е най-вероятната прична за жп катастрофата край турския град Чорлу, смятат от турското транспортно министерство. Спасителните операции в района на инцидента продължиха през цялата нощ, съобщава БНТ.Междувременно бе наложена забрана на медиите за излъчване на информации във връзка с катастрофата. Опасенията са, че броят на жертвите може да се увеличи, защото част от ранените са в много тежко състояние.Вчера пътнически влак, с 332-а пътници, движещ се от Капъкуле за Истанбул, дерайлира в района на Чорлу, област Текирдаг.Загинаха 10 души, ранените са 73. Повече от 100 линейки и хеликоптери извозваха пострадалите. Разследването на инцидента продължава, според първоначалните данни скоростта на композицията е била около 160 км/ч.По информация на генералното консулство на Република България в Одрин няма загинали или ранени български граждани при влаковата катастрофата.", "date": "2018.07.09", "title": "​Свличане на земна маса е най-вероятната прична за жп катастрофата в Турция"}
{"url": "https://offnews.bg/sviat/martvopian-nachalnik-gara-predizvika-haos-v-dvizhenieto-na-vlakove-684018.html", "text": "Пиян началник гара предизвика хаос в движението на влаковете в северния индийски щат Утар Прадеш.Дийп Сингх се напил и заспал по време на дежурство. Така и не чул многократните телефонни позвънявания от колегите си и те хукнали към жп гарата, за да видят какво става. Намерили го спящ в кабинета си с изпразнена бутилка ликьор под леглото. По-късно било установено и високо ниво на алкохол в кръвта му.Властите обявиха, че е разпоредено разследване на инцидента. \"Той беше мъртвопиян и едвам ходеше\", разказва един от колегите му пред вестник The Hindu.В резултат на суетнята влакове били забавени от разписанието си. Много влакове, пътуващи на дълги разстояния, спрели и зачакали да получат зелена светлина на гарата.Голям брой влакове минават през същата гара всеки ден. Повече от 22 милиона жители и гости на страната използват всекидневно около 9-те хиляди влака.Подобни инциденти не са необичайни за Индия. Миналия ноември, например, група индийски фермери се събудили и установили, че влакът, с който пътуват е изминал 160 км \"в грешната посока\".", "date": "2018.07.09", "title": "Мъртвопиян началник гара предизвика хаос в движението на влакове"}
{"url": "https://offnews.bg/sviat/pochina-doun-stardzhis-koiato-beshe-otrovena-s-novichok-684000.html", "text": "Почина 44-годишната Доун Стърджис, която беше отровена с \"Новичок\", съобщава БНТ. Полицията вече е започнала разследване за убийство.Стърджис, заедно с 45-годишния Чарли Роули, бяха приети в болница в Солсбъри на 30 юни.Изследвания показаха, че двамата са били отровени от нервнопаралитичното вещество, известно като \"Новичок\". Инцидентът се случва само четири месеца след като същата субстанция беше използвана срещу бившия руски двоен агент Сергей Скрипал и дъщеря му Юлия.Британските власти на реда подозират, че Стърджис и Роули са се отровили от замърсен с веществото предмет, останал от първото нападение, за което Лондон обвинява Москва. Русия отрича категорично обвинението.", "date": "2018.07.09", "title": "Почина Доун Стърджис, която беше отровена с Новичок"}
{"url": "https://offnews.bg/temida/razsledvat-trudov-intcident-po-povod-smartta-na-ohranitel-v-parlamenta-684005.html", "text": "Разследващите работят по версията за трудова злополука във връзка със смъртта на охранител в шахта в новата сграда на Народното събрание.За инцидента близките на починалия 25-годишен Даниел Тасев изпратиха писма до медиите с призив случаят да бъде огласен. Близките на Даниел се притесняват, че се прави опит инцидентът да бъде потулен.„Научих за инцидента на 7 юли, събота. Той отиде на работа на 6 юли, а на следващия ден ние се усъмнихме, че нещо не е наред, защото телефоните му даваха свободно, а той не отговаряше. Свързахме се с неговия работодател и той обеща да провери какво е станало. Когато отиват на място, го намират паднал в шахта. Ние обаче не знаем нито в колко часа това е станало, нито кога са го намерили. И до този момент нямаме информация къде е закаран трупа. Никой от полицията не ни е информирал”, обясни пред Нова тв Катя Величкова, леля на загиналото момче.Тя разказа, че Даниел работил на този обект само нощни смени. Инцидентът е станал, когато той е бил сам на смяна. \"Всичко е възможно в тази държава да се потули. Всеки ден стават такива неща. И все се оказва, че е трудова злополука или се е хвърлил\", коментира лелята на загиналото момче.  Бащата и братът на момчето заявиха, че искат истината да излезе наяве. До момента те не били допуснати на мястото на инцидента.Братът на загиналия каза, че брат му е бил добър човек. \"Дори някой да му се заяде, брат ми ще му се усмихне. Той беше най-лъчезарното момче\", каза той.", "date": "2018.07.09", "title": "Разследват трудов инцидент по повод смъртта на охранител в парламента"}
{"url": "https://offnews.bg/politika/zlateva-evropredsedatelstvoto-be-prevarnato-v-pr-aktcia-na-premiera-i-684012.html", "text": "\"В края на миналата година БСП бе единствената партия, която представи документ, свързан с приоритетите за eвропредседателството. Политическата оценка на партията за европредседателството ще бъде представена през тази седмица.” Това каза зам.-председателят на НС на БСП Деница Златева пред БНР. Тя добави, че БСП - като политическа сила, е работила изключително активно по един от основните приоритети – Западните Балкани. „Ролята на Кристиан Вигенин, като председател на комисията по европейско въпроси, бе много голяма. БСП даде изключително голям принос към успешното парламентарното измерение на европредседателството, въпреки че към нас имаше много критики, че го саботираме\"- каза Златева.Деница Златева припомни, че на 1 декември парламентът е приел решение за позицията си по проекта на програмата на председателството. „В това решение има една изключително важна точка, която,за съжаление, през изминалите 6 месеца бе неглижирана от премиера и част от министрите. Тя казва, че министрите трябва да информират редовно парламентарните комисии по напредъка на организацията на приоритетите, а министър-председателят - за резултатите от заседанията на Европейския съвет”, уточни тя. Зам.-председателят на левицата добави, че, за съжаление, за тези 6 месеца, премиерът се е появил само веднъж в парламента и то след декларация на лидера БСП. Тя заяви, че по време на председателството парламентът е останал игнориран.„Искам да изразя поздравления към българската администрация и дипломация за работата им през тези 6 месеца. Публичният образ на европредседателството се концентрираше между дейността и срещите на премиера и част от министрите, но основната дейност, този тежък труд, лежеше на плещите на професионалните дипломати, служителите в министерствата, МВР, НСО, НДК. В българското общество, обаче остана усещането, че европредседателството бе превърнато в ПР акция на премиера и ГЕРБ\", каза още Златева. Тя добави, че най-големият успех на председателството, обаче ще бъде, ако държавите членки затворят три теми за България - приемането ни в Шенген, влизането ни в чакалнята на Еврозоната и премахването на мониторинговия механизъм. \"Очаквам част от тези теми да бъдат поставени по време на австрийското председателство\", каза още Деница Златева.", "date": "2018.07.09", "title": "Златева: Европредседателството бе превърнато в ПР акция на премиера и ГЕРБ"}
{"url": "https://offnews.bg/112/prodalzhava-izdirvaneto-na-6-godishno-momiche-izcheznalo-kraj-reka-lu-683999.html", "text": "Издирването на 6-годишната Делка, която изчезна край река Луда Яна ще продължи и днес. 8-годишната й сестричка беше намерена удавена във водите на реката, а сигналът за инцидента беше подаден по обяд от хора, които са забелязали, че на един от островите в реката има тяло на дете. Очаква се в операцията по издирването на другото дете да продължи и днес, като в нея ще вземат участие екипи на полицията и пожарната в Пазарджик. Със специализирана екипировка те ще обходят отново течението на река Луда Яна, съобщава БНТ.Двете сестри са от многодетно семейство и за тях се е грижила само майка им. Бащата работи в чужбина.По информация на разследващите, момичетата са били оставени сутринта на грижите на своите братя и сестри. Според една от версиите, те са се опитали да преминат през мост, който още в четвъртък е бил разрушен от буйните води на реката. Майката заяви, че оставяла често децата си сами, защото трябвало да работи и да се грижи за тях.", "date": "2018.07.09", "title": "Продължава издирването на 6-годишно момиче, изчезнало край река Луда Яна"}
{"url": "https://offnews.bg/sviat/britanskiat-ministar-za-brekzit-podade-ostavka-684003.html", "text": "Във Великобритания министърът за Брекзит и ръководител на екипа в преговорите с ЕС Дейвид Дейвис подаде оставка, съобщава БНР. Това става само дни след като кабинетът на премиера Тереза Мей подкрепи плана ѝ за бъдещите отношения с ЕС въпреки недоволството на \"брекзитиърите\", че е в посока на \"мек Брекзит\".Дейвид Дейвис беше назначен на специално разкрития пост във връзка с Брекзит през 2016 година.Депутатът от Консервативната партия и негов съмишленик на идеята за \"твърд Брекзит\" Питър Боун заяви, че Дейвид Дейвис е постъпил правилно и допълни, че \"предложенията на премиера за Брекзит, които отговарят само на името, са неприемливи\".Може би най-заклетият привърженик на \"твърдия Брекзит\" Джейкъб Рийс-Мог коментира оставката на Дейвис по следния начин: \"Това повдига най-важния въпрос за идеите на премиера. Ако министърът за Брекзит не може да ги подкрепи, това едва ли са добри предложения\".Председателят на опозиционната Лейбъристка партия Иън Лавъри коментира, че е \"настъпил пълен хаос и Тереза Мей е останала без никакъв авторитет\". А съпартийката му Мери Грей отбеляза: \"Дейвис дори не удостои с внимание премиера да си подаде оставката през деня. Битката за лидерския пост сега е неизбежна\".Дейвис още не е правил изявление, но приближени на министъра казват, че той е \"поставил страната пред партията\". Политическите наблюдатели на Острова допускат, че и други могат да последват примера на Дейвид Дейвис. Така и стана - оставка подаде и заместникът на Дейвид Дейвис – Стив Бейкър.Оставката на Дейвис идва в момент, когато Тереза Мей се подготвя за обсъждане днес в Камарата на общините, а по-късно и пред нейните депутати в парламента, на плановете й за Брекзит. При така създалата се обстановка може да бъде внесено искане за избор на нов партиен лидер, като за процедурата е необходимо съгласието на 48 депутати.Големият въпрос сега е дали други министри евроскептици от калибъра на Борис Джонсън ще последват примера на Дейвид Дейвис.Премиерът Тереза Мей отговори на писмото с оставката на Дейвид Дейвис като посочи, че съжалява да чуе за нея след като постигнат такъв напредък по пътя на \"плавен и успешен Брекзит\" и само 8 месеца преди излизането от ЕС.", "date": "2018.07.09", "title": "​Британският министър за Брекзит подаде оставка"}
{"url": "https://offnews.bg/zvezdi/dzhastin-bijbar-se-sgodi-za-plemennitcata-na-alek-bolduin-684014.html", "text": "Канадската поп звезда Джъстин Бийбър се сгоди за американския модел Хейли Болдуин, съобщават американски медии.24-годишният Бийбър предложил брак на 21-годишната Болдуин в ресторант на един от Бахамските острови, според TMZ. Наложило се охранителите неколкократно да помолят посетители на заведението да не снимат.CNN и E! News потвърдиха информацията за годежа, а родителите на Бийбър поздравиха двойката чрез съобщения в социалните медии. Бащата на Бийбър - Джеръми, публикува снимка на сина си в Инстаграм с коментара, че \"Развълнуван за следващата глава\". Майка му изрази вълнението си чрез Туитър.Бийбър и Болдуин са двойка отскоро, пише Би Би Си и уточнява, че в миналото те също са излизали на срещи.Хейли е дъщеря на американския актьор и продуцент Стивън Болдуин и племенница на Алек Болдуин. ", "date": "2018.07.09", "title": "Джъстин Бийбър се сгоди за племенницата на Алек Болдуин"}
{"url": "https://offnews.bg/futbol/levski-boka-huniors-propadna-684004.html", "text": "Шефовете на “Герена бяха неприятно сюрпризирани през уикенда. “Сините” са били информирани, че колосът Бока Хуниорс отказва мача, който трябваше да се изиграе на 19 август по повод 75-годишнината от рождението на легендата Георги Аспарухов, пише \"Меридиан Мач\".Двубоят, анонсиран като “грандиозен футболен спектакъл”, беше обявен още в началото на май. Оттогава се продават и билети, като на скъпите достигат до 999 лева. На “Герена” са били информирани в събота, че Бока няма да идва и към днешна дата не са наясно какво да правят с юбилейния мач за Гунди.Търси се друг съперник, но по това време първенствата в Европа вече ще са започнали и ще е трудно да се намери отбор от ранга на Бока Хуниорс за съперник. Любопитното е, че и вчера се продаваха билети за мача, макар вече да е било известно, че пропада.Аржентинският клуб е отменил и участието си в турнира “Жуан Гампер” в Барселона. Така Бока Хуниорс по еднакъв начин прецака \"сините\" и каталунците.Аржентинците няма да пътуват за Европа, защото трябва да се подготвят за участието си в Копа Либертадорес. За разлика от Левски, каталунците са били уведомени още преди десет дни и те веднага са започнали да търсят нов участник. Те са поканили Борусия (Дортмунд) и Наполи, но са получили откази. Логичен ход от страна на Левски изглежда Бока Хуниорс да бъде заменен с Ботев (Пловдив), чийто екип Гунди е носил.", "date": "2018.07.09", "title": "Левски - Бока Хуниорс пропадна"}
