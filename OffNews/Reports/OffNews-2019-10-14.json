{"url": "https://offnews.bg/psihologia/kak-da-izgradim-bronia-sreshtu-emotcionalna-manipulatcia-713152.html", "text": "Защитите - за да бъдем ефективни трябва да се научим кога имаме нужда от тях, или да разпознаваме кога сме манипулирани.Има няколко сигурни знака, които сигнализират, че сме обект на емоционална манипулация - чувстваме се сякаш се отдалечаваме от своите нужди, позиции или цели.Друг знак е когато попадаме в адския капан на постоянното чувство на вина и усещане за провал когато общуваме с някой.Или пък от нас се изисква постоянно да взимаме бързи решения. Сякаш ситуацията е \"сега\" или \"никога\".Да се защитиш ефективно - може би първата крачка е да се срещнем централно със себе си - да разберем и усетим нуждите си, да припознаем страховете си, да научим какво разранява старите ни рани, да разберем къде и как искаме да стигнем дотам в животите си.Не е лесна централната среща със собственото си Аз - често без да искаме се крием от нас самите, от мислите си, от трудните чувства.Манипулаторите винаги работят като заместват нашите нужди с нещата, от които те се нуждаят ( имаш нужда от мен, без мен си нищо).Затова първата ни стъпка в изграждането на нашата броня е да осъзнаем от какво всъщност наистина имаме нужда - колко сигурност и колко свобода, колко можем да понесем и защо да го правим, колко стабилност и колко промяна искаме в живота си.Когато усетим истинските си нужди и се научим да ги отстояваме трудно можем да попаднем в капаните на манипулаторите.Те са се научили да играят играта на подмяна на реалността ( имаш нужда) и те определят твоите потребности.Втората стъпка в изграждането на бронята ни е да направим нашата самооценка вътрешна и стабилна, а не огледално зависима от чуждите гледни точки и влияния.Самооценка - сам оценявам себе си. Всъщност в началото тя е наша, но взета назаем от хората, които ни обгрижват - ( ти си.... това и това). Когато сме малки нямаме опита и знанията да оспорваме гледните точки на възрастните, ние ги имплементираме директно.Но сега вече е друго. Пораснали сме. И точно по време на срещата с нас самите е време да си дадем сами оценка . Или да се научим да се приемаме. Това значи да приемем, че сме там където сме. Да се приемаме не само в измеренията на идеалното си Аз.Животът е низ от качвания и слизания. И е важно да се харесваме и в двете.Когато ние сами се приемаме, не сме толкова болезнено раними от това какво другите ни казват ( ти си провал, не струваш и т,н) остават само като ехо на една чужда неадекватност.Никой не може да влезе в територията на едно \"ти си\".Човек е многохилядник. Безкрайно повече от едно ти си.Третата стъпка в изграждането на нашата броня е умението да казваме \"Не\". Зад страха ни от това да откажем стои древният страх да не ни отхвърлят ( въпрос е и на ниско самочувствие). Но понякога \"НЕ\"на другите е равно на \"ДА\" на нас.Със сигурност хората, които държат на нас няма да ни отхвърлят затова, че сме автентични. А тези, които го правят със сигурност не са нашата порода.Друга стъпка в сътворяването на нашата броня е да се научим да визуализираме свободното си Аз - какво бих направил, къде бих бил, как бих се забавлявал,ако зависеше от мен.Знам със сигурност че често не правим нещата , които искаме, защото вярваме във мисловните си тавани ( оразмеряват това, което приемаме за възможно и това, което приемаме за невъзможно)Понякога мисловните тавани са всъщност хартиени - докосваш ги леко с пръст и ги пробиваш. Колко е голяма пропастта в животите ни между там където седим и там, където искаме да бъдем. Колкото повече пробиваме таваните - толкова повече шанс за пътувания ( навътре и навън).Манипулаторите често ни подменят реалността през дефицитите ни. Липсите ни са тяхното силно оръжие. И те ни връщат огледално как всъщност с тях няма да ги имаме.истинските връзки не стават за един ден, нужно е време. Ако някой на думи ни оцветява прекалено красиво въображаеми замъци можем да се замислим какво всъщност иска той от нас.Това е един добър въпрос винаги - какво се случва зад кулисите, каква е сделката, която някой се опитва да сключи с нас, каква е цената за нас самите.Манипулаторите действат задкулисно. Ние имаме шанса да изградим своите брони съзнателно и мъдро.Важно е да спрем да се сравняваме постоянно с другите ( всъщност винаги се питам кои са другите). Ние сме това, което сме. Минали сме със сигурност през трудни битки. Губили сме. Печелили сме. И даже това само по себе си ни дава цена. Нашата собствена самооценка. И нека тя да е в полза на живота. Вярвам в подкрепата, а не в смазването. Хората, които наистина са до нас могат да подават ръце и с тяхна помощ да чупим таваните на собствените си неуверености. И да плаваме в океана на животите си смело. Да бъдем кораби, а не котви.Когато сме смели сме по-близо до истинската си природа - а тя е да бъдем откриватели на нови територии . Важно е да визуализираме обетованите си земи. Какво има в тях? Житните поля как се покланят на маковете? Имат ли огради и от какво са изградени те?Не на другите е да на нас. Не винаги. Но когато изборът е такъв трябва да можем да се изберем , защото ние сме единствените, които пропътуват целия път от раждането до края сами в купето на живота. На различните гари се качват различни пътници. Говорим, правим светове, изпепеляваме светове.Моята прабаба казваше ( на 94 беше), че животът е като една врата. Тъкмо се научаваш да я отваряш и влизаш (или излизаш) в другия свят.Малко преди да почине Александър Фол открива древен мегалит над село Бузовград.Точно там древните траки са вярвали, че краят на света. Отдолу се шири долината на тракийските царе. Гледката е величествена.Днес знаем много повече. И можем да градим. Понякога се налага това да са нашите брони - да пазят най -крехкото ни Аз, да отглеждат свободата и обетованите ни земи.А манипулаторите - тях винаги ще ги има. Но казвайки \"да \" на себе си, казваме\" не\" на тях.", "date": "2019.10.14", "title": "Как да изградим броня срещу емоционална манипулация?"}
{"url": "https://offnews.bg/sviat/gardian-udar-za-ungarskia-premier-opozitciata-specheli-budapeshta-713153.html", "text": "Под заглавие \"Удар за унгарския премиер Орбан, опозицията спечели кметския вот в Будапеща\" британският \"Гардиън\" /The Guardian/ уточнява, че победата на Гергели Карачони в столицата е едно от многото поражения за партията на Виктор Орбан.Националистическият премиер на Унгария Виктор Орбан претърпя първата си изборна загуба, откакто дойде на власт през 2010 г., след като опозиционен кандидат спечели изненадваща победа в кметската надпревара в Будапеща.Победата е \"историческа\", заяви центристко-левият проевропейски претендент Гергели Kaрачoни, 44 годишен,  подкрепен от широк кръг от опозиционни партии от целия политически спектър.Умереният политолог води с 51% от вота пред действащия кмет Ищван Тарлош с около 44%, при преброени 82% от гласовете.Тарлош, който е на 71 години, е на поста си от 2010 г. с подкрепата на дясната партия Фидес на Орбан. Пред аплодиращите го привърженици Карачони каза, че е бил поздравен по телефона от победения досегашен кмет. \"Ще пренесем града от 20-и в 21-ия вeк\", заяви проевропейски ориентираният Карачони, който беше един от малкото опозиционни политици, спечелили район в града на предишните избори преди 5 години. \"Будапеща ще бъде зелена и свободна, ще я върнем в Европа\", обяви още той. Карачони сравни надпреварата в Будапеща с изборите за кмет на Истанбул през март т.г, в които кандидатът на партията на турския президент Реджеп Тайип Ердоган беше победен от претендента на опозицията. \"Истанбул гласува срещу агресивната нелиберална власт, в много отношения подобна на режима на Орбан\", посочи Карачони преди гласуването.От 2010 г. Орбан е концентрирал властта и медиите в ръцете си, и редовно се конфронтира с Брюксел по въпросите на миграцията и върховенството на закона. Той премина и през последователни убедителни победи на изборите, отчасти дължащи се на промените в изборното законодателство, извършени под негов контрол.Партия Фидес предприе силно негативна кампания срещу Карачони заради неговата предполагаемо промиграционна позиция и неговата \"неадекватност\" за поста, а Орбан заплаши, че няма да подкрепя общините, където партията му е загубила.В навечерието на гласуването фаворитите  Тарлош и Фидес, които се представят като християнски консерватори, получиха удар заради сексуален скандал, избухнал миналата седмица, в който е замесен кметът от Фидес на западния град Дьор.\"Ние признаваме това решение в Будапеща и сме готови да сътрудничим\", каза Орбан на поддръжниците си на митинг.Изборите бяха разглеждани като рядък шанс за смачканата опозиция да си върне властта от Фидес, която има супер-мнозинство в парламента, и за Орбан, който се хвали с изграждането на \"нелиберална държава\".Партии от ляво до дясно обединиха сили в усилие да отнемат контрол над държаните от Фидес общини и да предотвратят поражение в изборите за първи път от почти десетилетие. В много общини срещу Фидес се изправиха общи кандидати на опозицията.Допитванията прогнозираха само незначителни победи в национален мащаб за опозицията извън столицата, но друга изненада беше спечелването на 10 от 23-те основни градове в Унгария.Гласуването се разглежда като лакмус за новата стратегия за сътрудничество, която може да предложи път за отправяне на сериозно предизвикателство към Орбан на следващите общи избори през 2022 г.\"Победата беше само първата стъпка по пътя към промяната на Унгария\", каза Каракачони.Андраш Биро-Нагиy, анализатор от Policy Solutions, определи като доказателство това, че новата стратегия за сътрудничество между опозицията работи, тъй като е получен най-добрият резултат от години. \"Будапеща е голямата награда, но пробивът в многобройните провинциални градове е също толкова важен. Това е първата пукнатина в системата на Орбан и изглежда е гарантирано, че стратегията ще продължи за 2022.\", коментира той.", "date": "2019.10.14", "title": "Гардиън: Удар за унгарския премиер, опозицията спечели Будапеща"}
{"url": "https://offnews.bg/ikonomika/plashtat-86-000-leva-za-schupeni-grantci-i-izgoreli-kosti-kraj-kalotin-713146.html", "text": "Агенция „Пътна инфраструктура“ откри тръжна процедура за избор на изпълнител за извършване на спасително археологическо проучване на новооткрит археологически обект при 18-ти км по трасето на път І-8 Калотина - СОП, съобщават от ведомството. Срокът за подаване на офертите е до 21 ноември, а стойността на обществената поръчка е 86 000 лв. без ДДС.Новооткритият обект е от късната античност като по време на извършеното археологическо наблюдение са открити горели кости, фрагменти от глинени съдове и стъкло, както и фрагмент от накит.Археологическият обект е по трасето на участъка Драгоман – Сливница, чието строителство започна през май т. г. В отсечката между км 15+500 и км 32+447 ще бъде изградено второ платно, а старото ще бъде реконструирано и пътят ще стане с магистрален габарит. Участъкът е част от автомагистрала „Европа“, която ще свързва София с ГКПП „Калотина“. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г.", "date": "2019.10.14", "title": "Плащат 86 000 лева за счупени грънци и изгорели кости край Калотина"}
{"url": "https://offnews.bg/kultura/edinstveniat-po-roda-si-muzej-na-peshternoto-delo-v-iugoiztochna-evrop-713150.html", "text": "Единственият по рода си музей на пещерите и пещерното дело в Югоизточна Европа отваря врати за туристически посещения след пълно преобразяване. 39 години след построяването си Музеят на родопския карст в Чепеларе е напълно ремонтиран с над 1.1 млн.лв.Парите са осигурени чрез управляваната от Министерството на регионалното развитие и благоустройството програма за трансгранично сътрудничество ИНТЕРРЕГ V-A Гърция - България 2014-2020 г.Музеят е с изцяло нов дизайн на всички помещения в сградата и ново оборудване. Новата декорация имитира карстова пещера с отливки.Музейните експонати са разположени и аранжирани върху съвременни нови стъклени шкафове, изложбени маси, полици и витрини. Пространството в централната зона на музея е преустроено в мултимедийна зала.В стените са вградени ниши за излагане на експонати. Обособено е помещение за сувенири.Музеят на родопския карст притежава богата експозиция минерали, скъпоценни и полускъпоценни камъни, различни видове скали и пещерни образувания. В отдела по пещерна палеонтология са показани какви животни са обитавали пещерите.Посетителите могат да видят възстановен изцяло от естествени кости скелет на пещерна мечка, както и част от долна челюст на леопард, която е най-старата кост от такова животно, намерена в цяла Европа.", "date": "2019.10.14", "title": "Единственият по рода си музей на пещерното дело в Югоизточна Европа отваря врати в Чепеларе (снимки)"}
{"url": "https://offnews.bg/zdrave-i-krasota/50-ot-amerikantcite-se-lekuvat-chrez-sotcialnite-mrezhi-713149.html", "text": "Почти половината американци следват съвети за здравето, храненето и физическата активност от социалните мрежи, показва изследване на учените от Cleveland Clinic и списание Parade.Средностатистическият жител на САЩ прекарва почти два часа и половина дневно в социалните мрежи и е убеден, че информацията, която получава от тях, е много важна не само за собственото му здраве, но и за здравето на близките му, показва проучването.Анкетата е показала, че повечето американци са подвластни на магическото въздействие на словосъчетанието „природни средства“, когато се опитват да лекуват себе си и близките си по препоръки на популярни инфлуенсъри. При това хората приемат информацията абсолютно безкритично, без да направят собствено проучване и да се опитат да си изяснят доколко са обосновани твърденията на популярните личности, които следват в социалните мрежи.Най-важно за тях е, че препоръчваните средства за лечение са \"естествени\" и по тази причина – \"без странични ефекти\". Хората не се замислят, че много от т. нар. \"природни\" средства може да имат негативно взаимодействие с лекарствените препарати, а някои просто престават да си пият лекарствата. В определени случаи т. нар. народна медицина би могла да подсили страничните действия на даден препарат, казват специалистите.Лекари и учени нееднократно са предупреждавали хората да не се доверяват на препоръки от интернет и социалните мрежи. Преди време например специалистите доказаха, че препоръките на Гуинет Полтроу са опасни за здравето, но въпреки това известната актриса има цяла армия от последователи.", "date": "2019.10.14", "title": "50% от американците се лекуват чрез социалните мрежи"}
{"url": "https://offnews.bg/politika/metodi-lalov-se-kani-da-razkrie-dalaveri-v-stolichnata-obshtina-713139.html", "text": "Бившият съдия и водач на листата за столични общински съветници на Демократична България Методи Лалов обясни пред бТВ, че е напуснал съдебната система, за да даде личен пример. Според него промяна в съдебната система не може да се случи, тъй като всичко минава през политическата система. Тази промяна означава да се махнат от властта широката коалиция ГЕРБ, БСП, ДПС, ВМРО, \"Атака\", ВОЛЯ.\"Тези хора владеят политическата система от десетилетие и ни заблуждават, че това, което виждаме около себе си и като правов ред, и като заобикалящата ни среда, е най-доброто, което можем да получим. Всъщност ние получаваме само боклуци, получаваме унижение, получаваме невероятна заобикаляща ни среда, рушаща се, неприветлива, мръсен въздух, транспорт и прочие\", казва Лалов. Не се е кандидатирал за кмет на столицата, защото смята, че арх. Борислав Игнатов е изключително подходящ за този пост, Лалов ще е по-полезен за общински съветник, защото СОС е един от виновниците за състоянието на Столичната община. \"Там хората на Ковачки са излъчени в разни дружества именно от ГЕРБ и БСП\". Столичният квартал \"Илинден\", където живее Лалов, страда от същите проблеми като другите комплекси - разбити тротоари, паднали знаци, паркирали неправилно автомобили, коли върху тревните площи, извън метрото - лош градски транспорт, и пр. Според него един от лошите примери в Столичната община е Центърът за градска мобилност. \"Знаете ли, че това е дружество, което има стотици милиони задължения, и е като партийна каса. ГЕРБ и БСП действат заедно, заедно гласуват едни и същи бордове\", смята Лалов.Най-скандалното там е, че се събират такси, има план, обявен от Фандъкова, да се строят паркинги. \"Вие да видяхте някъде построени паркинги по квартали извън тези буферни паркинги? Не, разбира се\", коментира Лалов. Финансовото състояние на София е дълг от 700 млн. лв. на фона на 1.7 млрд. лв. бюджет. Общинските дружества имат над милиард задължения, общината и дружествата на практика са във фалит. 300 млн. са несъбраните данъци. \"Това ли е управлението? Тези хора мълчат, возят се в служебните автомобили и ми казват да бъда благодарен\", възмущава се Лалов.За връзката между общината и избора за главен прокурор той обяснява с пример - ако аз утре съм в общинския съвет и установя нередности, каквито, нямайте съмнения, че има, и изпратя сигнал до главния прокурор, той ли ще довърши процедурата и ще каже дали има виновни и ще внесе обвинение в съда? \"Проблемите с мръсния въздух, транспорта, презастрояването нямат бързи решения, но имат решения, които ние от ДБ можем да започнем да работим още утре, а първите ефекти от нашата работа да бъдат видими още в първите месеци\", допълва кандидатът за общински съветник.Лалов смята, че в София трябва да има референдум например за средствата, които се харчат в рамките на районите на общината. ДБ настоява за децентрализация - всеки район ще разполага с определени средства, за които хората от района ще предложат за какво да бъдат изхарчени.", "date": "2019.10.14", "title": "Методи Лалов се кани да разкрие далавери в Столичната община"}
{"url": "https://offnews.bg/zdrave/novi-tri-imena-na-darvoto-na-donorstvoto-vav-vma-713132.html", "text": "ВМА отбеляза Европейския ден на донорството с добавянето на нови три имена на Дървото на донорството, съобщават от лечебното заведение.Ръководството на болницата изказа своята признателност и благодарност към близките на донорите, които въпреки трудния за тях момент, са разрешили експлантацията на органите, както и към всички екипи, които са ангажирани с трансплантационния процес.Тази година „Дървото на живота” в памет на донорите бе допълнено с имената на трима души, дали през 2019 година шанс за втори живот на пациенти във ВМА.На събитието присъстваха представители на ИА „Медицински надзор”, пилотите от 16-та транспортна авиогрупа „Враждебна”, които са неизменна част от редица донорски ситуации; представители на най-голямата мото организация в България „Sofia Riders” - партньори на ВМА в информационната кампания за насърчаване на донорството и безвъзмездното кръводаряване; както и пациенти, трансплантирани в здравното заведение.", "date": "2019.10.14", "title": "Нови три имена на Дървото на донорството във ВМА"}
{"url": "https://offnews.bg/futbol/anglijskite-fenove-okupiraha-vitoshka-prognozirat-klasicheska-pobeda-713143.html", "text": "Напук на няколкото снощни инциденти, английските фенове демонстрираха великолепно настроение преди европейската квалификация на националния ни отбор срещу \"трите лъва\" тази вечер от 21:45 часа на стадион \"Васил Левски\".Привържениците от Острова се настаниха из нашенските заведения и оцветиха центъра на София с бяло-червени флагове, показвайки огромен ентусиазъм преди двубоя.Охранител в едно от най-посещаваните заведения на бул. \"Витоша\" каза, че към момента запалянковците се държат нормално и не се е стигало до ексцесии. Все пак той предупреди, че ситуацията е спокойна, просто защото феновете все още не са прекалили с консумацията на алкохол.Няколко привърженици споделиха пред OFFNews какво мислят за България, жените, бирата и предстоящата среща от Група А на евроквалификациите.Крейг, който е на 27 години от Йоркшир твърди, че това е второто му посещение в страната ни, като преди две години той се е наслаждавал на хубави емоции в Слънчев бряг. \"Тук е евтино и много приятно. Витошка е една от най-скъпарските ви улици? Не и за нас. Цените са много изгодни. Времето е много приятно, имаме късмет. Все още не съм опитал местните деликатеси.Към момента залагам на веригите за бързо хранене. За сметка на това обаче опитахме българска бира... не помня как се казваше. Несъмнено имате красиви жени. Прогнозата ми е 3:0 за Англия\", коментира Крейг.Дан обаче подходи доста скептично към тазвечершния мач. Причина за това е загубата на британците от Чехия с 1:2 преди няколко дни в Прага.\"След петъчната издънка, е напълно възможно България да победи с 2:0 (смее се). Не, смятам, че ще завършим наравно 2:2\", сподели 26-годишният Дан. ", "date": "2019.10.14", "title": "Английските фенове окупираха Витошка, прогнозират класическа победа над България"}
{"url": "https://offnews.bg/politika/kak-shte-glasuvame-na-mestnite-izbori-video-713141.html", "text": "На 27 октомври ще гласуваме за общински съветници, за кмет на община и на кметство, а за кмет и на район ще се гласува в София, Варна и Пловдив.Всеки член на секционната избирателна комисия ще откъсва бюлетина за съответния вид избор от кочан пред избирателя, ще я показва, за да се увери, че е празна и ще слага печат на гърба на бюлетината. Членът на СИК ще сгъва бюлетината първо по широчина, така че да не закрива номера на бюлетината и перфорацията по ширина, а местата за полагане на печатите остава от външната страна, след което сгъва бюлетина още веднъж по широчина и поставя печат. Това ще се повтаря за всеки вид бюлетина при всички избиратели. За избирателя, комисията препоръчва след като даде вота си, да сгъне бюлетината по същия начин, така че изборът му да остане скрит. Когато излезе от кабината за гласуване, избирателят отива при член на СИК, който първо сверява номера на бюлетина с номера в кочана, а след това поставя печат, без да отваря бюлетината. Членът откъсва полето с номерата на бюлетината и ги пуска в непрозрачна кутия, след което подава на избирателя, за да я пусне в избирателната кутия. Има два начина за отбелязване на нашия избор - единият от тях е \"Х\" (хикс), а вторият \"V\" /латинско ве; чавка/, те са поставят в квадратчето пред наименованието на кандидатите. За общински съветници избирателите ще гласуват отново с знаците Х или V, като ще се поставят в кръгчето с техния съответен трицифрен номер. Препоръчва се избирателят да се запознае с номерата на общинските съветници в списъците пред изборните помещения. Всяка бюлетина се попълва със син химикал.", "date": "2019.10.14", "title": "Как ще гласуваме на местните избори  (видео)"}
{"url": "https://offnews.bg/zdrave/alkoholat-po-vreme-na-bremennost-uvelichava-riska-ot-diabet-za-bebeto-713138.html", "text": "Дори малката консумация на алкохол по време на бременността може да увеличи риска от диабет за бебето. Това установиха учени от университета на Куинсланд, съобщава в. \"Мирър\".Независимо какъв е специалният повод - честване на сватба или рожден ден, някои бременни изпиват една-две чаши шампанско. Макар на пръв поглед това да изглежда безвредно, резултатите от ново изследване сочат тъкмо обратното.В рамките на изследването с плъхове специалистите имитирали консумация на алкохол по специални поводи по време на бременността и проследили ефекта върху потомството. Резултатите показали, че когато концентрацията на алкохола в кръвта на майката е дори само 0,05 процента, малките ѝ от мъжки пол са с по-високи от нормалните нива на инсулин и в резултат почти са станали диабетици.Колкото и да е странно, ефектът е наблюдаван единствено у потомството от мъжки пол. Макар причината за това да е неизвестна, учените отбелязват, че по време на бременността плацентата може да се приспособи по различен начин към пренаталния стрес в зависимост от това дали фетусът е от мъжки или женски пол. Това може да повлияе върху растежа и развитието.Все пак ще са нужни нови изследвания, които да потвърдят, че констатираното с гризачите се отнася и за хората.", "date": "2019.10.14", "title": "Алкохолът по време на бременност увеличава риска от диабет за бебето"}
{"url": "https://offnews.bg/sviat/britanskata-kralitca-pravitelstvoto-raboti-za-brekzit-na-31-oktomvri-713142.html", "text": "Брекзит на 31 октомври, ново споразумение с ЕС и редица вътрешнополитически мерки за спечелване на избирателите преди очакваните избори - това са приоритетите за новата парламентарна сесия на британското правителство, представени днес от кралица Елизабет Втора.Приоритет на моето правителството винаги е било да осигури излизане на Обединеното кралство от ЕС на 31 октомври, каза кралицата в словото, произнесено в позлатената пленарна зала на Камарата на лордовете.Всъщност това са приоритетите на правителството на премиера Борис Джонсън, но по протокол и традиция те се представят от кралицата.Моето правителство възнамерява да работи за ново партньорство с ЕС, основано на свободна търговия и приятелско сътрудничество, каза още Елизабет Втора.Сред останалите приоритети са система за регулиране на имиграцията след Брекзит, реформи в наказателното правораздаване, промени в системата на здравеопазване и обещание за по-големи публични инвестиции за стимулиране на растежа.По традиция чрез тронното слово на кралицата подробно се излагат приоритетите в законодателната сфера на кабинета за следващата година.", "date": "2019.10.14", "title": "Британската кралица: Правителството работи за Брекзит на 31 октомври"}
{"url": "https://offnews.bg/politika/sergej-stanishev-na-vizita-v-uchilishteto-na-direktora-kandidat-za-km-713154.html", "text": "Председателят на Партията на европейските социалисти и евродепутат Сергей Станишев беше на едночасово посещение в кърджалийското СУ „П.Р.Славейков“, съобщи днес регионалният всекидневник \"Нов живот\" и уточни, че визитата му в известното като \"училището за шампиони\" е за втори пореден път. Гостът бе посрещнат на входа на школото от директора Милко Багдасаров и от отговорника за културните дейности в Ученическия парламент – най-изявената ученичка Анелия Крумова, посочва още изданието.И още, че от името на Ученическия парламент, гостът получил в дар статуетка „Даскеер“, значка с бухалчето УПКО, няколко броя от училищния вестник и други подаръци, които му подарила Анелия Крумова.Багдасаров обаче, освен директор на едно от най-големите в Южна България учебни заведения и областен лидер на БСП, е кандидатът на местната левица за кмет на община Кърджали. Претендентът за кметския пост от Демократична България Радослав Милев реагира остро във Фейсбук: \"Днес станахме свидетели на поредната недопустима агитация на червения кандидат за кмет на Кърджали Милко Багдасаров. Той посрещна в Средно училище \"П.Р.Славейков\", на което е директор, своя съпартиец евродепутата Сергей Станишев. Подобно действие е в нарушение на поне две правила: 1. Използван е обществен ресурс /общинско училище/ за предизборни цели. 2. Непълнолетни лица /ученици/ са въвлечени в политическата предизборна кампания.Уважаеми съграждани, съгласни ли сте вашите деца да ръкопляскат на Милко Багдасаров и Сергей Станишев, които си позволяват да нарушават законите на България?\", написа Милев.Той предупреди, че ще внесе сигнал в Общинската избирателна комисия с искане за проверка за нарушения на редица норми не само от правилата за предизборните кампании.  В сигнала Милев посочи, че Багдасаров използва неправомерно общински ресурс /Средно училище „П.Р.Славейков“/, където провежда акции от предизборната си кампанията. Освен това училищният директор и кандидат за кмет  Багдасаров въвлича непълнолетни лица в предизборна агитация, като ги среща с евродепутата, член на БСП Сергей Станишев. Към документа е приложена и публикацията в сайта на регионалното издание.Въпросното училище не за пръв път е домакин на политици, предимно от левицата. Преди време Багдасаров обясни пред OFFNews, че въпросните визити са по училищен проект, но не уточни какви са целите му.Президентът Румен Радев пристигна на 31 май в Кърджали за пръв път в качеството си на държавен глава, посети същото училище, като абсолютно всички ученици бяха строени за посрещането му, и по-късно се затвори с кмета Хасан Азис в приемната му в общината. В същата сграда се помещава и областната управа, но Радев не бе очакван там – управителят Никола Чанев научил от медиите за височайшата визита, но неговото ведомство не бе попаднало в програмата на госта.", "date": "2019.10.14", "title": "Сергей Станишев на визита в училището на директора, кандидат за кмет на Кърджали"}
{"url": "https://offnews.bg/politika/siria-kipar-i-ukrajna-vav-fokusa-na-vanshnite-ministri-na-es-713158.html", "text": "Сирия, ситуацията в Източното Средиземноморие и Украйна бяха водещите теми в дневния ред на Съвет „Външни работи\", който се проведе днес в Люксембург. Българската делегация бе ръководена от заместник министър-председателя и министър на външните работи Екатерина Захариева, съобщиха от дипломатическото ведомство.Първите дипломати на ЕС изразиха загриженост от продължаващите сондажи от страна на Турция в изключителната икономическа зона на Кипър и потвърдиха необходимостта от стриктно спазване на международното морско право, както и от зачитане на суверенитета на Република Кипър.Те отправиха настойчив призив за деескалация на напрежението в Източното Средиземноморие и недопускане на подкопаване на усилията за възобновяване на преговорите по кипърския въпрос. Министрите приканиха Върховния представител Федерика Могерини да представи предложения за създаване на рамков режим за ограничителни мерки, насочени спрямо физически и юридически лица, отговорни или участвали в незаконни сондажни дейности в Източното Средиземноморие. Дискусията ще продължи на заседанието на Европейския съвет по-късно тази седмица.Външните министри проведоха дискусия по ситуацията в Сирия съвместно със Специалния представител на Генералния секретар на ООН Гейр Педерсен. Потвърдиха категорично оценката, че единственото възможно решение на сирийската криза е продължаване на политическия процес под егидата на ООН.В тази връзка те осъдиха турската военна операция в Североизточна Сирия и отражението й върху хуманитарната ситуация, борбата срещу ДАЕШ /Ислямска държава/ и перспективите за напредък в Женевския процес след неотдавнашното споразумение за създаване на сирийски конституционен комитет за започване на политическо урегулиране. Като припомниха, че Турция е ключов партньор на ЕС, министрите призоваха Анкара да търси решения на опасенията за сигурността си чрез мирни средства.Като представител на държава, която има над 300 км граница с Турция, Захариева подчерта пред колегите си колко е важно каналите за комуникация с Анкара да останат отворени. Според страната ни от ключово значение е да продължи изпълнението на споразумението ЕС-Турция, както досега.На работен обяд с новия си украински колега Вадим Пристайко външните министри от ЕС приветстваха демонстрираната готовност на новото украинско правителство да работи приоритетно за по-нататъшния напредък на страната по европейския път и потвърдиха подкрепата си за осъществяване на приоритетните политически и икономически реформи.Министрите оцениха положително стъпките за нормализиране на отношенията между Украйна и Русия, сред които са размяната на затворници и предприетите мерки за деескалация в зоната на конфликта, като изразиха очакване за скорошно провеждане на среща на върха на Нормандския формат. Същевременно потвърдиха, че категоричната подкрепа за независимостта, суверенитета и териториалната цялост на Украйна и необходимостта от пълно прилагане на Минските споразумения остават водещи принципи в позицията на ЕС.", "date": "2019.10.14", "title": "Сирия, Кипър и Украйна във фокуса на външните министри на ЕС"}
{"url": "https://offnews.bg/politika/ninova-kakvoto-vi-obeshtah-go-izpalnihme-za-zverski-ubitata-krisi-o-713155.html", "text": "„Тук съм, за да подкрепя кандидата ни за кмет на Сливен Кольо Милев и кандидатите ни за общински съветници и кметове на населени места. Те са компетентни и почтени хора. Вярвам в тях и в техните доказани качества на хора, които милеят за общината”.Това заяви пред обществеността в Сливен председателят на БСП Корнелия Нинова. Тя обясни, че познава Кольо Милев - преди като кмет, а в момента - като народен представител.„Той е изключително достоен и компетентен човек”, каза Нинова и добави, че в листата за общински съветници на Сливен има както много опитни, така и млади и енергични хора, които заедно могат да променят Сливен.„Искам да се отчета - пред вас и цялата общественост. Не познавам толкова бързо приет закон, и то по искане на опозицията, като този, който внесохме и по наше настояване се прие – отпадна съкратеното производство за убийства. Бях в Сотиря, в дома на Криси, преживях този случай и съм изключително горда за това, което направихме”, каза Корнелия Нинова.Тя благодари на Кольо Милев и на останалите, работили за този закон.Нинова изрази учудване относно скорошното посещението на премиера Борисов в Сливен:„Да отидеш в област, където изби 5 хиляди животни, без причини и доказателства, и да говориш колко много си направил за животновъдството, е груб цинизъм към българския народ”.Нинова е категорична, че държавата трябва да вложи всички налични средства, за да възстанови сектор животновъдство.", "date": "2019.10.14", "title": "Нинова: Каквото ви обещах, го изпълнихме. За зверски убитата Криси от Сотиря ще има възмездие"}
{"url": "https://offnews.bg/112/burgas-pod-obsada-zaradi-grupa-za-iznudvania-713128.html", "text": "Бургас е под полицейска обсада от сутринта. На всички входни и изходни точки на града са разположени спецчасти.По непотвърдена информация до момента са задържани петима души, сред които е и шефът на охранителната фирма VTA Николай Мечков.До момента са извършени 40 претърсвания на недвижими имоти, автомобили, както и лични обиски. Задържани по Закона за МВР за срок до 24 часа са общо 10 лица.Предстои да се определи колко от тях ще бъдат привлечени към наказателна отговорност и ще им бъдат определени мерки за неотклонение, съобщиха от спецпрокуратурата. Продължават разпитите на свидетели, сред които и пострадали от престъпната дейност на групата.", "date": "2019.10.14", "title": "Бургас под обсада заради група за изнудвания"}
{"url": "https://offnews.bg/futbol/naprezhenie-mezhdu-balgarski-i-anglijski-fenove-na-vitoshka-ima-ranen-713156.html", "text": "Български и английски фенове си спретнаха здрав бой на бул. Витоша. Двете страни са си разменили словесни нападки, след като родни запалянковци минали по известната улица с трибагреник. Последвало е блъскане, хвърляне на чаши и столове, което наложи намесата на органите на реда.Суматохата в центъра на София продължава и на мястото има много полицаи. На мястото пристигнала и линейка, тъй като двама англичани са пострадали сериозно.От МВР пък излязоха с официално съобщение за починалия по-рано през деня англичанин. Предполага се, че той е бил тук заради европейската квалификация по футбол между България и Англия, която ще се играе от 21:45 часа на националния стадион \"Васил Левски\".\"Полицаи от СДВР изясняват фактите и обстоятелствата около инцидент, станал днес в столицата. Към 10 часа в полицията е получен сигнал за мъж в безпомощно състояние в района на улиците \"Иван Вазов\" и \"Г.С. Раковски\".Намереният - 32-годишен мъж, чужд гражданин, е откаран от екип на Спешна помощ в болнично заведение за прегледи. Там изведнъж започнал да се държи агресивно, буйствал и заплашвал. Предприети са действия за транспортирането му към столично полицейско управление. По пътя мъжът е починал.Работата по изясняване на обстоятелствата около случилото се продължава под надзора на прокуратурата\", се казва в официално изявление на сайта на МВР.", "date": "2019.10.14", "title": "Напрежение между български и английски фенове на Витошка, има ранени"}
{"url": "https://offnews.bg/futbol/anglijski-fenove-sa-postradali-sled-sbivane-v-sofia-713122.html", "text": "Двама английски фена са пострадали при инциденти в центъра на София през изминалата нощ, съобщават колегите от БНР.Първият от тях е станал в района на заведение на улица \"Кърнинградска\". Пострадалият е отказал медицинска помощ от пристигналия на място екип.При втория инцидент англичанин е бит от неизвестни близо до кръстовището на улиците \"Солунска\" и \"Цар Асен I\". Оказана му е медицинска помощ.В същото време четирима-петима англичани нахлули в дамската тоалетна на заведение, намиращо се на \"Витошка\". Британците отворили две от вратите и взели да се облекчават над чиниите.В същото време обаче от другите два врати излезли две жени и при гледката, започнали да викат и пищят. Охраната веднага се втурнала в тоалетните и извела оттам феновете на английския национален отбор.Английските ултраси са известни с това, че, когато излязат извън пределите на страната си, започват да дивеят и да създават проблеми.Същото се случи и при гостуването на Англия на Чехия, когато в Прага имаше и арестувани привърженици от британския остров.Тази вечер България приема Англия на стадион \"Васил Левски\" от 21:45 часа в среща от квалификациите за Евро 2020. Очакват се над 4000 английски фенове за мача.Столичната полиция предприема мерки за сигурност. Очаква се на \"Васил Левски\" да присъстват няколко хиляди привърженици на гостуващия отбор.Засилено ще бъде полицейското присъствие около стадиона през целия ден. Очаква се повече служители да има и на възловите места в столицата, където могат да се струпат фенове на английския отбор.Няма да бъдат допускани на стадиона хора в нетрезво състояние, както и носещи забранени предмети - боксове, ножове и метални предмети.", "date": "2019.10.14", "title": "Английски фенове са пострадали след сбиване в София"}
{"url": "https://offnews.bg/zvezdi/ozi-ozbarn-ne-umiram-713125.html", "text": "Рок легендата Ози Озбърн заяви пред феновете си в социалните мрежи, че се възстановява и „не умира“, но отново отлага турнето си, предаде Ройтерс.Британската рок звезда в сряда отложи за втори път самостоятелното си европейско турне, но настоя, че не се пенсионира, въпреки че в последната година здравето му се влоши.\"Имам повече болтове в гръбнака и шията си, отколкото в колата си\", казва звездата в обръщението, публикувано в Twitter. \"Не умирам. Възстановявам се. Просто отнема повече време от предвиденото. Умирам от скука прикован цял ден към леглото. Нямам търпение да стана и да тръгна на турне отново, но ще трябва да сте малко по-търпеливи\", обяснява Озбърн.Озбърн е в болница от почти една година. Веднъж заради падане, което изискваше обширна операция на гръбнака и шията, отделно заради пневмония, поради грипни усложнения, както и инфекция в ръката. Спешните ситуации и други неуспехи предизвикаха спекулации в таблоидните медии, че той е близо до смъртта.Озбърн каза, че му е скучно да бъде в леглото по цял ден, но добави: „Просто ще трябва да сте малко по-търпеливи”.", "date": "2019.10.14", "title": "Ози Озбърн: Не умирам!"}
{"url": "https://offnews.bg/evropa/ispanskite-separatisti-osadeni-na-zatvor-puchdemon-s-nova-evropejska-713157.html", "text": "Върховният съд на Испания осъди девет каталонски сепаратистки лидери на затвор между 9 и 13 години  за подстрекателство и подбуждане, както и заради тяхната роля в референдума за независимост през 2017 година, съобщи Би Би Си /BBC/.Други трима обвиняеми бяха признати за виновни за неподчинение, но те няма да изтърпяват присъдите си в затвора, а ще плащат глоби.Всички 12 политици и активисти на движението отрекоха обвиненията на съда.Заповед за арест беше издадена и на бившия президент на Каталония Карлес Пучдемон, който обаче живее извън страната. Той също е обвинен в подбуждане и злоупотреба с публични данни, като за това получи 13 години лишаване от свобода. Самият Пучдемон не остана безмълвен и заяви, че сепаратистите ще се върнат по-силни.Присъдите провокираха протест и безредици, привържениците на независимостта на каталонците тръгнаха към Барселона с цел да блокират улиците, както и достъпа до метростанциите. Сблъсъци на демонстранти и полицаи е имало и на летището в Барселона, където временно бяха прекратени полетите.Голяма част от осъдените са заемали видни позиции в правителството и парламента на Каталония, сред тях има и влиятелни активисти.В продължение на 4 месеца обвиняемите бяха изслушвани в съдебна зала. Пред съда в Мадрид те заявиха, че са жертви на несправедливост в процес, изграден на базата на „фалшиви“ обвинения. Какво стои зад противоречието с Каталония?Каталонските националисти отдавна поддържат тезата, че техният регион, който има сериозна история, датираща почти 1 000 години, не иска да поддържа финансово по-бедните части на Испания, а данъците, които трябва да плащат, се контролират от Мадрид.В богатия регион живеят около 7,5 милиона души, които притежават собствен език, парламент, знаме и химн.През септември походът в Барселона в подкрепа на независимостта на Каталония от Испания привлече тълпи от около 600 000 души. Така бе отбелязан един от най-ниските резултати за посещаемост в 8-годишната история на протести.", "date": "2019.10.14", "title": "Испанските сепаратисти осъдени на затвор, Пучдемон с нова европейска заповед за арест"}
{"url": "https://offnews.bg/zdrave/chetiri-novi-transplantatcii-u-nas-v-dnite-na-donorstvoto-713130.html", "text": "В навечерието на Европейския ден на донорството (12 октомври) в УМБАЛ „Св. Марина - Варна\" беше реализирана 13-та за тази година донорска ситуация. Благодарение на решението на близките на изпаднал в мозъчна смърт 53-годишен мъж, бяха дарени и трансплантирани органи на четирима души, съобщават от ИА \"Медицински надзор\".В УБ „Лозенец\" успешно са присадени бъбреци на 58-годишна жена и 50-годишен мъж. Нова възможност да живее получи и 56-годишен мъж, на когото в същото лечебно заведение беше трансплантиран черен дроб.Поради липса на съвместимост с подходящ реципиент в България, сърцето е предложено по линия на Евротрансплант и е предоставено на нуждаещ се пациент от болница в Берлин, Германия.Екипът на Изпълнителна агенция „Медицински надзор\", който организира и координира донорската ситуация, изказва своите съболезнования и дълбока признателност към близките на донора.От агенцията изразяват благодарност към работа на екипите от координатори и трансплантолози на УМБАЛ „Св. Марина-Варна\" и УБ „Лозенец\".", "date": "2019.10.14", "title": "Четири нови трансплантации у нас в дните на донорството"}
{"url": "https://offnews.bg/112/liuboven-triagalnik-stoi-zad-ubijstvoto-v-kostenetc-713127.html", "text": "Драматична история за силни чувства и страст, полени с обилно количество твърд алкохол, стоят зад убийството на 34-годишния мъж в Костенец в неделя срещу понеделник.Оказва се, че жертвата, намушкана със 7-8 прободни рани с нож, е седнал да пие на една маса с изгората си и 18-годишния ѝ любовник, от когото тя  чакала първа рожба.За конкретиката на последвалата драма полицейското следствие все още мълчи. Не е ясно дали споминалия се трагично 34-годишен мъж точно тогава е разбрал, че официалното му гадже му изневерява с друг или новината, че носи бебе от него.Първоначалната версия бе, че именно задържаната бременна жена е нанесла смъртоносния удар. Според други източници младият любовник е направил самопризнания.В момента двамата са за 24 часа в ареста.", "date": "2019.10.14", "title": "Любовен триъгълник стои зад убийството в Костенец"}
{"url": "https://offnews.bg/politika/stanishev-na-plovdiv-mu-otiva-inteligenten-kmet-kato-nikolaj-radev-713124.html", "text": "На Пловдив му отива кмет, който е интелигентен, разумен, умерен и който може да върши нещата. Такъв е Николай Радев – човек с личен авторитет и много уважаван директор на Английската гимназия.Това каза президентът на ПЕС и български евродепутат Сергей Станишев, който пристигна в града на тепетата, за да подкрепи листата и кандидатите с № 56. Първият социалист в Европа подчерта, че кандидатурата на Радев е символна за Пловдив, защото той умее да работи с хора, а стотиците успешно подготвени от него ученици доказват способността му да се грижи и за бъдещето. „Аз съм оптимист за Николай Радев”, каза Станишев и прогнозира промяна в синия Пловдив. „Видяхме, че в последния мандат управлението на ГЕРБ е далеч от желаното, въпреки благоприятната икономическа конюнктура”, посочи лидерът на европейските социалисти.Той посъветва пловдивчани да не се подвеждат по кандидатури, които изглеждат атрактивно, но фактически обслужват ГЕРБ. „ГЕРБ знаят , че са в отстъпление и се страхуват, затова са пуснали кандидатури - мюрета, които да отвлекат гласове от основната опозиционна сила БСП и от нашия кандидат Николай Радев”, обясни Сергей Станишев. Той се обърна и към левите избиратели в Пловдив - да не се заблуждават кой е автентичният кандидат на левицата. Станишев беше категоричен, че по същество тези, които управляват държавата, се опитват да си разменят мандатите и в Пловдив. „Пловдивчани да не се подвеждат, а да търсят същинската и дълбоката промяна, която е в техен интерес и която олицетворява Николай Радев”, завърши Сергей Станишев.Както и в други предизборни кампании, когато е посещавал Пловдив, той не изневери на стила си лично да поговори с пловдивчани, раздавайки рекламни материали от единия до другия край на Главната. В червения рейд се включиха също областният председател на БСП Георги Гергов, народният представител Теодора Халачева, Николай Радев с екипа си районни кметове - Тодор Стоилов за р. Централен, Атанас Баташки за р. Северен, Добромира Тошева за р. Тракия, Ангел Иванов за р. Южен, Десислава Йорданова за р. Западен и Йордан Василев за р. Източен. Група млади хора поканиха Станишев на кафе в Капана, за да поговорят как ще се отрази Брекзит на българите, с какви средства ЕС ще се справи с бежанската криза, за Дъблинския регламент и охраната на външните граници на Евросъюза. Там Здравка Минева, млада поетеса, му подари първата си стихосбирка \"Дистанция\".Станишев се спря и на щандовете с пчеларите, от където си купи буркан мед и увери производителите, че български евродепутат от групата на социалистите е ангажиран с проблемите им. На връщане продавач на балони му подари червен с формата на меч, а той го връчи на Николай Радев със заръката да победи опонентите си. Не липсваха и популярните селфита, които младежи си направиха с президента на ПЕС.", "date": "2019.10.14", "title": "Станишев: На Пловдив му отива интелигентен кмет като Николай Радев"}
{"url": "https://offnews.bg/ikonomika/dokument-na-pravitelstvoto-oproverga-borisov-za-sastoianieto-na-patish-713131.html", "text": "Четирдесет процента от пътища в България са в окаяно състояние и е необходима здрава финансова инжекция, за да се ремонтират или изградят наново. Това се разбира от доклад за състоянието на безопасността за движение в страната, публикуван в правителствения Портал за обществени обсъждания, цитиран от \"Сега\". Докладът е изготвен от създадената наскоро Държавна агенция \"Безопасност на движението по пътищата\".На повече от 20 г. са по-голямата част от 19 500-километровата мрежа и се нуждаят от спешен ремонт.От данните в доклада се разбира, че 25% от българските пътища са с лошо състояние на настилките, а други 13.3 на сто са с незадоволително. Подчертава се, че тези близо 40% от пътищата представляват риск от гледна точка на пътната безопасност. Настилката на 22% от шосетата е в задоволително състояние, а на 27 на сто от тях са в добро състояние. Скромните 12% са за отлични пътища.Малко над половината пътна мрежа е с незадоволително състоянието на банкетите. Отводнителните окопи са проблем при 56 на сто от пътищата. Две трети от хоризонталната маркировка по българските пътища също е в незадоволително състояние.Над 20% от републиканската пътна мрежа попада в границите на населени места. Авторите на доклада твърдят, че това увеличава значително риска от пътнотранспортни произшествия. Статистиката за произшествията, загиналите и ранените насочва към необходимостта от подобряване на пътната инфраструктура.Концентрация на ПТП има на 77 участъка. В доклада е записано още, че са нужни допълнителни мерки по отношение на техническото им състояние – непочистено крайпътно пространство, недобро състояние на маркировка, липса на разпознаваемост и идентифициране на потенциалните опасности.", "date": "2019.10.14", "title": "Документ на правителството опроверга Борисов за състоянието на пътищата"}
{"url": "https://offnews.bg/zdrave-i-krasota/mrasniat-vazduh-vodi-do-opleshiviavane-pokazva-izsledvane-713123.html", "text": "Мръсният въздух може да предизвика косопад и оплешивяване. Резултати от ново изследване, представено на конгреса на Европейското общество на дерматовенеролозите в Мадрид миналата седмица показват, че въздействието на обичайните замърсители е свързано с косопада при хората.В хода на свое проучване експерти от Южна Корея са изследвали клетки в космените фоликули, в които са открити микрочастици от замърсители на въздуха.Резултатите показват, че въздействието на микрочастиците PM10 и емисиите отделяни при изгарянето на дизелово гориво във въздуха снижава нивото на β-катенин, протеин, който отговаря за растежа на косата. Учените открили и че нивата на още три протеина (циклин D1, циклин Е и CDK2), чиито функции са свързани с ръста и здравината на косата, се понижават под въздействието на замърсяващите въздуха вещества.\"Въпреки че връзката между мръсния въздух и заболявания като рак, хронична обструктивна болест на белите дробове, сърдечносъдови заболявания е добре известна, на практика няма изследвания за въздействието на конкретни вещества върху кожата и косата на човека\" – казва авторът на изследването Хюк Квон от Научно-изследователския център на Южна Корея.Експертите твърдят, че тяхното проучване обяснява как замърсителите на въздуха могат да въздействат на клетките на космения фоликул и да предизвикат косопад. Рискът от оплешивяване се повишава с увеличаване на замърсеността на въздуха.Според учените особена вреда на космения фоликул нанасят микрочастиците, които се отделят във въздуха при изгарянето на бензина и въглищата, както и при добива на полезни изкопаеми и производството на строителни материали – цимент, тухли, фаянс.", "date": "2019.10.14", "title": "Мръсният въздух води до оплешивяване, показва изследване"}
{"url": "https://offnews.bg/112/motorist-zagina-vav-varna-713134.html", "text": "Такси блъсна и уби мотоциклетист на бул. \"Княз Борис I\" в района на Спортната зала във Варна тази сутрин. Самоличността на загиналия засега не се съобщава. МВР обяви, че моторът е с италианска регистрация.Мотоциклетистът се е движел по бул. \"Княз Борис I\" в посока центъра на Варна. Таксито идвало откъм ул. \"Васил Друмев\" и първоначално е спряло на стопа. Когато тръгнало обаче, в него се ударил движещият се по булеварда мотор, предаде МВР.Полицията продължава изясняването на причините за сблъсъка. ", "date": "2019.10.14", "title": "Моторист загина във Варна"}
{"url": "https://offnews.bg/obshtestvo/anglichanin-pochina-v-sofia-naj-veroiatnata-prichina-e-droga-713135.html", "text": "Англичанин е починал в София днес по обяд, съобщи Нова тв, като се позовава на СДВР. В момента се извършва аутопсия, която ще установи причината за смъртта, уточниха от полицията.По непотвърдена информация той е употребил наркотици. Мъжът е бил намерен снощи около 22 часа в неадекватно състояние. Откаран е за лечение, но въпреки усилията на лекарите е починал.", "date": "2019.10.14", "title": "Англичанин почина в София, най-вероятната причина е дрога"}
{"url": "https://offnews.bg/kultura/kinomania-2019-shte-razdade-detski-oskari-za-vtora-poredna-godina-713129.html", "text": "За втора поредна година в рамките на продуцирания от НДК фестивал Киномания /14-28 ноември/ ще бъдат раздадени детски Оскари за кратки игрални и анимирани филми, измислени, заснети, изиграни и режисирани от деца.Детският мини фестивал ще бъде част от програмата на традиционния кино фестивал - на 23 ноември 2019 в кино “Люмиер Лидл” от 10.30 ч. ще бъдат отличени най-добрият игрален и най-добрият анимационен филм, най-добрата актьорска игра, най-добър оператор, най-добър сценарий, декор и адаптация.Тази година ще има и награда в специална нова категория за детски филм на тема „гледай” – основното послание на Киномания 2019.След успеха на детския кино фестивал на миналогодишната Киномания тази година организаторите отварят широко вратите си за творчеството на деца от цялата страна! Ако обичате да създавате кратки игрални филми или стоп моушън анимации, сега имате уникалната възможност творчеството ви да бъде показано на голям екран и да се състезава с десетки други детски творби!Специално жури от популярни личности ще подбере най-добрите предложения, а условията са следните:Сценаристите, актьорите, операторите и режисьорите да са деца на възраст от 7 до 14 години.Дължината на филмите да бъде до 3 минути.Историите да не включват диалог и аудио реплики.Да може да докажете, че децата са създатели на филма.Творбите трябва да бъдат изпратени до 8 ноември 2019 на  или като съобщение на Facebook страницата: .Най-добрите от предложенията ще бъдат излъчени на големия екран на „“ на 23 ноември 2019 в кино „Люмиер – ЛИДЛ“, НДК.„Очакваме тази година децата да ни изненадат още повече с невероятни истории и сюжети! Каним всички малки кино ентусиасти, които измислят, създават и монтират свои собствени истории, да ни изпратят кратките си филмчета, за да им помогнем да достигнат до големия екран! – споделя Марина Николова от NIM Animations, организатор на детския кино фестивал.", "date": "2019.10.14", "title": "Киномания 2019 ще раздаде детски 'Оскари' за втора поредна година"}
{"url": "https://offnews.bg/politika/ninova-za-rodnoto-proizvodstvo-e-nuzhna-darzhavna-politika-i-podkrepa-713133.html", "text": "Председателят на БСП Корнелия Нинова посети Твърдица и Нова Загора по случай Петковден - празник и на двата града. Заедно с кандидатите за кметове на Твърдица Ваня Колева и на Нова Загора Румен Христов поздравиха жителите и пожелаха просперитет и здраве.\"Нека Света Петка да ви пази. Бъдете силни и свободни хора. Пазете младите и се грижете за възрастните\", пожела Нинова.Лидерът на БСП разговаря с производители на български стоки. Тя заяви, че за родното производство е нужна държавна политика и подкрепа.", "date": "2019.10.14", "title": "Нинова: За родното производство е нужна държавна политика и подкрепа"}
{"url": "https://offnews.bg/futbol/v-levski-umuvat-kak-da-osvobodiat-chetirima-ot-novite-713102.html", "text": "Ръководството на Левски умува как да се раздели с четири от новите си попълнения, които дойдоха на „Герена” през лятото. И четиримата вече не попадат в плановете на старши треньора Петър Хубчев, след като разочароваха с представянето си до този момент.Според информация на „Меридиан мач”, става дума за двамата играчи, които пристигнаха от Септември – Асен Чандъров и Здравко Димитров, както Дени Алар и Насиру Мохамед.Бъдещето на Чандъров изглежда най-сигурно и той на 100 процента ще напусне „Георги Аспарухов” през зимата. В момента той се подвизава при „сините” под наем и се очаква да бъде отпратен по време на паузата в шампионата. Същата съдба очаква и Здравко Димитров.Твърди се, че от щаба на Левски ще се опитат да върнат Дени Алар в Рапид Виена, откъдето нападателят дойде контузен. Роля за това може да изиграе желанието на футболиста, който също иска да си тръгне от България. Най-сложна е ситуацията с Насиру Мохамед, който има дългосрочен договор с клуба от „Герена”. Не е изключено от Левски да пратят футболиста си под наем в друг отбор до края на сезона.Ръководството на Левски умува как да се раздели с четири от новите си попълнения, които дойдоха на „Герена” през лятото. И четиримата не попадат в плановете на старши треньора Петър Хубчев, след като разочароваха с представянето си до този момент. Според информация на „Меридиан мач”, става дума за двамата играчи, които пристигнаха от Септември – Асен Чандъров и Здравко Димитров, както Дени Алар и Насиру Мохамед.Бъдещето на Чандъров изглежда най-сигурно и той обезателно ще напусне „Георги Аспарухов” през зимата. В момента той се подвизава при „сините” под наем и се очаква да бъде отпратен по време на паузата в шампионата. Същата съдба очаква и Здравко Димитров.Твърди се, че от щаба на Левски ще се опитат да върнат Дени Алар в Рапид Виена, откъдето нападателят дойде контузен. Роля за това може да изиграе желанието на футболиста, който също иска да си тръгне от България. Най-сложна е ситуацията с Насиру Мохамед, който има дългосрочен договор с клуба от „Герена”. Не е изключено от Левски да пратят футболиста си под наем в друг отбор до края на сезона.", "date": "2019.10.14", "title": "В Левски умуват как да освободят четирима от новите"}
{"url": "https://offnews.bg/futbol/natcionalite-po-futbol-sa-blizo-do-pozoren-antirekord-713103.html", "text": "Националният отбор по футбол е на 180 минути от уникален антирекорд, който не се е случвал в историята, откакто се провеждат евроквалификации с групи, показва справка на \"24 часа\". Те са напът да завършат цикъла без постигнат успех.Позорът е напълно реален, тъй като досега не записахме победа,  а ни предстоят двубои срещу двата най-силни отбора в групата - Англия и Чехия, в София. Първият е тази вечер, а вторият е през ноември, когато приключват квалификациите.За първото европейско първенство през далечната 1960 г., когато системата е с директни елиминации губим от Югославия след 0:2 в Белград и 1:1 в София. И тогава е единственият път, когато не правим победа.Най-големият резил до момента бе в квалификациите за първенството през 2012 г., когато сме били твърдо последни в групата, но все пак записваме победа. Под ръководството на Лотар Матеус и с гол на капитана на настоящия отбор Ивелин Попов надвиваме с 1:0 Уелс като гости в Кардиф на 7 септември 2010 г.Интересното е, че и тогава сме в една група с Англия и Черна гора, както и сега. А от състава на Матеус в този на Красимир Балъков освен Попов е и вратарят Николай Михайлов, който е резерва в Левски.България вече записа най-дългата си серия без победа в официален мач, сега остава да направим поредния резил, който не се е случвал в историята на националния отбор, заключава изданието.", "date": "2019.10.14", "title": "Националите по футбол са близо до позорен антирекорд"}
{"url": "https://offnews.bg/politika/ninova-nad-500-mladi-hora-sa-chast-ot-nashite-kandidati-713105.html", "text": "Председателят на БСП Корнелия Нинова посети Казанлък, за да подкрепи кандидата за кмет, издигнат от левицата - Стоян Петров, листата за общински съветници и кандидатите за кметове на населени места. “Поздравявам ви за всичко, което правехте като опозиция в годините на управление на ГЕРБ в общината. Ще изтъкна само едно - благодарение на вас, беше спасена Равда от продажба и обслужване на задкулисни интереси. Така показахте, че няма да допуснете разграбване на общинската собственост и знам, че ще продължавате да пазите интересите на съгражданите си”, заяви Нинова.Тя продължи, че кандидатът на БСП Стоян Петров е човек, завършил военноморското училище, капитан трети ранг, човек, който никога не се е докосвал до политиката, до обществена поръчка. ”Той е почтен професионалист, отдаден на вас. Предлагаме ви личност, чийто живот е отдаден на честта и достойнството”, каза още председателят на левицата. Тя изрази подкрепа и за листата за общински съветници и подчерта, че тя е съчетание на много опитни и много млади хора, а средната възраст е 39 години. “Това е един от резултатите на промяна в партията. В цялата страна имаме над 500 млади хора кандидати за кметове и общински съветници”, подчерта Нинова. Тя обясни нуждата от промяна и в Казанлък - общината се управлява задкулисно, правят се ремонти на ремонтите, не се прави социална политика. “Има потенциал за промяна, а единствената пречка е страхът - страхът да изкажеш мнение, да критикуваш властта, дори да бъдеш днес тук. Нека помогнем на всеки да бъде свободен човек”, завърши Нинова.“Време е за промяна. Няма друга по-силна кауза от тази- да върнем Казанлък на казанлъчани”, заяви председателят на общинската администрация на БСП Румяна Друмева.Кандидатът за кмет Стоян Петров подчерта, че е приел да бъда кмет от най-голямата партия в България- БСП, защото е обединена и отворена за по-широк кръг от хора. “Не приемам модела на управление на Казанлък - еднолични решения, липса на професионалисти. Управляващите искат да ги слушаме, но забравиха да ни чуват. Искат да виждаме свършеното, но забравиха да ни гледат в очите. Не приемам разделението в обществото. Знам кой съм, какво мога и всичко можем да постигнем, ако сме заедно”, каза още Петров.", "date": "2019.10.14", "title": "Нинова: Над 500 млади хора са част от нашите кандидати"}
{"url": "https://offnews.bg/politika/iavor-bozhankov-s-chetiri-saveta-kam-mladezhite-za-uspeh-v-zhivota-713106.html", "text": "Четири съвета за успех в живота даде на младите хора кандидатът за кмет на Горна Оряховица Явор Божанков. „Успехът в живота не е на финала на късия спринт, той е на финала на последния километър от дългия маратон. Не очаквайте бързи плодове от вашата работа. Ако системата ви дразни, не чакайте тя да се промени сама - променете я вие. Търсете съмишленици - никога не оставяте вашите приятели, които се борят за истина и свобода сами“. С тези четири съвета се обърна към стотици младежи Божанков. Кандидатът за кмет, издигнат от коалиция „БСП за България“, АБВ и „Движение 21“ им подари концерт на любимия им хип-хоп певец 100 кила. Подкрепен от Маги Джанаварова и двама гайдари, известният рапър започна участието си с патриотичната песен „100 гайди“.„Горна Оряховица има чудесни, млади, креативни и модерни хора. Именно заради това направихме днешното събитие“, посочи Явор Божанков и разказа за нещата, които винаги са го водили в живота.„Възрастните казват, че в кариерата, в работата, в политиката животът чака младите хора с отворени врати. Като завършите и се сблъскате с трудностите, разбирате, че той не ни чака с отворени обятия“, каза кандидатът за кмет. Той добави, че когато е прохождал в политиката и е станал народен представител, е заявил, че иска да преследва истината и справедливостта. \"Срещнах цялата лошотия и упорство на света. Защото нищо не е толкова лесно и розово. Истинските неща в живота искат жертви и отговорност“, разказа Божанков.", "date": "2019.10.14", "title": "Явор Божанков с четири съвета към младежите за успех в живота"}
{"url": "https://offnews.bg/112/18-godishno-momche-zagina-sled-sblasak-s-gligan-na-patia-4-ma-sa-rane-713098.html", "text": "Младеж на 18 години е загинал на място при катастрофа край Карнобат, след като блъснал излязло на пътя диво прасе, съобщиха от бургаската полиция.Момчето е пътувало в лека кола, която се движела с несъобразена скорост. Управлявал я е 20-годишен младеж от с. Черково.Инцидентът е станал късно вечерта на 11 октомври на пътя между Черково и Карнобат. 18-годишното момче е починало на място, а шофьорът е в бургаската болница с комоцио и без опасност за живота.Пострадали са още двама негови спътници. 19-годишен младеж от с. Черково също е настанен в УМБАЛ-Бургас с комоцио и без опасност за живота. 18-годишен младеж от същото село е получил контузии по тялото и е настанен в Първа хирургия на УМБАЛ – Бургас, без опасност за живота. 30-годишен мъж от Черково е получил комоцио, без опасност за живота е и след преглед е освободен за домашно лечение.", "date": "2019.10.14", "title": "18-годишно момче загина след сблъсък с глиган на пътя, 4-ма са ранени"}
{"url": "https://offnews.bg/temida/bhk-ne-haresva-nito-protcedurata-nito-kandidata-za-glaven-prokuror-713107.html", "text": "Качеството на процедурата за избор на главен прокурор и самият кандидат Иван Гешев е ниско, се казва в становище на адвокат Адела Качаунова, директор на Правната програма на Българския хелзинкски комитет, до Висшия съдебен съвет. Становището се състои от три части — за процедурата, за кандидата, както и десет въпроса, които да му бъдат поставени по време на предстоящото му изслушване.Качеството на процедурата е ниско поради факта на номиниране на един-единствен претендент за поста, което не може да гарантира качество на избора и оставя съмнения за прозрачността му. На второ място тази оценка е обоснована с ниското обществено доверие към процедурата и кандидата, принос за което има институционалното поведение до момента — както стремежът кандидатът да е само един и без конкуренция, така и необичайната активност по предоставяне на становища в негова подкрепа от страна на субекти, които не са имали пресечни точки с него. Те нямат право да предоставят становища съгласно чл. 173, ал. 8 от Закона за съдебната власт заради това, че са органи на съдебната и на изпълнителната власт.Кандидатът не демонстрира познаване или зачитане на основните принципи на правото, на конституционното право и на правата на човека. Освен това публично е демонстрирал подигравателно отношение към гражданските организации, работещи за защита правата на човека.Въпросите, които БХК иска ВСС да постави на изслушването на Гешев, са насочени към изпълнението на решенията на Европейския съд по правата на човека по делата \"Колеви срещу България\", \"Великова срещу България\", \"Ленев срещу България\" и \"Димитър Митев срещу България\"; изпълнението на задължението на главния прокурор да охранява разделението на властите; намаляване на осъдителните присъди за вреди, причинени от прокуратурата; за възможността за съдебен контрол върху отказите на прокуратурата да образува досъдебно производство; за изпълнението на изискванията на Стокхолмските директиви на ЕС; както и за борбата срещу престъпленията, мотивирани от предразсъдъци („престъпленията от омраза“).", "date": "2019.10.14", "title": "БХК не харесва нито процедурата, нито кандидата за главен прокурор"}
{"url": "https://offnews.bg/ikonomika/otkriva-se-52-oto-spetcializirano-izlozhenie-strojko-ekspo-713114.html", "text": "От 16 до 20 октомври в Националния дворец на културата, София, ще се проведе специализираното изложение за архитектура, строителство и обзавеждане СТРОЙКО ЕКСПО. За петдесет и втори път над 130 фирми ще покажат своите най – нови продукти и услуги през петте дни на изложението. Диапазонът на предлаганите стоки е много голям – строителни материали, мека мебел, кухни, дограми, озеленяване, пречиствателни станции и актуалните за сезона отоплителни уреди. Предимството за посетителите е централната локация с удобен паркинг и близост до метростанция, възможността на едно място да се видят и пробват най-новите продукти на водещи фирми от бранша.Традиционно по време на изложението се дават големи отстъпки, които достигат до 30 %. Посетителите имат възможност да се възползват и от редица различни промоции и томболи, които участниците в изложението предоставят. Входът за изложението е свободен, всеки е добре дошъл, независимо дали е краен потребител или търси бизнес партньорства. Изложението е отворено за посетители от 10.00 до 19.00 часа.Тази есен по време на СТРОЙКО ЕКСПО ще бъдат проведени някои интересни инициативи:. Три въздействащи фоторазказа, отличени с редица награди, ще бъдат представени на третия етаж на изложението:„КАЛЕНИ В ОГЪН“ на Тихомира Методиева показва обикновени хора с необикновено хоби. Те рискуват живота си, за да помагат в ситуации, в които хората обикновено бягат - пожари, наводнения, земетресения и други бедствия. В момента в България има 220 доброволни формирования, в които членуват близо 3000 доброволци. Самата Тихомира Методиева е доброволец-пожарникар и секретар на Националната асоциация на доброволците в Република България.В поредица от фотоси под названието „ВИЖ ТОВА или историята на кучето водач“ Борислав Трошев разказва за единственото по рода си училище за кучета водачи за незрящи в България, създадено от фондация “Очи на четири лапи”. Снимките са запечатали моменти от обучението на бъдещите четириноги помощници, от живота им в приемни семейства, както и от всекидневието на куче водач, което вече помага на човек с увредено зрение.Проектът на Добрин Кашавелов „ВОДА ЗА ХАИР“ представя бай Манчо - човек, посветил живота си на търсенето на вода и изграждането на чешми „за хаир“. Освен с дарбата си да открива и “чува” водата, родопчанинът от десетилетия помага на хората и по много други начини. Възрастният мъж всяка седмица се моли и еднакво почита и джамията, и църквата. Казва, че водата е жива и разбира всичко.Безплатни уроци за деца и възрастни. На 18 октомври от 16 до 19 часа и на 19 и 20 октомври от 10 до 19 часа на третия етаж на НДК. ще се проведе на 18 октомври от 10 часа в Клуб 1, НДК. Очаквайте лектори, които ще споделят своя опит в създаването на зелени публични и частни пространства. Какво ни е нужно, за да направим града, в който живеем зелен? Защо е прекрасно около нас да е зелено? Каква е връзката между дърветата, хората и града? Ще търсим отговори, които да ни вдъхновят да създадем своята градина.", "date": "2019.10.14", "title": "Открива се 52-ото специализирано изложение СТРОЙКО ЕКСПО"}
{"url": "https://offnews.bg/snukar/superzvezdite-na-snukara-shte-meriat-sili-v-otkritoto-parvenstvo-na-an-713108.html", "text": "От днес до неделя ще се проведе първият турнир от поредицата Home Nations Series - откритото първенство на Англия, което ще превземе залата К2 Leisure Center в Кроули. През миналата година Стюарт Бингам спечели титлата, побеждавайки на финала Марк Дейвис с 9:7.В схемата са поставени 128 участници, включително световният номер едно и шампион на планетата Джъд Тръмп, който започва участието си срещу ветерана Питър Ебдън. Марк Селби, Марк Уилямс, Нийл Робъртсън и разбира се Рони О'Съливан също са в стартовия списък, а на базата на досегашната си форма този сезон, най-голям фаворит за титлата е Шон Мърфи.Сред любопитните двубои в първия кръг е дуелът между победителят в първото издание на турнира преди три години Лиан Уенбо и Кайрън Уилсън. Кен Дохърти и Марко Фу ще разкрасят първия кръг с двубой на бивши играчи от топ 16. Единственото голямо име сред отсъстващите е това на Джон Хигинс.Освен за купата, която носи името на 6-кратния световен първенец Стийв Дейвис, играчите ще се борят и за наградата от 70 000 паунда. Другите три турнира от Home Nations Series са първенствата на Северна Ирландия, Шотландия и Уелс. Ако някой успее да сътвори чудо и да спечели всички четири турнира, той ще прибере и награда от един милион паунда.Мачовете в първите четири дни ще са във формат 4 от 7, а от четвъртфиналите напрежението ще нарасне, когато форматът се превърне в 5 от 9.Преките предавания на Евроспорт от ранната сесия ще започват в 14:45, а късната ще стартира 20:45. Всички сесии, включително на финала, ще бъдат излъчени по Евроспорт 1, а шоуто ще бъде допълнено от вече традиционните студия от мястото на събитието, които ще бъдат украсени и с множество гостувания на най-големите звезди.", "date": "2019.10.14", "title": "Суперзвездите на снукъра ще мерят сили в Откритото първенство на Англия"}
{"url": "https://offnews.bg/politika/anketata-ni-za-pernik-ochertava-se-zhestoka-bitka-gerb-bsp-713101.html", "text": "Жестока битка между сегашната кметица от ГЕРБ Вяра Церовска и кандидата на БСП Станислав Владимиров показват временните резултати от анкетата на OFFNews за изборите в Перник. До момента в допитването сред читателите ни герберката има 36,18% от гласовете, а опонентът ѝ от червената партия 35,77%. Разликата между двамата до момента е само 1 глас повече. Но още не е минал дългоочаквания от всеки истински перничанин Вотът в близкия до столицата областен център традиционно е труден за прогнозиране. До голяма степен това е така и заради често сменящите се нагласи сред хората свързани с минното дело. Ще има или няма да има инструктаж и в полза на кой от кандидатите ще бъде? Анкетата ни няма как да даде отговор на този най-важен въпрос. Иначе значителна подкрепа в допитването на OFFNews привлича и Велизар Варадинов от Демократична България. За него са заявили, че ще гласуват 24,39 процента от попълнилите анкетата ни.Анкетите на OFFNews за местните избори в областните градове ще са активни до 25 октомври. ", "date": "2019.10.14", "title": "Анкетата ни за Перник: Очертава се жестока битка ГЕРБ - БСП"}
{"url": "https://offnews.bg/obshtestvo/pian-mazh-nasaska-pitbula-si-sreshtu-bashta-i-sin-713109.html", "text": "Баща и син са пострадали, след като домашното куче на 46-годишен мъж от разградското село Сейдол ги нападнало, съобщиха от ОД на МВР - Разград.На 13 октомври собственикът на питбула влязъл в конфликт с 48-годишен мъж и неговият син. Първо нанесъл порезна рана с нож на сина, а след това насъскал кучето си срещу двамата мъже. Пострадалите са били приети от ЦСМП-Лозница за обработване на раните, след което са освободени за домашно лечение. Мъжът, собственик на кучето, е задържан в РУ-Лозница и е установена употреба на алкохол с 2,94 промила. Започнато е съдебно производство.", "date": "2019.10.14", "title": "Пиян мъж насъска питбула си срещу баща и син"}
{"url": "https://offnews.bg/zdrave-i-krasota/bezplatni-pregledi-za-akne-vav-vma-713112.html", "text": "Специалисти от Клиниката по дерматология на Военномедицинска академия ще консултират безплатно пациенти, които страдат от акне, съобщиха от ВМА.Прегледите ще се извършват на 15, 16 и 17 октомври 2019 г., между 10.00-12.00 часа, в кабинет № 218, на втория етаж в поликлиниката.За целта е необходимо да се направи предварително записване на 02/ 92 25 002 и 02/ 92 26 181, между 08.00 и 14.00 часа. Не се изисква направление от личния лекар.Съвместната кампания с известен козметичен бранд се провежда за поредна година и има за цел запознаване с необходимостта от получаване на експертен съвет от специалист-дерматолог за своевременното лечение и правилната грижа за мазната и проблемна кожа, предразположена към акне. Акнето е най-често срещаното кожно заболяване, което засяга до 90% от тийнейджърите и 50% от младите хора над 25-годишна възраст. Кампанията има за цел да популяризира, превенцията и ключовата роля на дерматолога, както и че акнето е лечимо кожно заболяване.", "date": "2019.10.14", "title": "Безплатни прегледи за акне във ВМА"}
{"url": "https://offnews.bg/futbol/tceli-shest-promeni-v-sastava-na-anglia-za-macha-s-balgaria-713116.html", "text": "Селекционерът на английския национален отбор по футбол Гарет Саутгейт по всяка вероятност ще направи впечатляващите шест промени в стартовия си състав за днешния двубой срещу България, пишат медиите на Острова.Двата отбора ще се изправят един срещу друг в тази вечер от 21:45 часа на стадион \"Васил Левски\" в евроквалификационна среща от Група А.Възможно е дебют за \"трите лъва\" в отбрана да направи Тайрън Мингс от Астън Вила. Той ще играе на мястото на Майкъл Кийн. Негов партньор ще бъде многомилионната покупка на Манчестър Юнайтед - Хари Магуайър.Трент Александър-Арнолд пък ще започне отдясно на отбраната вместо Киърън Трипиър, а Бен Чиуел ще замени наказания Дани Роуз отляво.Деклан Райс пропусна последната тренировка на \"трите лъва\", което увеличава шансовете на Хари Уинкс да попадне сред стартовите 11.Рос Баркли може би ще се появи на мястото на Мейсън Маунт, а Джейдън Санчо се очаква да получи почивка за сметка на Маркъс Рашфорд.", "date": "2019.10.14", "title": "Цели шест промени в състава на Англия за мача с България"}
{"url": "https://offnews.bg/futbol/balakov-otricha-problem-s-rasizma-v-balgaria-713089.html", "text": "Селекционерът на България Красимир Балъков вярва в шансовете ни да изненадаме Англия в европейската квалификация тази вечер от 21,45 часа на националния стадион \"Васил Левски\". Според бившия наставник на Етър България има своите шансове, но трябва да има съвкупност от много фактори, за да успеем да измъкнем позитивен резултат от четвъртите в света на Гарет Саутгейт.„При всички положения ще има ротации в отбора. Опитваме се да решим проблемите си, имаме по-малък избор от Англия, но утре ще започнат тези, които смятам, че ще са готови за битка. Отново ще повторя – нашата цел е март месец и баражите, това е истината и реалността. Англичаните играят с много динамика, имат играчи от световна класа и ние ще се съобразим с това. Иска ми се да стане хубав спектакъл. Ако Господ е с нас както през 1993 г., можем да направим нещо“, заяви Балъков пред медиите.Балъков изрази своето мнение и относно евентуални проблеми с расизма, които могат да възникнат на стадиона. Темата бе широко обсъждана последната седмица, тъй като редица играчи на Англия изразиха своята готовност да напуснат терена в София, ако бъдат подложени на расистки скандирания.Според националния ни селекционер този въпрос не бива да бъде преекспониран, защото няма смисъл да се коментира нещо, което не се е случило.„Аз мога да говоря само за нещата на терена. Иска ми се да станем свидетели на един празник, да няма инциденти и да спазваме правилата, наложени от УЕФА. В българското първенство нямаме проблем с расизма. Има много чернокожи футболисти в България, но нямаме такъв проблем като в Англия. Там има повече националности и този проблем очевидно съществува, след като е повдигнат“, каза Красимир Балъков.", "date": "2019.10.14", "title": "Балъков отрича проблем с расизма в България"}
{"url": "https://offnews.bg/tenis/zverev-stilat-na-medvedev-e-nevizhdan-dosega-713115.html", "text": "Младият талант в мъжкия тенис Александър Зверев не спести похвалите си по адрес на Данил Медведев от когото загуби финала на турнира от сериите Мастърс в Шанхай с 4:6, 1:6.Германецът отличи прецизната и на моменти нестандартна игра на руснака, който вече има четири титли и невероятните 59 победи от началото на сезона.\"Данийл е играч, който играе по начин, какъвто не сме виждали досега. Може би не прави мощни уинъра или високи форхенди или нещо такова, но стилът му е невиждан досега.Играе много плоско. Използва удари, при които просто нямаш какво да направиш с топката. Много е трудно срещу такива удари да играеш агресивно.Както казах и на корта - в момента той е може би най-добрият играч в света. Поздравления за него\", каза Зверев.Това е втора титла за Медведев от Мастърс сериите, след като през лятото беше над всички и в Синсинати. Това беше шести последователен финал за него в АТР тура, като той спечели 4-ти трофей за сезона и общо 7-ми в кариерата му.", "date": "2019.10.14", "title": "Зверев: Стилът на Медведев е невиждан досега"}
{"url": "https://offnews.bg/obshtestvo/i-dnes-shte-si-spomnim-za-liatoto-713083.html", "text": "Началото на седмицата започва с топло за сезона време.Понеделник и вторник ще е предимно слънчево над цялата страна. Максималните температури ще са между 22 и 24 градуса, а най-ниските 10 градуса. Валежни не се очакват.В сряда облачността ще е променлива, но без валежи. Температурите остават без промяна. В четвъртък ни очаква топло и безоблачно време с максимални температури до 24 градуса. В петък облачността ще се увеличи главно в западната част на страната. ", "date": "2019.10.14", "title": "И днес ще си спомним за лятото"}
{"url": "https://offnews.bg/politika/vanshnite-ministri-na-es-shte-obsazhdat-siria-i-voennata-operatcia-na-713079.html", "text": "Вицепремиерът и министър на външните работи Екатерина Захариева ще участва в заседанието на Съвета \"Външни работи\" на ЕС в Люксембург.Сред основните теми на срещата са ситуацията в Сирия и военната операция, предприета от Турция там, както и напрежението в Източното Средиземноморие във връзка с новите сондажни дейности на Турция.Външните министри от ЕС ще проведат работен обяд с министъра на външните работи на Украйна Вадим Пристайко. Очаква се на него да бъдат обсъдени отношенията между Европейския съюз и Украйна, която е една от водещите държави в инициативата „Източно партньорство\". Ще бъдат дискутирани възможностите за засилване на политическото сближаване и икономическата интеграция на страната с ЕС в съответствие със Споразумението за асоцииране, както и усилията за урегулиране на ситуацията в Донбас.Външните министри ще присъстват и на прощална вечеря с Върховния представител на ЕС по въпросите на външните работи и политиката на сигурност Федерика Могерини, чийто мандат изтича в края на октомври 2019.", "date": "2019.10.14", "title": "Външните министри на ЕС ще обсъждат Сирия и военната операция на Турция"}
{"url": "https://offnews.bg/obshtestvo/petkovden-e-chestito-na-imenitcite-713080.html", "text": "Църквата почита днес паметта на Св. преподобна Параскева Епиватска, наричана от нашия народ и Петка Българска. Имен ден празнуват Параскева, Петко, Пенчо, Петкан, Пеньо, Пенко, Паруш, Петричка, Петкана, Кева.Народът ни нарича празника Зимен Петковден, защото според вярванията бележи прехода към зимата.Света Петка се смята за закрилник на дома и семейството. От Петковден започват сгледите на годежите и сватбите, тъй като в народните разбирания светицата е покровител на раждането и плодовитостта, както при хората, така и при животните. Петковден бележи края на земеделската работа – последната есенна сеитба, прибирането на реколтата. До тогава всичката земеделска работа трябва да е приключила, за това и народа казва „ На Петковден ралото да ти е под стрехата”.На Петковден се правят родови курбани и се месят обредни хлябове. На масата се слага гювеч с овнешко, курбан чорба, сармички с лозови листи, шкембе и ястия с праз. Св. Параскева ЕпиватскаНякъде през Х-ХI в. в благочестиво семейсtтво от село Епиват, населено по това време от тракийски славяни, на брега на Мраморно море недалеч от Цариград,, се родила Божията отроковица Параскева. Възпитана в християнско благочестие, от детство, стремежът й бил живот според Господните заповеди, защото знаела, че единственият начин да заживее с Господа е опазването на закона му в пълнота. Положила милосърдието за свое духовно основание.Онази добродетел, която на дело изпълнява Господнята повеля: “възлюби своя ближен като самия себе си”. Така живеела праведната девица, докато дошло времето да посвети себе си, според единственото си желание, на Господа. Това станало веднага щом починали родителите й. С брат си Евтимий, който също посветил себе си на Господа в епископско служение, раздали имуществото си на бедните и всеки тръгнал по тесния и скръбен път към Господа.Подвизавала се девицата Господня в преподобнически подвизи първо в родния си град, после в Цариград, сетне в Иорданската пустиня. Както се казва в житието й, “трупала подвиг след подвиг”. Изнурявала плътта си, за да очисти разума и чувствата си от стремежите на плътта, защото добре познавала Господните слова: “само чистите по сърце ще видят Бога”. А това бил единственият й стремеж. Да заживее по дух, подобно на светите ангели, за да се сподоби с лицезрението на Господа.Залогът за това бил отречението от света, от похотта на очите и сластите житейски. Деянието било помненето на смъртта, монашеския постриг (според някои изследователи светата приела монашески постриг при първото си отиване в Цариград, а според други – в девически манастир в околностите на Иерусалим, където се подвизавала в иноческия чин няколко години преди отшелничеството си) и пустинножителство.Византийската църква, в чийто диоцез се намирал тогава Епиват, положила грижи за прославата на тази чудна Божия девица, просияла в преподобнически подвизи. През ХII в. един патриаршески дякон в Цариград написал първото й житие.До 1231 г. мощите на преподобната се намирали в местната църква на съседно на Епиват градче, където светицата, според първото й житие, била почитана “като изцелителка и покровителка на бедните”. Сетне, подтикнат от благочестиви подбуди, българският цар Иоан Асен II и улеснен от благоприятни политически обстоятелства, пренесъл светите й мощи като най-ценно съкровище в старопрестолния Търновски град.Три години след това, когато Срацимировата държава паднала под османска власт, мощите на св. Параскева били отнесени в Белград. А и след неговото падане отново били занесени в Цариград. Оттам благочестивият молдовски владетел от български произход Василий Лупу пренесъл мощите в град Яш, столица на тогавашното Молдовско княжество, днешна Румъния. Това станало, според положения надпис, в храма “Свети Три светители” на 13 юни 1641 г. На 27 декември 1888 г. мощите на света Параскева биват пренесени в новата митрополитска катедрала на града “Сретение Господне”, където почиват и до днес. ", "date": "2019.10.14", "title": "Петковден е, честито на имениците"}
{"url": "https://offnews.bg/obshtestvo/novo-5-shofiorskite-izpiti-shte-sa-na-kola-razlichna-ot-uchebnata-713093.html", "text": "Кандидатите за шофьори ще провеждат изпита за книжка на автомобил, различен от този, на който са се учили да карат. Това предвижда проект на транспортното министерство за промяна за реда за провеждане на изпитите.Проектът предвижда повече часове за кормуване за сметка на часовете за теория.Бившият началник на КАТ Алекси Стратиев коментира пред бТВ, че поправката не е радикална и ще доведе до по-добра подготовка. От думите му се разбра, че цената на шофьорските курсове неизбежно ще се повиши.\"Новите водачи не са толкова рискови в първите 1-2 години. На третата придобират самочувствие и това води до трагични инциденти\", каза Стратиев.\"В по-голямата си част ние сме проводници на корупцията при шофьорските изпити и това, което се случва на пътя. Не само не учим учениците, а даваме пари на тези, които изпитват, и тези убийци излизат на пътя\", коментира Йонко Иванов, председател на Съюза на преподавателите по авто-мото подготовка.", "date": "2019.10.14", "title": "Ново 5: Шофьорските изпити ще са на кола, различна от учебната"}
{"url": "https://offnews.bg/obshtestvo/s-proekta-ulitca-na-vremeto-otkrivat-renoviranata-malko-tarnovo-s-713088.html", "text": "С представянето на проекта \"Улица на времето\" днес завършва реновирането на емблематична софийска улица \"Малко Търново\", съобщи Столична община. Проектът на Филип Бояджиев и екипа - автор на информационната система за ориентация към туристически обекти в София, ще бъде показан в 18,30 ч. в бар After 5 на ул. \"Малко Търново\". Обновяването на улицата се осъществи през летните месеци като дарение отстроително-инвестиционната компания BLD към Столична община. Улицата е отновоотворена за преминаване с подменена подземна инфраструктура и настилки, отстраненитечове, пребоядисани фасади, почистено окабеляване и ново осветление и елементи на градската среда. \"Малко Търново\" е най-бързата връзка между булевард \"Дондуков\" и пространството на площад \"Александър I\" и булевард \"Цар Освободител\". Проектът \"Улица на времето\" цели да превърне улицата в центъра на София в интерактивно преживяване, за да представя легенди и разкази от историята на града ни на посетители и минувачи чрез инсталации и елементи в градския дизайн. Работата по него стартира с дискусиите по проекта за реновиране, които се проведоха преди старта на ремонта през пролетта, припомнят от пресцентъра на Столичната община. Последва историческо проучване и изложба в галерията на държавна агенция \"Архиви\", представяща важни разкази и градски легенди за улицата, събрани със съдействието на проф.Николай Поппетров от Института за исторически изследвания към БАН, Музея за история на София, Държавна агенция Архиви и Български архитектурен модернизъм. На 60-те метра на ул. „Малко Търново“ е събрана много история, която показва развитието на града от неговото създаване до наши дни. Там могат да се открият останки от римско време, там е и прочутият бар „Луна“, в който се отбивал Цар Борис III и членове на фамилията му, а зад тайна черна врата в една от стените се крият килиите на бившата Държавна сигурност. Улицата е един от маршрутите на туристите в града. ", "date": "2019.10.14", "title": "С проекта 'Улица на времето' откриват реновираната 'Малко Търново' (снимки)"}
{"url": "https://offnews.bg/futbol/polsha-i-rusia-se-klasiraha-za-evro-2020-713090.html", "text": "С изиграването на мачовете от поредния кръг на евроквалификациите вчера, станаха ясни поредните сигурни участници на Евро 2020. Това са отборите на Полша и Русия, които се присъединиха към Белгия и Италия.Полша победи Северна Македония с 2:0 и събра19 точки, като заема първото място в група G, на 3 пред Австрия. Третият в подреждането тим на Северна Македония има 11 точки и няма как да стопи изоставането си в оставащите два мача.“Сборная\" си гарантира място на финалите на шампионата след победа с 5:0 над Кипър като гост в двубой от осмия кръг на квалификационна група I. С победата руснаците събраха 21 точки и заемат второ място, на 3 зад лидера Белгия.В един от най-интересните мачове снощи. Германия победи с 3:0 Естония в Талин в мач от група \"С\". Илкай Гюндоган откри в 51-вата минута, а шест минути след това отново той удвои. Тимо Вернер покачи в 71-вата след асистенция Гюндоган.Главен съдия на мача бе родният рефер Георги Кабаков, който показа директен червен картон на Емре Джан през първото полувреме. Това се случи в 14-ата минута, след като футболистът на Ювентус повали на границата на наказателното поле Лиивак, който излизаше сам срещу Нойер.В група \"Е\" Уелс и Хърватия завършиха наравно 1:1. За домакините, които търсеха победата далеч по-настойчиво победата се разписа Гарет Бейл в продължението на първото полувреме. Гостите поведоха в резултата още в 9-ата минута чрез Никола Влашич.", "date": "2019.10.14", "title": "Полша и Русия се класираха за Евро 2020"}
{"url": "https://offnews.bg/112/katastrofa-na-patia-kazanlak-gabrovo-otne-6-zhivota-713095.html", "text": "Тежка катастрофа на пътя Казанлък-Габрово взе шест жертви тази нощ.Сигнал за инцидента е подаден след 01.00 часа в неделя срещу понеделник.На разклона за град Крън и село Хаджидимитрово челно са се сблъскали два автомобила - единият с габровска регистрация, другият със старозагорска, съобщава . В автомобила със старозагорска регистрация са пътували петима души, в другата кола - един. Всички са загинали на място.Причините за инцидента се разследват. Пътят Казанлък-Габрово вече е отворен.", "date": "2019.10.14", "title": "Катастрофа на пътя Казанлък-Габрово отне 6 живота"}
{"url": "https://offnews.bg/politika/kmetat-na-sredetc-maria-achkova-podkrepi-trajcho-trajkov-za-posta-si-713094.html", "text": "Кметът на столичния район \"Средец\" Мария Ачкова (ДСБ) подкрепи кандидата на Демократична България за неин приемник на поста Трайчо Трайков. Ачкова не се кандидатира за следващ мандат. Преди 4 години получих от Вас мандат да защитавам общите ни интереси като кмет на район „Средец“. Работих със сърце и съвест, със знанията и опита си. Сега е време за нов избор, написа тя на страницата си във фейсбук. Тя призова всички да участват в изборите. В текста се казва още: Бъдете активни – информирайте се за кандидатите, разберете и изисквайте от тях становищата им по проблемите, които смятате за важни, ангажирайте ги с конкретни действия, за чието изпълнение да настоявате през мандата.Избирам Трайчо Трайков, защото разчитам, че той ще защитава интересите на живеещите в района, ще осигури на бизнеса честни правила, ще продължи политиката на активен диалог с гражданите и няма да се крие от „горещите“ проблеми или да се остави да го манипулират.Разчитам, защото г-н Трайков е умен и интелигентен, наш съгражданин и съсед, родител и глава на семейство. Той е политик с богат опит. Показал е на цяла България, че има смелостта да се противопоставя на сенчести интереси от най-голям мащаб и да поема отговорността за решенията си.Въведете го в проблема, убедете го в каузата, ангажирайте го. Той има силата и морала и ще изпълни обещаното.Трайчо Трайков ще работи за „Средец“ и ще бъде добър кмет, завършва Мария Ачкова. В надпреварата участва и зам.-кметът от екипа на Ачкова Любомир Ковачев, който е от СДС и ще бъде подкрепен от коалицията с ГЕРБ. ", "date": "2019.10.14", "title": "Кметът на Средец Мария Ачкова подкрепи Трайчо Трайков за поста си"}
{"url": "https://offnews.bg/112/mazh-e-ubit-v-kostenetc-obnovena-713096.html", "text": "Мъж е бил убит в Костенец в неделя срещу понеделник през нощта.Той е бил намушкан с нож, след което е починал, съобщава ОДМВР-София.Сигнал за скандал пред частен дом в Костенец е бил подаден на телефон 112 в 20:44 ч на 13 октомври.Няколко минути по-късно е постъпил нов сигнал за мъж в безпомощно състояние, лежащ пред същия адрес.При пристигането си полицията открила мъртъв 34-годишен мъж с множество прободни рани по тялото. Като съпричастни към тежкото престъпление са задържани 18-годишен мъж и 24-годишна жена от Костенец.Очаквайте подробности", "date": "2019.10.14", "title": "Мъж е убит в Костенец (обновена)"}
{"url": "https://offnews.bg/politika/vremenni-rezultati-ot-anketata-ni-boris-bonev-otiva-na-balotazh-sresh-713091.html", "text": "Временните резултати от анкетата на OFFNews за изборите в София показват доста по-различни нагласи сред читателите ни в сравнение с официалните данни на социологическите ни агенции.Кандидатът на Демократична България Борислав Игнатов, който във всички проучвания на общественото мнение върви трети след русите остриета Манолова - Фандъкова, сред гласувалите на сайта ни е категоричен лидер. За него до момента гласа са си дали 30,26% от участвалите в допитването.На второ място по популярност сред читателите на OFFNews също излиза кандидат за кмет на столицата, който е със сравнително нисък резултат при повечето социологически изследвания. Представителят на Спаси София обаче привлича внушителен процент в анкетата ни - 20,70 процента.След него с близки резултати една от друга се нареждат борещата се за трети мандат Йорданка Фандъкова и гражданският кандидат за градоначалник Мая Манолова. Първата получава 19,3%, втората - 17,9%, което означава, че ако гласуваха само читателите на OFFNews, нито една от двете нямаше да стигне до балотаж и щеше да приключат състезанието още на 27 октомври. Според временните резултати от анкетата ни за местните избори в София любопитен е и класираният на пето място кандидат. Лидерът на \"Атака\" Волен Сидеров привлича цели 4,99% от гласовете, след като в собствен стил направи невероятен скандал в БНТ, а медиите масово му направиха безплатен предизборен пиар, тиражирайки изцепките.Бившият кмет на Младост Десислава Иванчева и европейското лице на ВМРО Ангел Джамбазки събират по малко над 1 процент от вота на читателите на OFFNews., когато ще обявим окончателните резултати от анкетата.", "date": "2019.10.14", "title": "Временни резултати от анкетата ни: Борис Бонев отива на балотаж срещу Игнатов"}
{"url": "https://offnews.bg/sviat/natcionalistite-v-polsha-specheliha-izborite-s-45-8-713111.html", "text": "Управляващата в Полша националистическа партия \"Право и справедливост\" печели вчерашните парламентарни избори с 45,8 процента от гласовете, сочат официалните резултати от 72 на сто от избирателните райони, публикувани днес от избирателната комисия, предаде БТА.Най-голямата опозиционна формация \"Гражданска коалиция\" се класира втора с 25,5 процента подкрепа, следвана от Съюза на демократичната левица с 11,9 процента.Блокът на аграрната Полска селска партия и антисистемната партия \"Кукиз 15\" има 9 на сто, а крайнодясната Конфедерация - 6,7 процента, показват частични официални резултати.Не е ясно дали ПиС или опозицията ще имат повече места в горната камара на парламента - Сената.", "date": "2019.10.14", "title": "Националистите в Полша спечелиха изборите с 45,8%"}
{"url": "https://offnews.bg/futbol/selektcionerat-na-germania-podkrepi-kabakov-za-chervenia-karton-na-dzh-713100.html", "text": "Селекционерът на германския национален отбор по футбол Йоахим Льов защити решението на родния съдия Георги Кабаков да изгони Емре Джан при снощната победа на бундестима над Естония (3:0).Световните шампиони за 2014 година се оказаха в трудна ситуация рано в мача, когато българският съдия прати халфа преждевременно под душовете но след почивката набързо решиха всичко, за да стигнат до триумфа. Два гола вкара Илкай Гюндоган и асистира на Тимо Вернер.Германия има 15 точки в своята Група С и при победи над Беларус и Северна Ирландия в оставащите си два мача, ще се класира за финалите.\"Преди всичко съм изключително щастлив, че спечелихме. Получи се здрава работа, особено след като толкова рано останахме с човек по-малко. Не допуснахме гол, вкарахме три гола и взехме три точки. Цялата седмица беше трудна.На почивката си казахме някои неща, останахме спокойни и през второто полувреме заиграхме значително по-добре, без нерви.Смятам, че червеният картон на Емре Джан е справедлив. Това беше ситуация, в която не можеш да покажеш само жълт картон.Беше много важно да открием резултата, за да отнемем от морала на съперника. Илкай Гюндоган, Джошуа Кимих и Никлас Зюле поведоха отбора.Това беше важно. Радвам се много за двата гола на Илкай. Изпратихме седмица с много контузени и трябваше да импровизираме\", каза Льов.", "date": "2019.10.14", "title": "Селекционерът на Германия подкрепи Кабаков за червения картон на Джан"}
{"url": "https://offnews.bg/zdrave/zdravoslovnoto-hranene-sakrashtava-riska-ot-rak-do-40-713104.html", "text": "Експертите от Световния фонд за изследване на рака (WCRF) публикуваха изследване, според което включването на пълнозърнести продукти, зеленчуци, плодове и бобови култури в ежедневното хранене може да намали риска от онкологично заболяване с 30-40%, съобщава Medik Forum.Една от констатациите в последния доклад на Световния фонд за изследване на рака е, че наднорменото тегло скоро ще измести тютюнопушенето от първото място сред рисковите фактори за поява на онкозаболяване.Учените от WCRF твърдят, че затлъстяването е причина за развитието на 12 вида рак – с пет повече, отколкото през 2007 година, когато са издали първите си препоръки по профилактика на животозастрашаващото заболяване.По техни данни със затлъстяването са свързани ракът на дебелото черво, на стомаха, на млечната жлеза, на устната кухина и гърлото, на хранопровода, на задстомашната жлеза, бъбреците, простатата, яйчниците, на шийката на матката.Експертите не посочват конкретни хранителни продукти, по думите им храненето влияе комплексно, като част от начина на живот.Пушенето, прекалената употреба на алкохол и отсъствието на двигателна активност взаимодействат с хранителните навици, които включват потреблението на твърде много сол, захар, мазнини, червено месо, рафинирани храни и калории, отбелязват специалистите. Те са разработили програма, която засяга пет аспекта на храненето:Повече здравословни храни. Препоръчва се консумацията на пълнозърнести продукти, зеленчуци, плодове и бобови култури. Добре е да се включат поне 400 г зеленчуци дневно, като при всяко хранене е добре да има пълнозърнести продукти и бобови култури. Според тях 30 грама храни, съдържащи фибри, на хранене са пряка защита от рак на дебелото черво.По-малко фастфуд. Консумацията на такива храни трябва да бъде сведена от минимум, тъй като те са богати на мазнини, захар и нишесте. Препоръчва се консумацията на по-малко готови храни, сладкиши и тестени изделия.По-малко червено месо и колбаси. Говеждото, свинското, шунката, колбасите не бива да превишават три порции седмично. Това количество отговаря на 350-500 г. Особено важно е да се ограничи хапването на преработено месо.Без газирани и други сладки напитки. Безалкохолните напитки, смутита и студени чайове, пакетираните сокове се произвеждат с добавена захар, каквото и да пише на етикета им, твърдят специалистите.Отказ от алкохола. Според заключенията на експертите от фонда, алкохолът би трябвало да се изключи напълно. Все пак учените правят компромис – не повече от 100 г твърд алкохол за мъжете дневно и не повече от 50 г за жените.", "date": "2019.10.14", "title": "Здравословното хранене съкращава риска от рак до 40%"}
{"url": "https://offnews.bg/obshtestvo/vdigat-pensiite-s-6-6-na-sto-ot-iuli-dogodina-713099.html", "text": "Увеличение с 6,6% от юли 2020 г. на всички пенсии е предвидено в проекта на Закона за бюджета на Държавното обществено осигуряване. Това обяви социалният министър Бисер Петков по бТВ. С тази актуализация средната пенсия ще нарасне с повече от 30 лв. – от 381 лв. на 412 лв., уточни Петков.По план минималната работна заплата ще стане 610 лв. от 1 януари, предвидено е и увеличение с 10%на заплатите в бюджетния сектор, обяви още социалният министър. ", "date": "2019.10.14", "title": "Вдигат пенсиите с 6,6 на сто от юли догодина"}
{"url": "https://offnews.bg/evropa/orban-zagubi-budapeshta-na-mestnia-vot-713092.html", "text": "Опозицията в Унгария спечели кметските избори в столицата Будапеща и нанесе тежък удар на премиера Виктор Орбан.Това е първият електорален шамар, който унгарският премиер понася, откакто дойде на власт през 2010 г.Кандидатът на левия център Гергели Карашони победи действащия кмет на столицата Ищван Тарлош. Тарлош бе на поста от 2010 г. и бе подкрепен от дясната партия Фидес на Виктор Орбан. Тази нощ той призна загубата си и поздрави 44-годишния Карашони по телефона.Карашони сравни победата си с тази на кмета на Истанбул, който спечели срещу кандидата на президента Реджеп Ердоган. Това е първа победа на опозицията в Унгария от 2010 година насам. Според досегашните резултати противниците на режима на Виктор Орбан ще спечелят поне в 10 големи града.", "date": "2019.10.14", "title": "Орбан загуби Будапеща на местния вот"}
{"url": "https://offnews.bg/tenis/grigor-dimitrov-zapazi-27-oto-si-miasto-v-sveta-713118.html", "text": "Най-добрият ни тенисист Григор Димитров продължава да се намира на 27-о място в световната ранглиста. През изминалата седмица българинът не участва в турнири и остана с актив от 1432 точки в класацията на АТР.Сега Димитров ще играе на надпреварата в Стокхолм, където спечели титлата през 2013 година. Kато първи негов съперник ще бъде или Сам Куери, или квалификант.Иначе в челната шестица размествания в класирането няма. Номер 1 остава Новак Джокович с 9565 точки, следван от Рафаел Надал с 9225, а Роджър Федерер е с 6950 пункта.1. Новак Джокович 9565 точки2. Рафаел Надал 9225 точки3. Роджър Федерер 6950 точки4. Даниил Медведев 5920 точки5. Доминик Тийм 5085 точки6. Александър Зверев 4425 точки7. Стефанос Циципас 3900 точки8. Карен Хачанов 2990 точки9. Кей Нишикори 2860 точки10. Роберто Баутиста Агут 2575 точкиПри дамите пък Виктория Томова отстъпи с три позиции, но България вече има три представителки в топ 200 на световната ранглиста. Първата ни ракета се придвижи до №146.Елица Костова напредна с 14 места и вече е №198 в света, докато Изабелла Шиникова се изкачи с едно и е №169 в класирането на WTA.В топ 20 промени няма, а най-голям скок и дебют в топ 100 прави 15-годишната Кори Гоф, която спечели по сензационен начин надпреварата в Линц. От днес американката е 71-ва в света.", "date": "2019.10.14", "title": "Григор Димитров запази 27-ото си място в света"}
{"url": "https://offnews.bg/politika/manolova-fandakova-obeshta-kanalizatcia-a-tceli-rajoni-sa-na-septich-713097.html", "text": "„Фандъкова е обещала на най-скъпите райони Драгалевци, Бояна, Княжево, Симеоново до 2017-2018 година да е изградена канализация, но ангажиментът не е изпълнен. Хората живеят на септични ями. Вчера бях в северните райони, там е по същия начин.“ Това заяви независимият кандидат за кмет на София Мая Манолова днес в сутрешния блок на БНТ.Манолова подчерта, че този проблем е жизненоважен и трябва да се реши преди финала на програмния период, който е до 2020 година (плюс три години).Относно презастрояването на столицата, Манолова заяви, че „моделът, по който се управлява София досега е изчерпан, а и сбъркан чрез политиката на управлението да сгъстява строителството и да я задъхва.“Тя представи своята идея за създаването на Северен град, като се започне от инфраструктура довеждаща до кварталите, а след това и създаването на административен център в летището на Доброславци.Гражданският кандидат допълни, че е поела ангажимент да върне Витоша на гражданите, защото в момента планината е заложник на икономически интереси и на безхаберието на столичната община.Работата по най-горещите теми е неглежирана и не се върши, заяви Манолова.„Необходимо е лидерство в управлението на Столична община – кмет, който знае проблемите на столичани, решава ги и не се крие“, завърши изказването си Манолова.", "date": "2019.10.14", "title": "Манолова: Фандъкова обеща канализация, а цели райони са на септични ями"}
{"url": "https://offnews.bg/zvezdi/pol-makkartni-dari-fotografii-napraveni-ot-saprugata-mu-linda-na-muz-713121.html", "text": "Пол Маккартни предаде 14 снимки, направени от съпругата му Линда в музея в Глазгоу, съобщи Artnet News.На снимките са запечатани по уникален начин образите на такива знаменитости като Джими Хендрикс и Мик Джагър, както и кадри от семейния архив.Сега те могат да бъдат видени на ретроспективна изложба на Линда Макартни, която Пол и дъщерите му организираха в галерията и музея на Келвингроув в Глазгоу.Заместник-председателят на Общинския съвет на града - Дейвид Макдоналд заяви, че експозицията е много успешна: „Много се радваме, че тази изложба се провежда при нас и сме много благодарни на Маккартни за този невероятно щедър подарък“.Линда започва професионално да се занимава с фотография през 60-те години. През 1968 г. тя става първата фотографка от женски пол, чиято работа (снимка на Ерик Клептън) е използвана за корицата на списание Rolling Stone.", "date": "2019.10.14", "title": "Пол Маккартни дари фотографии, направени от съпругата му Линда, на музея в Глазгоу"}
{"url": "https://offnews.bg/zdrave/bezplatno-shte-se-postaviat-silanti-na-detca-ot-5-do-8-godishna-vazra-713120.html", "text": "До края на месец ноември 2019 г. ще бъде извършено безплатно поставяне на силанти на деца от 5 до 8-годишна възраст, съобщават от Българския зъболекарски съюз.Кампанията се осъществява по „Национална програма за профилактика на оралните заболявания при деца от 0-18 годишна възраст в Република България“ на Министерството на здравеопазването.Силантите се поставят на първите постоянни дъвкателни зъби. Всеки родител може да заведе детето си, след предварително записване при лекар по дентална медицина, който е включен в изпълнението на тази програма.Имената могат да бъдат намерени, по области и населени места на , както и да бъдат направени консултации на безплатен телефон: 0800 14 546.", "date": "2019.10.14", "title": "Безплатно ще се поставят силанти на деца от 5- до 8-годишна възраст"}
{"url": "https://offnews.bg/sviat/novata-evrokomisia-se-otlaga-pone-s-mesetc-trima-komisari-lipsvat-713110.html", "text": "Новата Европейска комисия най-вероятно няма да може да поеме функциите си на 1 ноември и това ще се отложи за 1 декември, заяви председателят на Европарламента Давид Сасоли, цитиран от АФП и БТА. Трима нови комисари трябва да бъдат предложени от Румъния, Унгария и Франция и ще започнем да проучваме техните кандидатури в парламента, обясни Сасоли на среща в италианския град Чернобио. Първоначално гласуването в Европейския парламент за утвърждаване в пакет на целия екип, съставен от германката Урсула фон дер Лайен, бе насрочено на 23 октомври, на пленарна сесия в Страсбург. Комисиите на европарламента обаче отхвърлиха унгарецът Ласло Трочани и румънката Рована Плумб не преминаха етапа на разглеждане на декларациите им за конфликт на интереси, а французойката Силви Гулар беше отхвърлена по етични причини. ", "date": "2019.10.14", "title": "Новата Еврокомисия се отлага поне с месец, трима комисари липсват"}
{"url": "https://offnews.bg/kultura/zrelishtna-akrobatika-i-protest-sreshtu-bezrazlichieto-za-finala-na-on-713119.html", "text": "Силен финал на One Dance Week 2019 предстои в Пловдив. Зрелищния акробатичен спектакъл A Simple Space на австралийската циркова компания Gravity & Other Myths ще видим на 18 и 19 октомври в Дом на културата Борис Христов. Фокус Полша представя млади хореографи, изследващи сериозни проблеми. Спектаклите Втора природа на Агата Синиарска и Каролина Гживнович и Добре дошли на независимия артист Аурора Лубос са апел срещу безразличието и могат да се гледат в последния ден от фестивала, 19 октомври.Поради големия интерес, One Dance Week пуска в продажба билет за 4-членни семейства с 50% отстъпка за представлението на 18 октомври от 20:00 часа в Дом на културата “Борис Христов”. От предложението могат да се възползват родители с деца над 7-годишна възраст. Билети и повече информация за семейната отстъпка ще намерите .На 18 октомври ще бъдат проведени и две ателиета, водени от полските артисти Агата Синиарска и Аурора Лубос, които са насочени към желаещите да експериментират и да изразят творческото си вдъхновение.Допълнителна информация за ателиетата ще намерите на Facebook страницата на фестивала, а за записване пишете на: .В A Simple Space публиката ще усети тръпката на риска и ще види всеки отблизо главозамайващи каскади и акробатични номера на ръба на човешките възможности. 7 акробати от Австралия се изправят срещу гравитацията, изпълнявайки сложни трикове без предпазни въжета, трикове и оптически илюзии. Билети за A Simple Space ще намерите в мрежата на EpayGo, както и на касите на EasyPay.Фокус ПолшаСамоунищожителна ли е човешката природа? Безразлични ли сме към съдбата на другия? Как да се борим с общочовешкото примирение, неведение и липса на съпричастност?Във Втора природа полските хореографи Агата Синиарска и Каролина Гживнович изследват природата, нейните пречистващи сили, символи и опасности, за да представят радикален и съвременен прочит на травмата на Холокоста. Те базират своя спектакъл върху биографията на прочутата Пола Ниренска (1910 – 1992).Втора природа гледаме на 19 октомври от 17:00ч в СКЛАД на ул. Екзарх Йосиф 16. Билети ще намерите в мрежата на EpayGo, както и на касите на EasyPay.Последния спектакъл на One Dance Week тази година е Добре дошли на независимия артист Аурора Лубос. - споделя Аурора Лубос.От сцената Аурора Лубос протяга ръка за състрадание. В родната ѝ Полша, а и не само, темата за приема на бежанци доведе до раздори и затръшнати врати. Добре дошли е колкото покана за човечност, толкова и протест срещу безразличието - танцов апел към западния човек, скрит зад уюта и сигурността, който затваря очите и сърцето си за бягащите от конфликти, репресии, смърт и глад. Какво изпитваме ние, преситените европейци, към другите, чуждите, изпадналите в беда. Добре дошли ли са наистина?Добре дошли гледаме на 19 октомври от 20:00ч в Дом на културата Борис Христов. Билети ще намерите в мрежата на EpayGo, както и на касите на EasyPay.Втора природа и Добре дошли са осъществени като част от проекта Хореографски територии – нови пътеки на авангарда, реализиран в сътрудничество между Института по музика и танц, Hellerau European Centre for the Arts, East European Performing Arts Platform, Art Stations Foundation на Гражина Кулчик и Танцовия театър в Люблин. Инсталацията е създадена в сътрудничество с Pilecki Institute.Проектът се реализира в Институт „Адам Мицкевич“ като част от POLSKA 100 – международната културна програма, съпътстваща стогодишнината от възобновяването на независимостта на Полша. Кофинансиране от Министерството на културата и националното наследство на Република Полша като част от многогодишната програма NIEPODLEGŁA 2017–2022.", "date": "2019.10.14", "title": "Зрелищна акробатика и протест срещу безразличието за финала на One Dance Week"}
{"url": "https://offnews.bg/zdrave/dotc-branimir-spasov-e-noviat-predsedatel-na-balgarskoto-meditcinsko-713126.html", "text": "Изпълнителният директор на Националната специализирана болница за активно лечение на хематологични заболявания (НСБАЛХЗ) доц. Бранимир Спасов бе избран за председател на Българското медицинско сдружение по хематология. Изборът се проведе вчера по време на Общо събрание на организацията, което бе в рамките на състоялия се в Правец XI-ти Национален конгрес по хематология и XIII-ти Балкански хематологичен ден.Предстои новият Управителен съвет да се събере на първо заседание и да избере заместник-председатели на хематологичното дружество.Доц. Бранимир Спасов замени досегашния председател на сдружението проф. Маргарита Генова, началник на Лабораторията по клинична имунология в НСБАЛХЗ, която бе начело на организацията два последователни мандата. Според Устава на организацията тя няма възможност да се кандидатира отново и бе избрана за член на Управителния съвет.Доц. Бранимир Спасов е завършил медицина в МУ София през 1996 година. Има специалности по вътрешни болести, клинична хематология и здравен мениджмънт. През 2007 г. започва работа в НСБАЛХЗ в Клиниката по хематология. През 2016 година е завеждащ Второ отделение по клинична хематология в болницата. От две години е изпълнителен директор на лечебното заведение.", "date": "2019.10.14", "title": "Доц. Бранимир Спасов е новият председател на Българското медицинско сдружение по хематология"}
{"url": "https://offnews.bg/zdrave/30-ot-detcata-s-diabet-u-nas-niamat-dobar-kontrol-na-zaboliavaneto-713136.html", "text": "Около 30% от децата с диабет у нас нямат добър контрол върху заболяването, това заяви доц. Радка Савова, началник на Клиника по ендокринология, диабет и генетични заболявания в СБАЛДБ, по време на дискусията \"На фокус - добрият контрол при диабета\" проведена днес. Дискусията беше посветена на последиците от хипер и хипогликемиите.Както стана известно преди дни, НЗОК ще осигури 1500 сензора за измерване на кръвната захар. От сензорите ще могат да се възползват около 40 пациенти за срок от 12 месеца. По този повод ендокринологът проф. Михаил Боянов от УМБАЛ \"Александровска\" коментира, че ако се използват по месец от човек, биха могли да стигнат за 750 души, което би бил по-добрият подход.По думите на доц. Савова подрастващите имат право на ежемесечни посещения при ендокринолог, но не го правят, а нездравословното хранене и режим на живот в тази възраст имат негативно въздействие върху здравето им. Според специалиста влошеният гликемичен контрол води до повишаване на кръвната захар (хипергликемия) и до понижаването й (хипогликемия).Проф. Мая Константинова, председател на Българското национално сдружение по детска ендокринология, подчерта, че трайно високата кръвна захар при децата има неблагоприятен ефект върху продължителността и качеството им на живот, защото много често води до усложнения на диабета като ускорена атеросклероза. Това от своя страна е причина за ранното остаряване на организма.Тя съобщи още, че през миналата година Международното общество за изучаване на диабета е намалило нивото на критерия за гликиран хемоглобин от 7,5 на 7 с цел той да е максимално близо до този на хората без диабет. Според проф. Константинова това става възможно със съвременните инсулинови препарати.Тя приветства решението на НЗОК да заплати 1500 такива сензора, но очерта като проблем липсата на представителство за глюкозни сензори у нас.", "date": "2019.10.14", "title": "30% от децата  с диабет у нас нямат добър контрол на заболяването, твърдят специалисти"}
{"url": "https://offnews.bg/obshtestvo/prof-mihail-konstantinov-fantomite-na-tezi-izbori-sa-400-000-dushi-713117.html", "text": "Избирателната активност на местния вот ще е малко над 50%. След приключването на избирателния ден, ЦИК обаче ще обяви по-ниска избирателна активност от реалната и причината за това ще са мъртвите души и разминаване на реалните гласоподаватели и списъците на ЦИК, посочи в интервю за  проф. Михаил Константинов. По думите му тази година \"фантомите\" са само 400 000 хил., като обикновено са около 1 000 000 млн. Гаранцията за честни избори без отбелязване на мъртвите души като гласоподаватели е това, че секционните избирателни комисии са образувани от различни политически сили, добави експертът, който е и председател на Съвета на директорите на \"Информационно обслужване\".Той допълни, че тазгодишните местни избори са най-скъпите до момента в историята на България - ще струват 70 000 000 млн. лв. Професорът обясни, че местните избори са най-сложни за провеждане поради високия брой кандидати и преференциите, добавени през 2015, които допълнително усложняват подготовката. На въпрос какво мисли за добавения избор \"Не подкрепям никого\", Константинов отговори, че според него \"гласът е празен\".Професорът добави още, че купуването и продаването на гласове леко намалява през годините и призова правоохранителните органи да глобяват и задържат нарушителите, вместо да ги осъждат на пробации. По негови думи подготовката за изборите е перфектна, като се набляга на обучението на членовете на СИК. Очаква се ЦИК да въведе онлайн протоколи, на които членовете на секционните комисии могат да се упражняват.", "date": "2019.10.14", "title": "Проф. Михаил Константинов: 'Фантомите' на тези избори са 400 000 души"}
{"url": "https://offnews.bg/bojni/shishkoto-ruis-shtial-da-otslabne-i-da-pobedi-dzhoshua-713140.html", "text": "Световният шампион в тежката категория на професионалния бокс Анди Руис младши тренира усилено за предстоящия реванш срещу Антъни Джошуа.Двамата ще се изправят един срещу друг на 7 декември в Саудитска Арабия. Мексиканецът шокира Антъни на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси.\"Изпитвам голямо уважение към Антъни, извън ринга той е много добър човек. Но между въжетата няма приятелство и уважение.Реваншът няма да е лесен. Мисля, че ще бъде тежка битка, но няма нищо лесно в живота, така че тренираме много усилено. Ще бъдем готови за всичко, което той ще направи.Ще вляза в битката в по-добра кондиция… по-лек, по-бърз и по-мощен. Джошуа и екипа му вярват, че ще победят. Хората винаги говорят така, но аз вярвам, че ще спечелим и ще им затворим устите\", каза Руис.", "date": "2019.10.14", "title": "Шишкото Руис щял да отслабне и да победи Джошуа"}
{"url": "https://offnews.bg/politika/borisov-svikva-saveta-po-sigurnostta-zaradi-situatciata-v-siria-713144.html", "text": "Премиерът Бойко Борисов свиква утре, 15 октомври, заседание на Съвета по сигурността във връзка с рязкото изостряне на ситуацията в Сирия, съобщи правителствената пресслужба.Ще бъде обсъдена обстановката в Северна Сирия и свързаните с нея процеси от регионалната и международна сигурност.След края на заседанието са предвидени изявления за медиите. ", "date": "2019.10.14", "title": "Борисов свиква Съвета по сигурността заради ситуацията в Сирия"}
{"url": "https://offnews.bg/politika/fandakova-dogodina-zapochvame-nov-park-v-oborishte-713137.html", "text": "По-добро качество на живот означава близък достъп до градски паркове. Затова планирахме изграждане на 8 нови парка и запазване на зелените клинове от Витоша. Вече се изработва устройственият план за парк „Кукуряк“ в „Овча купел\". Имаме подкрепата на жителите, които се включиха в обсъжданията, а ангажиментът, който поех, е да създадем добра пешеходна и велосипедна свързаност на парка с жилищния комплекс „Овча Купел“ I, 4,5,6 микро район“, обясни кандидатът за кмет на София Йорданка Фандъкова. Тя поясни, че в момента се разработва вариант за паркинг, който ще се намира до бъдещия северен вход на парк и до метростанцията, която се изгражда. „Манастирски ливади\" е от кварталите, които имат огромна нужда от парк и зелени площи. Затова планираме линеен парк по поречието на реките Боянска бара и Бара Изливо и имаме изготвен идеен проект“, каза Фандъкова.Третият нов парк ще е на територията бившите военни имоти в район „Младост“. Те бяха прехвърлени на общината от Министерски съвет. „Вече имаме с идеен проект и се извършва градоустройствената процедура“, поясни кандидатът за кмет.Четвъртият нов парк, който тя предлага, е на територията на Район „Студентски“, кв. „Витоша“.Догодина със сигурност ще можем да започнем изграждането на нов парк на ул. „Черковна“ в район „Оборище“. Правим го заедно с Министерство на отбраната и Военната академия. По този начин разширяваме парка на Военна академия, който преди години отворихме за граждани“, обясни Фандъкова.Другият парк, чието изграждане може да започне през следваща година, е линейният парк по бул. „Македония“. В планирането му се включи екипът на „Вилмот архитекти“, едно от водещите архитектурни бюра във Франция.Много важно за жителите на „Младост“, „Студентски“, „Дървеница“, „Мусагеница“ е да продължим работа по парк „Въртопо“. В напреднала фаза са проучванията, които ще дадат допълнителна връзка на бул. „Цариградско шосе“ с Околовръстния път, източно от „Горубляне“. По този начин осигуряваме достъп до бъдещия хидропарк „Искър“. Собствеността по поречието е общинска и държавна и неговото изграждане е обезпечено“, каза кандидатът за кмет на София Йорданка Фандъкова.„Една от важните задачи, която задължително трябва да приключим, е да защитим цялата територия на Борисовата градина с приемането на устройствен план. Това е единственият начин да забраним всякакво ново строителство в парка и да върнем публичните функции на къпалнята „Мария Луиза“ и Летния театър“, каза Фандъкова.„Предвиждаме и изграждането на две пешеходни и велосипедни връзки между трите части на Южния парк. По този проект вече работи главният архитект на София арх. Здравков“, обясни Фандъкова.", "date": "2019.10.14", "title": "Фандъкова:  Догодина започваме нов парк в Оборище"}
{"url": "https://offnews.bg/politika/karakachanov-polititcite-i-obshtestvoto-sa-dlazhnitci-na-armiata-ne-713160.html", "text": "Българската армия трябва да се модернизира с ново въоръжение, което да отговаря на всички изисквания. В същото време - наличните бойни платформи, които могат да бъдат използвани, трябва да бъдат поддържани и модернизирани.Това каза министърът на отбраната Красимир Каракачанов на тържествената церемония по въвеждането в експлоатация на новия учебен тренажор - симулатор за самолети „Пилатус“ РС – 9М във Военновъздушната учебна база „Георги Бенковски“ в Долна Митрополия.„Моето дълбоко убеждение е, че след 30 години липса на внимание към Въоръжените сили на Република България обществото и най-вече политиците са длъжници на Българската армия. Длъжници са на всички тези мъже и жени в униформа, които са избрали много тежката но достойна професия - защитници на Родината“, посочи министърът.„Във Военновъздушните сили (ВВС) тече много активен процес на поддръжка и модернизация на наличната техника. Сключен бе и договор за закупуване на осем изтребители. На фона на всичко това беше нормално и закономерно да се възстанови Военновъздушното училище „Георги Бенковски“, заяви Каракачанов.„Нашата амбиция е със средствата, с които разполагаме, да се свърши максимум работа, за да може хората, които служат в Българската армия да имат самочувствието, че се обучават на все по-модерна и сигурна техника. И също така – обществото да проумее, че без Българската армия и нейната надеждна защита няма съществуване и на българската държава“, допълни той.„Убеден съм, че тонът, който зададохме, и летвата, която вдигаме с ваша помощ, няма как да бъдат пренебрегнати от следващите правителства. Всичко, което се прави, е необходимо и армията не може повече да бъде слагана на втори план за сметка на други приоритети“. С тези думи министърът на отбраната Красимир Каракачанов се обърна към присъстващите във ВВУБ „Георги Бенковски“ и ги поздрави с предстоящия празник на българските ВВС и 107-ата годишнина от тяхното създаване.„Всички наши усилия са насочени към покриване на съвременните изисквания, реалности и предизвикателства“, това каза генерал-майор Цанко Стойков, командир на ВВС, в словото си на тържествената церемония. За доброто сътрудничество в интерес на българската авиация през последните години Нил Сморхит, директор на отдела за военна, гражданска и правителствена авиация в компанията – производител „Пилатус Еъркрафт“, беше награден с почетен плакет на Министерството на отбраната.Пред журналисти министърът на отбраната Красимир Каракачанов посочи, че подобна техника като новия учебен тренажор позволява по модерен начин да се постигат оптимални резултати в обучението на бъдещите авиационни специалисти. Чрез него се отработват различни ситуации, полезни за обучението на бъдещите пилоти.В момента на тренажора се обучават инструкторите, преди да влезе в учебната програма на курсантите. Със системата ще се трупат опит и умения и в известна степен ще се компенсира липсата на реален нальот. С договора за осемте нови изтребителя се предвижда и система от 3 тренажора за обучение на новите пилоти на изтребителите Ф-16, посочи още министърът на отбраната Красимир Каракачанов.", "date": "2019.10.14", "title": "Каракачанов: Политиците и обществото са длъжници на армията, не може вечно да е на втори план"}
{"url": "https://offnews.bg/sviat/haos-i-bezreditci-v-barselona-blokada-ot-protestirashti-sreshtu-resh-713161.html", "text": "Продължават започналите тази сутрин протести в град Барселона, Испания, като към момента сериозен брой демонстранти има и се насочват към международното летище „Ел Прат“. Блокиран е Терминал-1 на летището.По данни на испанските власти 10 души са ранени на летището, нито един от тях - сериозно. Няма данни за пострадали български граждани, съобщиха от българското министерство на външните работи.По информация на посолството ни в Мадрид ситуацията в Барселона от сутринта е динамична и постоянно се променя. Към момента на летище „Ел Прат“ са били отменени 67 полета. Персоналът за обслужване на клиенти на различните компании препоръчва на засегнатите пътници да не напускат терминалите.Към момента Каталунската транспортна служба (Servei Català de Trànsit) информира за следните затворени от демонстранти пътни артерии: C-31 (посока от Ел Прат към Кастелдефелс), B-210 край град Гава (провинция Барселона), C-17 край град Вик (провинция Барселона), национален път N-II край град Матаро (провинция Барселона), C-31/C-252 и GI-632 край град Вергес (провинция Жирона) и също така C-37 край град Керол (провинция Тарагона), N-249 – между селищата Есплуга де Франколи и Валс (провинция Тарагона), B-20 (булевард „Диагонал”) и В-10 (квартал Барселонета посока Льобрегат) в самия град Барселона.В испанските медии има информация, че една от протестиращите групи е обявила мобилизация като насочва около 1 200 автомобила и към летището в Мадрид „Барахас“.Съветваме българските граждани, които пребивават в Каталуния или възнамеряват да посетят тази автономна област, да планират придвижването си внимателно, като предвидят сериозен времеви толеранс за достигане на целта на пътуването си, особено до международното летище “Ел Прат” в Барселона. Препоръчваме им да избягват протестите и големите струпвания на хора, както и да се спазват указанията на местните сили за сигурност – полиция, Гражданска гвардия, Mossos d’Esquadra, Guardia Urbana de Barcelona и т.н.Информация за затворени поради стачни действия пътища може да се получи от Каталунската транспортна служба (Servei Català de Trànsit), като службата публикува информация и на своя интернет сайт http://transit.gencat.cat/ca/inici/Посолството на България в Мадрид, както и Генералното ни консулство в Барселона следят ситуацията и са готови да оказват съдействие при необходимост.Българските граждани могат да се свържат с посолството на България в Мадрид на телефони: +34 913455761; +34 913456651, дежурни телефони в извънработно време: + 34 913 455 761; + 34 913 456 651,с Генералното консулство на България в Барселона - на телефон 0034 619 217 097.", "date": "2019.10.14", "title": "Хаос и безредици в Барселона - блокада от протестиращи срещу решението на съда за сепаратистите"}
{"url": "https://offnews.bg/politika/dimitar-delchev-pri-sreshta-s-grazhdani-shte-sprem-koruptciata-713145.html", "text": "Водачът на листата за общински съветници на коалиция „Движение България на гражданите“ (ДБГ, ЗНС, НДСВ и Път на младите) в София  Димитър Делчев и кандидати се срещнаха с граждани в Борисовата градина.От срещите им със софиянци стана ясно, че хората искат промяна, коментира Делчев.Софиянци не харесват облика на кварталите, на разбитите улици и тротоари. Бременна жена сподели, че се опасява да се движи с кола по улиците заради дупките и разбитите павета, а в квартала няма добра инфраструктура и за придвижване с детска количка, обобщи водачът на листата на ДБГ след срещите.Решението е да спре прибирането на комисионни под масата. Когато започнат да се възлагат поръчките електронно с блокчейн система, тогава десетките милиони, които се крадат за един мандат, ще останат и ще послужат за качествен ремонт на двойно повече улици и тротоари, заяви пред гражданите Делчев.Той е категоричен, че всички партии в коалицията ще работят за спиране на корупцията и решението е именно въвеждането на модерна система за прозрачното провеждане на обществените поръчки.", "date": "2019.10.14", "title": "Димитър Делчев при среща с граждани: Ще спрем корупцията"}
{"url": "https://offnews.bg/sviat/turtcia-shte-prerazgleda-satrudnichestvoto-si-s-es-sled-pozitciata-za-713162.html", "text": "Анкара сериозно ще преразгледа сътрудничеството си с Европейския съюз по някои въпроси заради пристрастното му и противоправно отношение към военната операция на Турция в североизточната част на Сирия, предаде Анадолската агенция, като се позова на турското външно министерство.В изявление, публикувано в сайта на дипломатическото ведомство, се посочва, че ЕС няма право да поучава Анкара по въпросите за борбата с ДАЕШ /Ислямска държава/. „Неприемливо е ЕС да проявява подход, който защитава членовете на терористична групировка“, е подчертано в документа.Дипломатическото ведомство на Турция подлага на рязка критика ЕС заради „неконструктивната позиция за антитерористичната операция „Извор на мира“ и сондажните работи в региона на Източното Средиземноморие“.„Решително отхвърляме и осъждаме резолюцията на Съвета по външните работи на ЕС за Сирия и Източното Средиземноморие, както и призивите на тази организация спрямо нашата страна“, пишат от турското външно министерство.Изявленията на ЕС за незаконността на сондажите и проучванията край Кипър са определени като недопустими от външно-политическото ведомство в Анкара.По-рано днес външните министри от ЕС на заседанието си в Люксембург осъдиха въоръжената операция на Турция в Североизточна Сирия. В специално изявление те отбелязаха, че операцията дълбоко подрива прогреса, достигнат към момента от международната антитерористична коалиция в борбата й с Ислямска държава и подчертават, че тази групировка продължава да бъде заплаха за европейската и международната сигурност.Преди дни президентът Ердоган заплаши ЕС, че ако операцията в Сирия се определя като инвазия, може да отвори границите и 3, 6 милиона бежанци да залеят Европа.", "date": "2019.10.14", "title": "Турция ще преразгледа сътрудничеството си с ЕС след позицията за операцията в Сирия"}
{"url": "https://offnews.bg/sviat/erdogan-vie-nas-za-kakvi-ni-mislite-otkoga-nato-zashtitava-teroristi-713163.html", "text": "Турският президент Реджеп Ердоган, който е на посещение в Азербайджан, се обърна към ЕС с призива да се откаже от политиката на двойните стандарти в борбата с тероризма.„През 40-годишната история на борбата си с тероризма Турция се сблъска с много проблеми. Анкара стана свидетел на преднамереност и пристрастия от страна на държавите, които се определят като приятели и съюзници на Турция“, заяви Ердоган в словото си в Баку, цитиран от Анадолската агенция.Според него именно в Сирия, както никъде по света, се е проявила политиката на двойните стандарти и предубежденията в сферата на борбата с тероризма.„Турция е член на НАТО. В Алианса са почти всички страни от Евросъюза. Откога терористите са защитавани и обгрижвани от съюзниците ни в НАТО? Да не би без нашето знание терористите да са приети в Северноатлантическия алианс?“, запита турският лидер.„Все още се намират някои, които твърдят, че сирийските отряди за народна защита YPG/PYD нямат връзка с терористите от ПКК /Работническата партия на Кюрдистан, бел.ред./ Вие нас за кого ни мислите? Анкара е прекрасно информирана за реалностите в региона. Нашето разузнаване знае всичко до най-малките подробности. Но вие принципно отказвате да признаете връзката между терористите. Защо? Защото Турция укрепва силата си“, подчерта от трибуната Ердоган.Той бе категоричен, че Турция няма да се откаже от стъпките си за ликвидирането на тероризма, независимо от опитите на терористите и техните поддръжници.Турският президент коментира и позицията на редица арабски държави. „Страните, които изключиха Сирия от Лигата на арабските държави, след старта на операцията „Извор на мира“ изведнъж поискаха да възстановят членството на Дамаск в организацията. Интересно, къде е истинската причина за тази стъпка?“, изрази съмненията си той.Ердоган подчерта, че Турция се е превърнала в мишена за най-кървавите и коварни терористични организации като ДАЕШ, ФЕТО на Фетхуллах Гюлен, ПКК и Ал-Кайда. „Жертви на терористичните актове станаха десетки хиляди турски граждани. Ние като никой друг знаем мъката от загубите след действията на терористите“, заяви той.Турският президент каза, че заплахата от тероризма, произлизаща от сирийската територия, е съвсем реална. „Само през последните дни на турска територия се взривиха над 700 минометни снаряди, загинаха 18 души, сред тях бебе на 9 месеца. Ранени са над 200 жители на крайграничните райони на Турция“, съобщи Ердоган.„Твърденията за това, че операцията „Извор на мира“ е насочена срещу етническите кюрди и отслабва борбата с терористите от ДАЕШ, че ще промени етническата карта на Сирия и ще нанесе удар по политическото урегулиране в тази страна, са лъжи и нелепици. Наша цел са терористите“, заключи турският президент.", "date": "2019.10.14", "title": "Ердоган: Вие нас за какви ни мислите, откога НАТО защитава терористите?"}
