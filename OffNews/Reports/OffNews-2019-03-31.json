{"url": "https://offnews.bg/futbol/sporna-duzpa-i-cherven-karton-ne-stignaha-na-levski-da-pobedi-botev-pl-700407.html", "text": "Левски за пореден път не показа убедителна игра, след като завърши наравно 1:1 с Ботев Пловдив в двубой от 27-ия кръг на Първа лига, игран на стадион \"Георги Аспарухов\". \"Сините\" поведоха в 35-ата минута след много спорна дузпа, която беше вкарана от Давиде Мариани. В началото на второто полувреме защитникът Кристиян Димитров.Малко по-късно Лъчезар Балтанов беше изгонен от игра за втори жълт картон, но до края \"канарчетата\" удържаха равенството. На всичкото отгоре пловдивчани бяха и без голямата си звезда Тодор Неделев.Левски заема 3-та позиция и пропусна отлична възможност да доближи лидера Лудогорец, който вчера направи 0:0 с Берое в Разград. Ботев пък прекъсна черната си серия от 21 поредни загуби на \"Герена\" и остава на 4-ото място в класирането. ", "date": "2019.03.31", "title": "Спорна дузпа и червен картон не стигнаха на Левски да победи Ботев Пловдив"}
{"url": "https://offnews.bg/politika/vmro-iska-balgaria-da-e-v-edno-chasovo-vreme-s-makedonia-700386.html", "text": "България да реши дали да бъде към лятното или към зимното часово време, като се съобрази с Македония. Сега с Македония имаме един час разлика, там е час „по-рано\". Според ВМРО, ако България и Македония са с един и същи час, то така разделението на българския народ от двете страни на границата дори и по часово време ще бъде премахнато, се казва в съобщение от ВМРО. Идеята е на народния представител Александър Сиди, който отправи призива да няма часова разлика с Македония във фейсбук. Аз и моите колеги от ВМРО призоваваме правителството да присъедини България към онова часово време, към което остане нашата съседка - братска Македония. И както се пее в една хубава народна песен „от Дунава до Бялото море и от Охрид до Черното море\" няма да сменяме стрелките!\", пише Сиди. ", "date": "2019.03.31", "title": "ВМРО иска България да е в едно часово време с Македония"}
{"url": "https://offnews.bg/sviat/dvama-ubiti-po-vreme-na-mestnite-izbori-v-turtcia-700385.html", "text": "Двама души са убити днес при инцидент в Турция, свързан с провеждащите се местни избори.Загиналите при стрелба с пистолет в община Пьотюрге, югоизточната област Малатия, са били член на комисия и наблюдател от Партията на щастието. Предполагаемият нападател е задържан.Лидерът на Партията на щастието Темел Карамоллаоглу написа в Туитър, че длъжностните лица от формацията се опитали да предотвратят опит за разкриване тайната на вота, вследствие на което са били убити, съобщи БНР. „Милли газете“ информира, че бащата и двама племенници на кандидат за кмет от партията на президента Реджеп Ердоган са пожелали да придружат избиратели, докато гласуват, мотивирайки се, че те са възрастни. След като членът на комисията и наблюдателят от Партията на щастието се противопоставили, те били простреляни с пистолет.Съобщава се и за други инциденти с пострадали хора. При сбиване в Диарбекир са били ранени двама души, единият от тях е в тежко състояние. Симпатизанти на управляващата партия намушкали с нож един човек и стреляли в истанбулския квартал „Кадъкьой“, намиращ се на азиатския бряг.В област Мардин заради сбиване пред офис на квартален кмет за кратко беше прекратено гласуването. Забранена агитация беше регистрирана в тракийската област Текирдаг и източната провинция Агръ. Оттам беше съобщено за случаи на раздаване на пакети с хранителни стоки и чай, съдържащи агитационни материали на един от кандидатите. Бяха отчетени и случаи на разкриване на тайната на вота предимно в източните провинции на страната, както и отделни опити за повторно гласуване.", "date": "2019.03.31", "title": "Двама убити по време на местните избори в Турция"}
{"url": "https://offnews.bg/politika/tcik-kampaniata-za-evrovota-startira-na-26-april-700389.html", "text": "Предизборната кампания за евровота ще започне на 26-ти април, обявиха от Централната избирателна комисия. Тази година стартът на кампанията съвпада с Разпети петък. От утре започва и регистрацията на партиите и коалициите за изборите през май. Все още не е обявена обществена поръчка за устройствата за машинното гласуване, очаква се това да стане до края на следващата седмица.Днес до полунощ в ЦИК трябва да бъдат одобрени всички изборни книжа. Те ще бъдат качени веднага на страницата на Комисията, за да може партиите и коалициите да си организират събирането на съответните подписки и подаването на документите и заявленията за регистрация, заяви говорителят на ЦИК Александър Андреев.Другият говорител на новата ЦИК е Таня Цанева.", "date": "2019.03.31", "title": "ЦИК: Кампанията за евровота стартира на 26 април"}
{"url": "https://offnews.bg/nashite-avtori/za-otkrivatelstvoto-700362.html", "text": "Ако ме попитат в кое време искам да живея, със сигурност ще избера различно от настоящето. И е много вероятно това да е някоя епоха от миналото, когато светът още е бил пълен с изненади. Когато не е бил изнасилен дигитално.Първият вълк, превърнал се в човешки приятел, чието поколение е израснало между хората и е възприело човека за водач на глутницата си, е живял преди около седемнайсет-двайсет хиляди години някъде в Източна Азия или Африка, процесът е протичал на различни места и в различни периоди. И когато гледам филм или чета книга за онези времена, се опитвам да пресъздам у себе си чувството, което е изпитал първият човек в племето, сприятелил се с вълк. Да усещаш, че вече имаш добър помощник в лова и верен другар, който ще те защити до смърт навсякъде – велико! Ето това е откривателство.Преди около шест хиляди години хората хванали първите диви коне, укротили ги, оседлали ги и ги приучили да живеят край тях. Скоростта им на придвижване в оня суров свят без двигатели, електричество и компютри се увеличила десетократно. Ако живеех там в онова време и никога не съм виждал ездач и при мен дойде странник, яхнал кон, ще го гледам като извънземен. А ако той ми разкаже как го е постигнал и се науча да отглеждам коне, ще изпитам възторг, несравним със задоволството да си купя последния модел айфон. Възторгът ми нямаше да има граници. Ще се промени цялото ми битие, ще се отворят нови хоризонти пред мен. Промяната в скоростта на придвижване е истинска революция. Преодоляваш днес 50 километра, без да си се изтощил от ходене.Не говоря само за усещането на първооткривателите, а и на онези, обикновени хора, които за първи път са срещнали опитомено животно. Било е свързано с желание и умение, не с материален статут, както в началото на 20. век при навлизането на автомобила. Има голяма разлика. Да, първооткривателите по-късно почват да патентоват постиженията си и да забогатяват от тях, но едно е да видиш чудото и то да е постижимо за теб с повече усилие, съвсем друго − да бачкаш, да заработиш пари и да си купиш кола. За онова по-диво усещане за откривателство говоря.И за да схванете възторга на хората някога от опитомяването на коня, сетете се за изображенията, изсечени върху камък преди хилядолетия – човек, яхнал кон, а отдолу често е добавено и неговото куче. По-късно и свети Георги е рисуван като ездач. И това е била чистата емоция от чудото на разбирателството между човека и животното.Ако тия древни картини все още донякъде мога да си ги представя, колкото и да се опитвам да разбера чувството на първите човеци, запалили огън, нямам шансове да се доближа до истината. Тези, които са умеели да палят огън, сигурно са били възприемани от останалите като богоизбрани пророци.Джеймс Кук, Магелан, Миклухо Маклай също са изпитали радостта от откривателството. А днес разполагаме безплатно с Гугъл Земя и самолети. И със скъпи домашни любимци от порода чихуахуа, при вида на които всеки вълк потъва в земята от срам. Някак си стигнахме до предела на аналоговия свят, Стефка Костадинова постави рекорда в скока преди доста години, повече рекорди са невъзможни в много направления. Светът ни бе разхерметизиран, десакрализиран, сдъвкан и изплют. Купен и продаден. Не ни оставят голям избор. Ако искаме, можем съвсем спокойно да бъдем редови бройлери. Да се угояваме. Да пазаруваме в мола. Има вече подвидове на хомо сапиенс и един от тях са моловите хора.Предоставят ни на нас бройлерите само привидни избори в дигиталния свят. Но той е така ограничен. Полупроводниците поради заложената си вътрешна двоичност няма да достигнат свойствата на мозъчните синапси и неврони. Човекът е порочен. Както от ядрения синтез сътвориха бомби, така от цифровите технологии създадоха предмети, водещи до тъпота и зависимост. Предмети, които ни програмират, защото самите те са програмирани. Няма начин една дигитална телефонна, компютърна игра да не води до тъпота, с каквото и въображение да е сътворена. Няма го днес възторга на пионера, на откривателя. Бе премахнат от полезрението ни. Остана само привилегия за малцина като Илон Мъск, Марк Шатълуърт, Ричард Брансън.Намира се все още от този възторг и в добрите книги, в откриването на нови въображаеми светове. А ако писателите не преследват възторга, значи са обикновени бизнесмени и писането им повече вреди, отколкото помага. Доброто писане не дъвче наготово, а поставя загадки, доброто писане развива въображението.", "date": "2019.03.31", "title": "За откривателството"}
{"url": "https://offnews.bg/politika/vigenin-samo-nie-vodim-debata-za-badeshteto-na-evropa-s-vizia-za-evro-700383.html", "text": "В продължение на години, министър-председателят Борисов и правителствата му допускаха Анкара да се държи с България по начин, който изискваше сериозни реакции.Това заяви секретарят на ПГ на \"БСП за България\" Кристиан Вигенин по БНР. Той припомни два от тези случаи - когато е станало дума чия е Тракия и свързаните с въпроса изявления на Ердоган, както и изявлението, свързано с душевните граници на Ердоган. \"Толкова витиевато реагираха министерството на външните работи и премирерът тогава, че това създаде усещането, че могат да се отнасят с нас, както сметнат за добре\", заяви Вигенин. \"Интересно е да споменем, че в средата на януари в България беше вътрешният министър на Турция - тогава той имаше срещи с министър- председателя, според програмата му е имал есрещи и с Главното мюфтийство. Убеден съм, че въпросите, които сега се обсъждат, са били поставени и тогава. Би било интересно да разберем какви са били разговорите на вътрешния министър, така че десет дни по-късно да се внесат промени в закона\", заяви народният представител. По думите му промените са факт - от една страна, с тях са били отрсочени дълговете на мюфтийството, а от друга - те са позволили чуждо финансиране на вероизповедания. Кристиан Вигенин заяви още, че това обезмисля закона по начина, по който е бил обсъждан на заседание на КСНС при президента.\"Странно е да се вменява вина на БСП за случващото се, защото тогава ние подкрепихме принципно идеята за държавно финансиране на вероизповеданията, но заедно с това - да бъде спряно външното финансиране. Сега се получава така, че те получават държавно финансиране, а в същото време - остават възможностите за влияние чрез външно финансиране. А знаете, че който плаща, той поръчва музиката\", заяви още той.Вигенин изрази мнение, че всичко, което правят управляващите, е половинчато и недостатъчно. \"В България се е настанило безвремие, което не дава никаква перспектива на страната. Какво се случва в момента в парламента? Когато нямаш посока и идея какво искаш да постигнеш, не знаеш какви реформи са полезни, единственият ти фокус е да да избуташ още един ден във властта, зарадите самата власт. \"Краят на това правителство се вижда\", категоричен бе той.Народният представител засегна и темата с поведението на патриотите, които, по думите му, са преглъщали идеи и политики, които още от началото на този парламент са били в разрез с разбирането на избирателите им. \"Търсеха си оправдание, но ние отправихме ясен призив да не подкрепят повече властта и да напуснат правителството. Видя се, че патриотите са в управлението единствено заради властта.Направиха няколко изявление в парламента по повод закона за вероизповеданията, и това беше. Тяхното участие в правителството е обратно на вижданията на избирателите им\", каза Вигенин. По повод искането към прокуратурата за проверки във връзка с приетия Закон за вероизповеданията и съмненията за чужда намеса, той коментира, че от БСП очакват реакция и че е нормално той да се самосезира по въпроса. Вигенин припомни още, че БСП е отправила апел и към президента да наложи вето.\"Ние заявихме защо излязохме от този парламент. В седмиците след напускането ни се случиха поредица от неща, които само доказаха, че сме били прави\", каза той. Вигенин изрази мнение, че в продължение на години от БСП са опитвали да отстояват позиции и да правят предложения със стратегически дневен ред, но нищо такова не се е случило. \"Искаме категорична промяна. От БСП не се занимаваме с битови въпроси, ние атакуваме принципно политиката на ГЕРБ\", категоричен бе социалистът. По думите му обаче битовата страна, свързана с апартаментите на властта е показала афинетът към луксозен начин на живот на управляващите и по-важното - облагодетелстването на определени фирми чрез лобистки закони.\"Само ние водим дебата за бъдещето на Европа с \"Визия за Европа\". За нас най-важни са политиките. Нашата листа ще бъде ясна на 14 април\", заключи Вигенин.", "date": "2019.03.31", "title": "Вигенин: Само ние водим дебата за бъдещето на Европа с Визия за Европа"}
{"url": "https://offnews.bg/politika/maria-gabriel-vodi-listata-na-gerb-i-sds-eksministar-liliana-pavlova-700382.html", "text": "Еврокомисарят Мария Габриел води листата на ГЕРБ и СДС за изборите за ЕП на 26 май. От досегашните евродепутати на ГЕРБ в новия списък не присъства само Владимир Уручев. На седмо място - след представителя на СДС Александър Йорданов, е бившият министър Лиляна Павлова. Вчера зам.-председателят и шеф на предизборния щаб Цветан Цветанов заяви, че ГЕРБ може да спечели 8 места в европарламента. В листата са: 2. Андрей Ковачев, 3. Андрей Новаков, 4. Ева Майдел, 5. Асим Адемов, 6. Александър Йорданов, 7. Лиляна Павлова и 8. Емил Радев. Поздрав към участниците от председателя на ЕНП Жозеф Дол бе прочетен в зала 6 на НДК. От последните европейски избори досега минималната работна заплата у нас е нараснала със 65%, средната – с близо 50%, а БВП – с 40%, каза министърът на финансите Владислав Горанов. Председателят на групата на ГЕРБ Даниела Дариткова подчерта, че това е отборът на Бойко Борисов.Йорданка Фандъкова подчерта: \"Трябва да си дадем ясна сметка, че в предстоящата кампания за европейски депутати, европейският дневен ред ще бъде изместван от наши вътрешни теми. Знам, че понякога сме много ядосани на своите политически опоненти, заради манипулации и откровени лъжи, с които омаловажават всичко, което сме направили.Гневът обаче е най-лошият съветник. Ние дължим на хората отговори на всички въпроси - на това, което ги вълнува, това, което са чули и на което са повярвали. Нека използваме това време на активна комуникация, за да даваме отговори. Няма кой да го направи вместо нас. Да не се ядосваме на хората, защото питат и се съмняват - ние им дължим отговори, защото всяко нещо, което правим, е възможно само благодарение на тяхното доверие и подкрепа\".ГЕРБ ще се регистрира първа за европейските избори, увери Цветанов. Той заяви, че всички структури са провели номинационни събрания и показа протоколите с резултатите от форумите на структурите. Останалите в листата: 9 - бившият министър на екологията Ивелина Василева, 10 - Марин Захариев, 11 - Иво Ралчевски, 12 - Младен Шишков, 13 - Николай Диков, 14 - Камен Костов, 15 - Йоана Йончева, 16 - Жечо Станков, 17 - Илия Лазаров от СДС. ", "date": "2019.03.31", "title": "Мария Габриел води листата на ГЕРБ и СДС, ексминистър Лиляна Павлова на 7-мо място в списъка (снимки)"}
{"url": "https://offnews.bg/tenis/federer-sreshtu-isnar-shte-triabva-da-bada-vratar-700388.html", "text": "Швейцарската легенда в мъжкия тенис Роджър Федерер е подготвен за финала на турнира от сериите Мастърс 1000 в Маями. Маестрото ще се изправи тази вечер срещу шампиона от миналата година Джон Иснър.\"Честно казано ми харесва да гледам тенисистите със силни сервиси, да видя дали ще направят ас на всеки втори-трети удар. За мен е вълнуващо, напомня ми на дузпите във футбола, но само че в тенис вариант. В неделя ще бъда вратар.Ще дам най-доброто, на което съм способен. Ще се опитам да достигна до максимално повече топки. Знам какво да очаквам – той няма да пропусне много сервиси.Той притежава удивителен начален удар, един от най-добрите в цялата история. Наистина е трудно да играеш срещу него\", каза Федерер пред \"ESPN\".Самият Иснър няма загубен сет от началото на турнира в Маями. Любопитен е фактът, че от 10 изиграни сета, американецът е спечелил 9 в тайбрек.", "date": "2019.03.31", "title": "Федерер: Срещу Иснър ще трябва да бъда вратар"}
{"url": "https://offnews.bg/bojni/treniorat-na-kobrata-toj-ne-e-opipval-dzheni-sushi-700400.html", "text": "Треньорът на Кубрат Пулев – Ули Вегнер защити българина след скандала с репортерката Джени Суши. Кобрата целуна американката по време на интервю след победата си над Богдан Дину.Суши твърди, че също така Пулев я е опипал по задните части, но Вегнер е категоричен, че това не е вярно. Пред немското издание \"Bild\" той добави, че през цялото време е бил точно до Кобрата.\"Кубрат беше интервюиран от красивата и изключително приятелски настроена млада жена. Да, после я целуна. Това беше в резултат на емоциите\", добави 76-годишният специалист.Лицензът на Кобрата за САЩ е временно отнет след скандала. На 14 май двете страни ще се явяват пред съда, за да бъдат изслушани. Самият Пулев заяви, че няма никакви притеснения.Беше пуснато провокативно видео с фриволно поведение на Суши на купона след победата. Пулев разкри, че има още подобни клипчета и ще ги извади на бял свят, ако се наложи.", "date": "2019.03.31", "title": "Треньорът на Кобрата: Той не е опипвал Джени Суши"}
{"url": "https://offnews.bg/politika/shte-priznae-li-tcik-tezi-podpisi-video-700401.html", "text": "Демократична България вече събира подписи за явяването си на евроизборите на 26-и май, въпреки че ЦИК все още не е публикувала официалната бланка.Това се вижда на видео, изпратено до редакцията на OFFNews.Има ли нарушение в случая?Според главния секретар на ДСБ Емил Мачиков за събирането на подписите няма проблем, тъй като в хронограмата на ЦИК има краен срок за представянето на подписите, но не и начален момент, от който процесът трябва да стартира. Освен това ставало дума за типов документ, който е идентичен на тези от предишни избори и отговаря на изискуемите по закон реквизити.Все пак Мачиков се застрахова, че ако бланката за евровот 2019 г. е по-различна, от използваната от обединението, събраните подписи няма да бъдат внесени в служба ГРАО за проверка.Според него \"всички основни партии\" вече са започнали събирането на подписите и Демократична България не е изключение.OFFNews потърси за коментар пресслужбата на ЦИК. Оттам обявиха, че официалната бланка за подписите ще бъде качена утре на сайта на комисията и че в момента не могат да гарантират дали няма да има промени във формата на документа.Като цяло изискуемите по закон 2500 подписа не е проблем за основните партии. Дори и събраните до момента имена да се окажат недействителни, Демократична България има достатъчно време до 10 април, за да представи проверен от ГРАО списък с много повече имена.", "date": "2019.03.31", "title": "Ще признае ли ЦИК тези подписи? (видео)"}
{"url": "https://offnews.bg/politika/ninova-sled-udara-s-imeto-po-goliamo-unizhenie-za-georgi-parvanov-edv-700392.html", "text": "Лидерът на БСП Корнелия Нинова публикува гневен коментар по повод решението на малката лява партия АБВ да се яви на евровота като \"Коалиция за България\".Тя обвинява в морално падение бившия държавен глава и бивш лидер на БСП Георги Първанов. А също така - и в услуга към сегашната власт.Ето какво написа председателят на Столетницата на официалния си фейсбук профил:", "date": "2019.03.31", "title": "Нинова след удара с името: По-голямо унижение за Георги Първанов едва ли може да има"}
{"url": "https://offnews.bg/112/nashenetc-probva-da-prenese-droga-za-7-3-mln-evro-v-gartcia-hvanaha-700399.html", "text": "Гръцката полиция арестува българин за трафик на наркотици на стойност над 7,3 милиона евро, съобщи БНР. Властите в южната съседка проследяват контактите му в Гърция. От отдела за борба с организираната престъпност разследват дали българинът е част от международен канал.Българският гражданин е на 31 години и е задържан на пристанище Игуменица с наркотични хапчета,чиято стойност е над 7,3 милиона евро, съобщават от гръцката полиция.Българинът е пренасял каптагон в специален тайник в личния си автомобил. Хапчетата са открити в багажника на колата в газовата уредба.Полицията не е имала предварителна информация за този пренос, личи от изявлението на властите, които разследват дали наркотикът е внесен от Турция, или българинът е извършил нелегален внос от друга страна.Разкритието е станало при рутинна проверка на пътниците на ферибота за Италия, като специално обучени кучета са реагирали при преминаване на българската кола.Задържаният наркотрафикант е в полицията в град Игуменица.", "date": "2019.03.31", "title": "Нашенец пробва да пренесе дрога за 7,3 млн. евро в Гърция, хванаха го"}
{"url": "https://offnews.bg/sviat/ochakvano-erdogan-bie-v-ankara-i-istanbul-gubi-v-kreposta-na-demokra-700403.html", "text": "Започна преброяването на гласовете на днешните местни избори в Турция, а местните медии вече публикуват първите резултати. Според поместените данни към момента са обработени около 6 процента от гласовете, а избирателната активност е 82,46 на сто.Преброените досега бюлетини дават превес на изборите на управляващата Партия на справедливостта и развитието (ПСР), която събира 52,21 процента подкрепа.На второ място е кемалистката Народнорепубликанска партия (НРП) с 12 на сто, а на трето - прокюрдската Демократична партия на народите с 9,37 на сто.Следва Партията на националистическото действие (ПНД) със 7,51 процента и \"Добра партия\" (ДП) с 6,87 процента, показват данните, качени на сайта на в. \"Миллиет\".Коалицията около управляващата ПСР събира 59,47 на сто от гласовете, а опозиционният съюз на НРП и ДП - 19,59 процента.Кандидатът на ПСР за кмет на Истанбул води в надпреварата към момента с 54,62 процента спрямо 42,41 за главния му опонент от НРП. В Анкара също кандидатът на ПСР е начело с 56,84 процента подкрепа спрямо 38,34 за кандидата на НРП. В традиционната крепост на кемалистите Измир като фаворит за кметското място се очертава кандидатът на НРП с 51,10 на сто от гласовете, а кандидатът на ПСР е втори с 41,34 на сто.", "date": "2019.03.31", "title": "Очаквано: Ердоган бие в Анкара и Истанбул, губи в крепоста на демократите Измир"}
{"url": "https://offnews.bg/politika/radan-kanev-kam-borisov-bravo-gospodine-shte-e-po-dobre-bez-teb-i-b-700406.html", "text": "Водачът на евролистата на Демократична България Радан Кънев отговори на премиера Бойко Борисов, който при представянето на листата на управляващата партия заяви, че задачата на опонентите им вдясно е да рушат съюза на ГЕРБ и СДС, \"за да върнат ДПС и БСП на власт\".Ето какво написа зам.-председателят на ДСБ в социалната мрежа:", "date": "2019.03.31", "title": "Радан Кънев към Борисов: Браво, господине! Ще е по-добре без теб и без ГЕРБ"}
{"url": "https://offnews.bg/politika/borisov-losho-ni-udariha-s-apartamentite-triabva-ni-goliama-obitca-n-700384.html", "text": "Изборите за Европейски парламент винаги са минавали под мотото, че Брюксел е далеч от България, а ние избираме едни скъпо платени чиновници. Само, че за пакета \"Мобилност\" месеци наред работа, чартъри, камиони, депутати, протести, митинги... накрая двама, излъчени от България евродепутати не отиват на гласуване.Това заяви Бойко Борисов при представянето на кандидатите на ГЕРБ и СДС за ЕП. \"Андрей Новаков спа в камион, за да е там, а българи отрязаха главата на превозвачите ни. Резултатът какъв е? Не искам просто да говоря за опонентите ни от ляво. Те не са ми интересни. Какви ли не реклами си пускаха. Повече ме е яд за тези, които казват, че са в дяснои се борят за един или двама евродепутати и цялата им кампания ще бъде против нашия съюз със СДС. Те не се бият с БСП. Те ще имат за задача не да изпратят много депутати или да управляват, а да рушат нашият съюз, за да върнат БСП и ДПС на власт. Техните симпатизанти не ги ли питат какво ще правят, ако ГЕРБ и СДС бъдат свалени?\", запита Борисов.Не ни интересува какво ще приложат в кампанията. То е ясно. Лошо е, когато ни хванат в грешка. На конференцията говорих, сега пак ще ви кажа. За хората от БСП апартаментите и ниските цени не са никакъв проблем. Те са свикнали да живеят в резиденции и държавнижилища от 9 септември до ден днешен. Никой не им ги взе. Те затова не могат да почустват какво се е случило. Лошо ни удариха и от това зависи дали сме си сложили голяма обеца на ухото. Нямам съмнение, че нашата листа е по-добра от всяка една\", отсече премиерът.Между другото на Томислав Дончев речта ме впечатли. Не съм свикнал да говори партийно, вметна многозначително Борисов. Той подчерта:  С всичките си грешки все още сме първа политическа сила. Искам хората да видят, че дори когато грешим, си понасяме наказанията и си взимаме забележка и повече не го допускаме. Който не работи, не греши. \"Който няма грехове, нека хвърли първия камък\", Господ го е казал\", заяви Борисов.Внимателно, с чувство за вина, с чувство на гордост от свършеното да се работи, посъветва Борисов. Като им гледам листите на другите - с изключение на Сергей Станишев, те нямат компетенции за работа в Европа, коментира той. Никога на съм казвал на Мария - Габриел и на Ева - Майдел. Казвам им Неделчева и Паунова, макар че за българите е нормално като се омъжи жената, да вземе името на съпруга си. Но да напомня една поговорка - \"Откъдето е жената, оттам е родата\", обясни в свой стил Борисов. ", "date": "2019.03.31", "title": "Борисов: Лошо ни удариха с апартаментите, трябва ни голяма обица на ухото"}
{"url": "https://offnews.bg/politika/radan-kanev-obiavi-skromni-imoti-nikoga-ne-sam-imal-nova-kola-hodia-700390.html", "text": "Водачът на листата на Демократична България Радан Кънев обяви в профила си във фейсбук детайли около имотното си състояние. Той обяснява, че със съпругата си са си купили жилище от 75 кв. м в столичния квартал Манастирски ливади и че има 1/2 от наследствена гарсониера в жк. ХиподрумаНова кола не съм купувал никога. Минах през Шкода, Хюндай, два Форда. Сега аз ходя на работа с метро, заявява зам.-председателят на ДСБ.Кънев посочва, че все още изплаща ипотека и че не е богат. Той обаче е категоричен, че не се кандидатира за \"Брюкселската заплата\" и призовава опонентите си да не се успокояват, тъй като \"дългосрочните ми планове са свързани с вътрешната политика\".Ето и целия \"имотен отчет\" на Кънев в социалната мрежа:Благодаря за подкрепата на всички, които писаха и се обадиха! Беше приятна изненада.Сега някои задължителни уточнения по така актуалните имуществени въпроси:1. Притежаваме, в семейна общност с Деница, доста изгодно придобито жилище.Става дума за 75 м+25 м тераси в \"Манастирски ливади\". Предварителният договор и 30 000 лв. капаро е от 2006 г., окончателният и около 75000 лв. банков кредит срещу ипотека - 2007 г. Много преди да заемам политически позиции, в добрите времена, когато имах време да правя пари...Сделката е на Акт 14, взехме Акт 16 чак 2012/13 г.Цената е доста добра за периода, защото купихме от фирма 50% на родителите на съпругата ми. Въпреки това е далеч над данъчна оценка и над себестойност, с калкулирана печалба (което е и задължително от данъчна гледна точка).2. Притежавам 1/2 от гарсониера в “Хиподрума”, придобита през 2007 г. с наследство от баща ми, от продажбата на имот във Варна. Купена е със запазено право на ползване от близка приятелка на родителите ми. Тя почина наскоро, сега теглих кредит за ремонт.3. Наследих по 1/6 от три малки магазина във Варна и 1/6 от апартамент след 15 г. дела срещу община Варна. Тези дела са и единственият ми принос към това имущество, натрупано от по-мъдри и спестовни хора.4. Нова кола не съм купувал никога. Минах през Шкода, Хюндай, два Форда.Сега аз ходя на работа с метро (все още живеем не в \"Манастирски ливади\", а в 70 м на тъстовете ми в \"Дървеница\"), а Деница - с RAV4, 2009-и набор.Накратко - справям се с живота, но хич не съм богат човек, особено като се има предвид, че още плащам ипотека и малкият е в частно училище. Бедността не е повод за гордост, но тя е пряка последица от политическите занимания. Те отнемат адски много време и сили. Нямам доверие на политици, забогатели през мандат. Това е почти невъзможно по почтен път.И не вкарвайте опорката за брюкселската заплата. Аз не влизам в кампания за “избираемо място”, а в тежка битка избираеми места да има. Отделно, не се успокоявайте - дългосрочните ми планове са свързани с вътрешната политика.Утре ще пусна отговори на някои други популярни и не дотам “обвинения” и “разкрития”.И после ще приключим с мазните борби и ще си говорим за политика. И тогава ще е забавно...", "date": "2019.03.31", "title": "Радан Кънев обяви скромни имоти: Никога не съм имал нова кола, ходя на работа с метро"}
{"url": "https://offnews.bg/sviat/kralitca-elizabet-ii-reshi-poveche-da-ne-kara-kola-700396.html", "text": "Британската кралица повече няма да шофира по обществените пътища в страната след катастрофата, която претърпя съпругът й – принц Филип преди няколко месеца, съобщава БГНЕС.92-годишната Елизабет Втора с удоволствие шофира своя „Ленд Роувър“, както и няколко други автомобила в гаража си, сред които има и няколко „Ягуар“-а. Сега обаче британският монарх е взела решение да остави някой друг да седне зад волана вместо нея.Според запознати Елизабет Втора е послушала съвета на екипа, който се грижи за сигурността й. 97-годишният й съпруг претърпя катастрофа през януари край провинциалното имение Сандрингам. Херцогът на Единбург не беше ранен, но пътниците в другата кола от произшествието, сред които имаше и бебе, бяха ранени.Няколко дни след инцидента и кралицата, и принц Филип бяха заснети от папараци да шофират без предпазни колани. Ден след публикуването на снимките херцогът на Единбург обяви официално, че се отказва да шофира, съобщава в. „Метро“.Кралица Елизабет Втора е единственият човек във Великобритания, който може да шофира без шофьорска книжка, и може да се движи с автомобила си по обществените пътища в страната без никога да е минавала шофьорски изпит.На Нейно величество дори е позволено да шофира автомобил без регистрационен номер – привилегия, която получават и членовете на семейството й.Кралицата обаче е получила необходимото шофьорско обучение през 1945 година и то не къде да е, а е вземала уроци във военен тренировъчен център.", "date": "2019.03.31", "title": "Кралица Елизабет II реши повече да не кара кола"}
{"url": "https://offnews.bg/futbol/slavia-i-septemvri-spukaha-topkata-za-0-0-700405.html", "text": "Отборите на Славия и Септември София не успяха да излъчат победител, завършвайки наравно 0:0 в първата си среща в Група Б от плейофите в Първа лига, завършвайки при нулев резултат в \"Овча Купел\".Това е втори мач за \"белите\" след завръщането им на своя стадион. Тимът обаче отново не успя да вкара гол и да зарадва феновете си, след като в предишния кръг загуби от Етър с 0:1.Славия изигра силно първо полувреме и доминираше тотално, но отлични изяви на вратаря на Септември Янко Георгиев отчаяха нападателите в бяло. Още в 4-а минута домакините бяха близо до попадение, но Георги Йомов стреля в аут отблизо.В 18-а минута Йомов проби от дясно и центрира към Радослав Кирилов, който стреля добре, но вратарят на Септември Янко Георгиев отрази.Малко по-късно и Ашковски пропусна да се разпише. Атаките на \"белите\" продължиха, но до почивката последователно Кирилов, Велковски и Йомов направиха нови пропуски.През второто полувреме играчите на Септември изнесоха играта в по-предни позиции и успяха да удържат нулевото реми до края.", "date": "2019.03.31", "title": "Славия и Септември спукаха топката за 0:0"}
{"url": "https://offnews.bg/obshtestvo/mart-si-tragva-sas-slantce-i-oblatci-ot-minus-2-do-29-gradusa-prez-ap-700356.html", "text": "Слънце и облаци ще се редуват в последния ден на март. Вятърът ще е слаб от североизток. Максималните температури ще са между 15 и 20 градуса, според прогнозата на НИМХ. В планините облачността ще е променлива, над западните райони - незначителна. Ще духа умерен, по високите и открити части - силен североизточен вятър. Температурите ще се повишат и максималната на височина 1200 м ще е около 8 градуса, на 2000 м около 1 градуса.По Черноморието ще има временни увеличения на облачността. Ще духа слаб североизточен вятър. Максимални температури между 11 градуса и 13. Температурата на морската вода е 11 градуса, вълнението на морето ще е 3-4 бала. Температурите ще се повишат до 23 градуса. Във вторник обаче синоптиците прогнозират краткотрайни валежи и захлаждане. Най-ниските температури през април ще са между минус 2 и 3 градуса, а най-високите - между 24 и 29 градуса. ", "date": "2019.03.31", "title": "Март си тръгва със слънце и облаци, от минус 2 до 29 градуса през април"}
{"url": "https://offnews.bg/evropa/komik-e-na-krachka-da-butne-poroshenko-za-prezident-na-ukrajna-700404.html", "text": "Комедийният актьор Владимир Зеленски води убедително на първия тур на президентските избори в Украйна. Той е получил близо два пъти повече гласове от досегашния президент Петро Порошенко с когото ще се срещне на балотаж на 21 април.За Зеленски, който в шоуто си се прави на президент на републиката, са гласували 30.4% от избирателите, показват първите екзит пол данни.След него е сегашният държавен глава Петро Порошенко, който е получил 17.8%, а трета е бившият премиер Юлия Тимошенко с 14.2 на сто от вота.Окончателните резултати от гласуването на първия тур се очакват чак след 10 дни..", "date": "2019.03.31", "title": "Комик е на крачка да бутне Порошенко за президент на Украйна"}
{"url": "https://offnews.bg/sviat/zuzana-chaputova-e-noviat-prezident-na-slovakia-700369.html", "text": "Зузана Чапутова спечели вота за президент на Словакия на балотажа вчера. Чапутова е адвокат, представител е на малката извънпарламентарна Словашка прогресивна партия. Тя е първата жена президент на страната, печели с 58,3% от гласовете при почти 100% обработени бюлетини.Конкурентът й Марош Шефчович, еврокомисар по енергетиката, е получил 41,7 на сто. Резултатът потвърждава прогнозите преди вота, че избирателите ще накажат управляващата социалдемократическа партия \"Смер\". Сузана Чапутова ще поеме поста от сегашния президент Андрей Киска на 15 юни. ", "date": "2019.03.31", "title": "Зузана Чапутова е новият президент на Словакия"}
{"url": "https://offnews.bg/futbol/as-na-levski-niama-znachenie-koj-shte-vkara-i-koj-shte-asistira-700387.html", "text": "Крилото на Левски Паулиньо даде специално интервю за колегите от \"Диема Спорт\". Бразилецът е жаден за много успехи със \"синия\" екип. Бързоногият футболист допълни, че се чувства фантастично на \"Герена\".\"\", каза Паулиньо.", "date": "2019.03.31", "title": "Ас на Левски: Няма значение кой ще вкара и кой ще асистира"}
{"url": "https://offnews.bg/politika/gerb-i-sds-predstaviat-listata-za-evrovota-shte-j-se-otrazi-li-ostavk-700354.html", "text": "ГЕРБ и СДС ще представят кандидатите си за Европейския парламент днес в зала 6 на НДК. От общата листа на двете партии за изборите на 26 май вече са известни от страна на сините - това са Александър Йорданов, който ще заеме избираемото 6 място, и Илия Лазаров на последна позиция. Имената на номинираните от ГЕРБ се очакват с особен интерес, след като зам.-председателят на партията и шеф на предизборния й щаб Цветан Цветанов напусна постовете си в парламента заради \"апартаментгейт\". Според анализатори това кой ще е в списъка на ГЕРБ за ЕП ще покаже и дали е отслабнало влиянието на Цветанов в партията. Вчера , че в евролистата на ГЕРБ ще има компетентни и знаещи хора, които познават функциите на европейските институции и имат признанието на европейските лидери. Той прогнозира, че със съобщаването на имената от БСП ще се чуят всякакви неверни неща. Той прогнозира, че ГЕРБ ще има 6, 7, а \"защо е и 8\" евродепутати. В нашата листа обаче няма нито един кандидат с обвинение за пране на пари или изобщо някакво обвинение\", каза още Цветан Цветанов и подчерта, че предстои много мръсна предизборна кампания. Очаква се листата на ГЕРБ да води еврокомисарят Мария Габриел, след като в средата на март стана ясно, че тя е получила най-много номинации от структурите на партията. На избираеми места според предварителната информация ще са още сегашните евродепутати Андрей Ковачев, Ева Майдел и Андрей Новаков. Изпадат Владимир Уручев и Асим Адемов, а според гербери за място в ЕП се спряга и бившият министър на европредседателството ни Лиляна Павлова.", "date": "2019.03.31", "title": "ГЕРБ и СДС представят листата за евровота, ще й се отрази ли оставката на Цветанов от НС"}
{"url": "https://offnews.bg/sviat/ukrajna-glasuva-za-prezident-700364.html", "text": "Украинците гласуват днес за президент. Кандидатите за поста са общо 39. Изходът на вота се оказва труден за прогнозиране, тъй като разликата между основните претенденти е малка. Очакванията са, че почти сигурно ще се стигне до гласуване на втори тур. Според социолозите с най-голям шанс за победа е комикът Владимир Зеленский, който се очаква да получи около 25% от гласовете. Анализаторите посочват, че за него ще гласуват основно млади хора. Не е изключено при него да отиде и протестния вот, тъй като той не е политическа фигура. Много от политолозите обаче все пак допускат, че е възможно гласоподавателите да са изразили подкрепа за Зеленский, но в крайна сметка да променят решението си и да гласуват за някой от другите кандидати. Ако Зеленский все пак спечели първия тур на изборите, на балотажа той вероятно ще се изправи срещу настоящия президент Петро Порошенко или бившата премиерка Юлия Тимошенко. Според допитванията разликата в подкрепата за двамата е в рамките на статистическата грешка.Официалните данни от гласуването трябва да бъдат обявени до 10 април. Ако се стигне до втори тур пък, той ще се проведе на 21 април. Резултатите от втория тур ще бъдат обявени официално до 1 май. Новият президент ще встъпи в длъжност до 3 юни. ", "date": "2019.03.31", "title": "Украйна гласува за президент"}
{"url": "https://offnews.bg/politika/stanislav-stoianov-smenia-tcvetanov-v-parlamenta-700374.html", "text": "Станислав Стоянов става народен представител от ГЕРБ на мястото на Цветан Цветанов, съобщи Централната избирателна комисия. Решението на ЦИК предстои да бъде обнародвано в Държавен вестник. Комисията е взела решението на основа на получено писмо от Народното събрание, в което Комисията е уведомена за предсрочно прекратените пълномощия на Цветан Цветанов като народен представител от Четвърти изборен район - Великотърновски, уточняват от ЦИК. Преди Станислав Стоянов да влезе в парламента, решението на ЦИК от 30 март трябва да се обнародва в \"Държавен вестник\". Стоянов от завършил маркетинг и реклама в университета в Свищов и от 15 години е мениджър на рекламна агенция.", "date": "2019.03.31", "title": "Станислав Стоянов сменя Цветанов в парламента"}
{"url": "https://offnews.bg/futbol/stadionat-na-tcska-shte-bade-napalno-rekonstruiran-700373.html", "text": "В петък от ЦСКА потвърдиха намеренията си да построят нов стадион. Плановете на клуба са \"Армията\" да бъде напълно реконструирана, а капацитетът й ще надхвърля 25 000 места, пише \"Тема Спорт\".По този начин България ще може да кандидатства със съоръжението за домакинство на Европейското първенство през 2028 година.Предстои да се обяви как ще бъде строена \"Армията\" - дали сектор по сектор, или ще бъде затворена напълно. ЦСКА може да домакинства на националния стадион \"Васил Левски\", докато траят дейностите.В проекта на клуба е заложено изграждането на подземен паркинг. Наличието на достатъчно места за автомобили е сред задължителните условия за издаване на лиценз от УЕФА с висока категория.", "date": "2019.03.31", "title": "Стадионът на ЦСКА ще бъде напълно реконструиран"}
{"url": "https://offnews.bg/sviat/kliuchov-vot-v-turtcia-zalogat-za-erdogan-sa-ankara-i-istanbul-700368.html", "text": "Ключови местни избори се провеждат днес в Турция. Над 57 милиона души имат право на глас. За участие във вота са регистрирани общо 12 политически партии. На вота се гледа като тест за популярността на президента Реджеп Ердоган и неговата Партия на справедливостта и развитието. Тя печели местните избори от идването си на власт през 2002 г., но анализатори допускат, че този път може да претърпи поражение в Анкара и дори Истанбул на фона на рецесия на икономиката. В областите, където гласуването започва в 7 часа, избирателите ще могат да отидат до урните до 16,00 часа, а в останалите провинции на страната - до 17,00 часа. Отчитането на резултатите ще започне веднага след това.Висшата избирателна комисия е наложила забрана до 21 часа за излъчване на прогнозни данни и коментари, но тя може да бъде вдигната по-рано по нейно решение.Гласоподавателите избират с 4 различни бюлетини кметове за всички нива на местното самоуправление и общински съветници. Турците ще могат да гласуват в 194 390 секции по цялата страна. И четирите бюлетини се поставят в 1 плик, като за улеснение на избирателите и на комисиите бюлетините за отделните видове избор са в различен цвят. Избирателните комисии са съставени от поне петима представители на различни политически сили.Най-много избиратели има в Истанбул – над 10,2 млн. или около 18% от имащите право на глас. Най-малката област е Байбурт с едва 0,1% от гласоподавателите, уточнява БНР. Ключова е надпреварата за трите най-големи града в страната, които са и икономически най-развити - Истанбул, Анкара и Измир. В тях са съсредоточени около 1/3 от всички избиратели.Вътрешният министър Сюлейман Сойлу съобщи, че заети с охраната на изборния ден ще са над 553 000 служители на силите за сигурност. ", "date": "2019.03.31", "title": "Ключов вот в Турция, залогът за Ердоган са Анкара и Истанбул"}
{"url": "https://offnews.bg/politika/petar-moskov-sreshtu-radan-kanev-mezhdu-kod-i-segashnoto-dsb-ima-mnog-700370.html", "text": "Петър Москов защитава десния консерватизъм, а Радан Кънев е член на либерална партия. Създаваме партия като алтернатива на провала на целия либерален модел. Така лидерът на новосъздадената партия Консервативно обединение на десницата (КОД) и бивш министър на здравеопазването в правителството на Бойко Борисов Петър Москов обясни по бТВ разликата между себе си и .  Между КОД и първоначалното ДСБ има много прилики, между КОД и сегашното ДСБ има много разлики. Дясното беше подменено, това трябва да се каже ясно, обясни Москов. Политическите противници на КОД са БСП и ДПС,  а дясното трябва да се противопоставя на зеления тероризъм, категоричен е Москов. ГЕРБ е партия без идеология, аз съм бил министър на Реформаторския блок. Хората видяха, че може да се прави политика, без да се краде, допълни Москов. Аз съм лекар, когато дойде човек при мен, очаква да го лекувам, не да му обяснявам, че не мога, заради лошата атмосфера, колегите, които не харесвам, и т.н. От политиците хората очакват да променят правилата, което да доведе до подобряване на стандарта им на живот, не да правят експерименти, коментира още Москов. ", "date": "2019.03.31", "title": "Петър Москов срещу Радан Кънев: Между КОД и сегашното ДСБ има много разлики"}
{"url": "https://offnews.bg/obshtestvo/zapochna-liatnoto-chasovo-vreme-700366.html", "text": "Тази нощ преминахме към лятното часово време. Точно в 3 часа стрелките на часовника отидоха с един час напред.Смяната на времето засяга разписанията на 29 влака, предупредиха от БДЖ. Оттам уверяват, че нарушенията в графика са сведени до минимум. Преди дни Европейският парламент одобри спирането на смяната на времето от март 2021. Държавите в ЕС могат да изберат за постоянно \"лятно\" часово време или да запазят астрономическото (зимното) и да прекратят промените от октомври същата година.До 1 април догодина държавите в ЕС трябва да съобщят на Европейската комисия в кой часови пояс избират да бъдат занапред.Преминаването към зимно часово време е на 26 октомври.", "date": "2019.03.31", "title": "Започна лятното часово време"}
{"url": "https://offnews.bg/politika/d-r-tania-andreeva-ne-razbiram-zashto-ninova-ne-iska-stanishev-v-list-700377.html", "text": "Не мога да си обясня защо Корнелия Нинова не иска Сергей Станишев в листата на БСП за евроизборите. Не виждам голяма разлика между политиките на БСП и ПЕС. Оставам с впечатление, че има междуличностен проблем между двамата.Това заяви бившият министър на здравеопазването в правителството на Пламен Орешарски д-р Таня Андреева по бТВ. Прави отблъскващо впечатление, че хора, които преди със същата самоотверженост защитаваха Сергей Станишев като председател на партията и мандатоносител на нашия кабинет, сега със същата страст защитават Нинова, заяви още Андреева. По думите й тя не би последвала водач, който се отказва от хората с доверие в него и политиките му. В отгово на въпрос какъв знак ще даде БСП, ако изхвърли Станишев от евролистата си, Андреева каза: БСП ще покаже, че не уважава хората, зад които стоят конкретни действия. И всеки би си задал въпроса - това не е ли началото, в което БСП не иска да бъде идентифицирана с лявото семейство в Европейския парламент и въобще с Европа. \"Залогът за евроизборите е по-голям от вътрешните борби в партията. От това, което слушам, не съм останала с впечатление, чеСтанишев хвърля сянка върху избора на Елена Йончева за водач на листата. Повече от половината организации на БСП са номинирали Сергей Станишев за водач или член на листата на БСП. Тези хора вярват и са разбрали това, което той е направил\", обобщи Таня Андреева. ", "date": "2019.03.31", "title": "Д-р Таня Андреева: Не разбирам защо Нинова не иска Станишев в листата"}
{"url": "https://offnews.bg/obshtestvo/testvat-sirenite-utre-v-13-chasa-700378.html", "text": "В 13 часа утре ще бъде задействана сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив, Смолян, Враца и в населените места в 30-километровата зона около АЕЦ „Козлодуй“, съобщи МВР.Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия.Припомняме, че системата се тества два пъти годишно, в първия работен ден на месец април и на месец октомври в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност.Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.03.31", "title": "Тестват сирените утре в 13 часа"}
{"url": "https://offnews.bg/obshtestvo/smianata-na-vremeto-vodi-do-poveche-katastrofi-karajte-vnimatelno-i-s-700380.html", "text": "Първите дни след смяната на часовото време катастрофите зачестяват, затова шофьорите трябва да карат много внимателно. За това предупреди кардиологът доц. Сотир Марчев по бТВ по повод стартът на лятното часово време тази нощ. Увеличава се и броят на  инфарктите, каза още експертът. Неговият съвет е хората да си лягат по-рано, за да се преодолее проблемът с недоспиването. Хроничното недоспиване води до напълняване, сърдечно-съдови заболявания, лоша реализация, предупреди лекарят. Срещу сърдечно-съдовите заболявания той препоръчва и да намалим червеното месо и като цяло животинските храни.По думите на доц. Марчев неразположението от смяната времето преминава до четири дни. ", "date": "2019.03.31", "title": "Смяната на времето води до повече катастрофи, карайте внимателно и си лягайте рано"}
{"url": "https://offnews.bg/izvan-terena/andrea-tova-ne-e-chestno-kubrat-e-zhertvata-700371.html", "text": "Приятелката на Кубрат Пулев - певицата Андреа, заяви, че боксьорът е жертвата в скандала, който се разрази след мача му срещу Богдан Дину. Кобрата целуна репортерката Джени Суши по време на интервю след победата си в Калифорния.Заради действията Кобрата загуби лиценза си за щата Калифорния до изслушването на 14 май пред Атлетическата комисия. В отговор на обвиненията на американката, от щаба на Пулев публикуваха клип от партито след мача и интервюто, на който се вижда как репортерката танцува в скута на един от приближените на Кобрата.\"Боксът е животът на Кубрат. Според мен всичко, което се случва, е много нечестно. Това го убива! В случая той е жертвата. Трябва да я осъди за оронване на престижа. Това е нещо сериозно.Шокирана съм. Дори се карахме за това. Познавам го много добре. Той има страхотно чувство за хумор и си е направил шега. Предполагам след това някой я е посъветвал да се възползва от ситуацията.Това означава, че Кубрат е жертвата. Тя му отговори на целувката, цял свят видя, че се усмихва, че беше просто приятна изненада. Много съм тъжна. Не съм мислила, че съществуват толкова зли хора!\", каза Андреа пред английското издание \"Сън\".", "date": "2019.03.31", "title": "Андреа: Това не е честно, Кубрат е жертвата"}
{"url": "https://offnews.bg/futbol/bivsh-natcional-s-shans-da-restartira-karierata-si-sled-464-dni-otsast-700375.html", "text": "Александър Тонев попадна в разширената група на Ботев Пловдив за гостуването на Левски. През седмицата бившият национал лекуваше травма заедно с Антон Карачанаков и Васил Шопов.Лекарският щаб обаче направи така, че триото да е на разположение на треньора Николай Киров. Тонев подписа с Ботев в края на февруари. Той първо тренираше по индивидуална програма.Тъкмо когато стана готов за игра, отново получи здравословни проблеми. Заради тях не участва в контролата срещу Локо София, която бе загубена с 1:2. Днес бившият национал има шанс да се появи в игра в шампионатен мач след 464 дни, пише \"Тема Спорт\".Преди толкова той бе на терена за Кротоне. На 23 декември 2017-а бившият му тим загуби с 0:4 гостуването си на Лацио. Тонев влезе на терена в 65-ата минута. В Ботев 29-годишното крило ще опита да възроди кариерата си.", "date": "2019.03.31", "title": "Бивш национал с шанс да рестартира кариерата си след 464 дни отсъствие"}
{"url": "https://offnews.bg/112/spasiteli-pomognaha-na-mazh-sas-schupen-krak-do-hizha-tintiava-700372.html", "text": "Екипи на Планинската спасителна служба са транспортирали 50-годишен мъж със счупен крак в района на хижа „Тинтява“.Инцидентът е станал на Витоша вчера, съобщиха от ПСС, цитирани от Фокус. Мъжът е предаден на екип от центъра за Спешнамедицинска помощ. Каква е обстановката в планините днес можете да видите .  ", "date": "2019.03.31", "title": "Спасители помогнаха на мъж със счупен крак до хижа Тинтява"}
{"url": "https://offnews.bg/obshtestvo/sedem-ezera-v-pirin-sa-silno-zamarseni-ogranichavat-dostapa-do-tiah-700381.html", "text": "Седем от езерата в Национален парк „ Пирин“ са силно замърсени, причината е пашата на животни във високите части на планината. Ограничаването им с електропастири и последващо възстановяване на естествената им структура са част от мерките на парковата дирекция за подобряване на екологичното състояние в защитената територия.  Замърсените  езера са в района на Сандански, Кресна и Дамянишкия дял над Банско, уточни по БНР директорът на парка Росен Баненски.  След ограничаването на достъпа до езерата, ще бъдат приложени специални мерки за тяхното почистване. Другият проблем, забелязан в неголеми територии на надморска височина около 2000 метра, е короядът по дърветата. Всички дейности за подобряване на природозащитното състояние на НП „Пирин“ са разписани в проект , финансиран по ОП „ Околна среда“ с близо 6,3 млн. лева , който ще се изпълнява в следващите 43 месеца.", "date": "2019.03.31", "title": "Седем езера в Пирин са силно замърсени, ограничават достъпа до тях"}
{"url": "https://offnews.bg/politika/siderov-gerb-mozhe-da-si-napravi-izborite-i-bez-tcvetanov-700376.html", "text": "ГЕРБ може да си направи изборите успешно и с Цветан Цветанов, и без него. Не е фатално, дори и  да не е шеф на предизборния щаб на партията. Бойко Борисов не наказва Цветанов, а се самонаказва, изтегляйки втория си човек, коментира лидерът на Атака Волен Сидеров по БНТ. Цветан Цветанов е станал жертва на сблъсъците между американските лобита про- и анти-Тръмп. Премиерът Бойко Борисов трябва да потърси пряк път към Доналд Тръмп, защото той е консерватор-патриот, обясни още Сидеров. Според него лидерът на БСП Корнелия Нинова по никакъв начин няма право да се меси и изказва по повод решенията в ГЕРБ. С това си решение Борисов запазва политически партията си, имиджа на управляваща сила, обобщи Сидеров. Друг е въпросът, че темите с апартаменти, имоти и т.н. трябва да ни накарат да се замислим - всички, които сме влезли в политиката, може би се отдалечихме от народа си и започваме да го заплащаме. Всеки си има своята отговорност, разбира се. Трябва да се върнем към народа си, защото това е коренът, без който ще изсъхнем, заяви още Волен Сидеров. ", "date": "2019.03.31", "title": "Сидеров: ГЕРБ може да си направи изборите и без Цветанов"}
{"url": "https://offnews.bg/obshtestvo/remonti-i-fermerski-fest-promeniat-dvizhenieto-v-sofia-700351.html", "text": "Фермерски фестивал променя движението в центъра на столицата днес. От 7 до 19 часа се забранява престоят и паркирането на пътни превозни средства, с изключение на автомобилите на участниците във феста на североизточната дъга на пл. „Св. Александър Невски” между ул. „Дунав” и ул. „Оборище”, както и на ул. „Оборище” между бул. „Васил Левски” и пл. „Св. Александър Невски”.От 8.00 до 19.00 часа се забранява влизането на пътни превозни средства по ул. „Оборище” между бул. „Васил Левски” и пл. „Св. Александър Невски”.Заради ремонти по ул. „Алеко Константинов“ и ул. „Буная“ се забранява влизането на пътни превозни средства, престоят и паркирането, като се осигури преминаването на живущите в района и автомобилите със специален режим на движение – пожарни и линейки, както следва:До утре по ул. „Алеко Константинов“ между бул. „Мадрид“ и ул. „Франсис Де Пресансе“; от 2 до 5 април по ул. „Алеко Константинов“ между ул. „Франсис Де Пресансе“ и ул. „Русалка“; от 6 до 12 април по ул. „Буная“ между бул. „Мадрид“ и ул. „Франсис Де Пресансе“.Престоят и паркирането на пътни превозни средства в крайна дясна лента на бул. „Драган Цанков” между ул. „Никола Мирчев” и бул. „Пейо К.Яворов”, посока център, извън зоните за престрояване и спирките на масов градски транспорт е разрешено до 29 септември от 08.00 до 20.00 часа през почивните дни, официалните празници и обявените от Министерски съвет за неприсъствени дни. ", "date": "2019.03.31", "title": "Ремонти и фермерски фест променят движението в София"}
