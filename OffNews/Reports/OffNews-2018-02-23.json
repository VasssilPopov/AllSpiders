{"url": "https://offnews.bg/obshtestvo/izpitite-sled-vii-klas-bez-promiana-%c2%a0v-dva-modula-s-obshto-150-minut-675503.html", "text": "Без промяна във формàта остават изпитите след VII клас, с оценките от които се извършва класирането в гимназиите.Тестовете за националното външно оценяване по български език и литература и по математика ще включват два модула, показват правилата за тазгодишната кандидатгимназиална кампания, които са записани в проект на МОН за организация на дейностите по приемане на ученици в VIII клас в неспециализираните училища.Изпитите ще започват в 10 ч.Първият модул ще продължава 60 минути, вторият – 90. Учениците със специални образователни потребности ще имат с 40 минути повече за всеки модул.Началото на изпитите за проверка на способностите ще започват в 9 ч. и ще продължават до 5 астрономически часа. Продължителността на изпита по музика ще завиди от индивидуалното изпълнение, но не по-малко от 10 минути на кандидат. По физическо възпитание и спорт той може да продължи до 3 астрономически часа и включва два модула, първият от които е 2 часа.Отговорният за ръководството, организирането и контролирането на кампанията по прием е съответният началник на Регионалното управление на образование към МОН. В София това е Ваня Кастрева.Служебните бележки, в които пише къде ученикът трябва да се яви на тест, ще бъдат давани до 16 май. За явяващите се на изпити за проверка на способностите крайната дата е 22 май.В деня на самия изпит учениците трябва да носят служебната бележка и документ за самоличност, без които няма да могат да влязат в изпитната си зала.Те ще трябва да заемат местата си в залите до 9:45 часа, като преди това изключат и предадат мобилната техника (телефон, таблет) на квестор в залата.След като квесторите ги инструктират за правата и задълженията им по време на изпита и изискванията по отношение на запазване на анонимността на изпитната работа, учениците ще трябва да се разпишат под инструктажа и ще получат материалите за първия модул: два хартиени плика (среден и голям) и малко пликче за идентификационната бланка, листове за отговори за двата модула и по 3 (три) листа за чернова, а за изпита по математика - и листа с формули.След раздаването на материалите за първия модул квесторите ще запишат на дъските в класните стаи началния и крайния час на модула.Учениците трябва да пишат със синя химикалка и с черен молив. По математика могат да използват и линия, пергел, транспортир, триъгълник, гума, както и да нанасят означения или да правят изчисления по задачите върху теста, както и да използват предоставения лист с формули.Забранено е използването на коректори, калкулатори, справочници и мобилна комуникационна техника.Учениците ще могат да излязат от залата не по-рано от 30 минути след началото на изпита, като задължително ще ги придружава квестор.Тези, които няма да работят по втория модул, могат да си тръгнат, след като приключат работа по първия. Останалите нямат право да напускат залата във времето между двата модула.Материалите за втория модул ще бъдат донесени в запечатан и подписан от директора и председателя на училищната комисия плик, който ще бъде отворен в залата пред учениците след края на работата по първия модул.По литература: квестор ще прочете заглавието на текста за преразказ и дидактическата задача, след което ще ги запише на дъската, заедно с непознатите думи, ако има такива.След това ще пусне запис на текста, за да може учениците да го чуят веднъж, но през това време те нямат право да си водят записки. След края на записа те ще получат текста за преразказ, за да го прочетат, а квесторът ще запише началния и крайния час на модула. След като учениците прочетат втори път текста (в рамките на 15 минути), текстовете за преразказ ще бъдат събрани и учениците ще започнат работа.По математика след края на първия модул учениците ще получат изпитните материали за втория и ще запишат на дъската началния и крайния час на изпита.Квесторите ще имат право да отстранят ученик, който пречи на останалите, подсказва или преписва, или пък използва мобилен телефон или друго техническо устройство (калкулатор, таблет и др.), или изнесе от изпитната зала изпитен материал или информация за съдържанието му.След отстраняването на ученика работата му се анулира и се съставя протокол с подпис на директора на училището и квестор от съответната зала.Отстранен от първия модул ученик не се допуска до участие във втория.Ученик трябва да бъде отстранен и ако наруши анонимността, като например постави знак на работата си.В срок до 5 работни дни след обявяване на резултатите от тестовете учениците в присъствието на родител (настойник) имат право да се запознаят с проверената си и оценена изпитна работа по ред и условия, определени от председателя на областната комисия. Не се разрешава изнасянето, копирането, преснимането или преписването на изпитна работа и на рецензиите/бележките на оценителите.", "date": "2018.02.23", "title": "Изпитите след VII клас без промяна: в два модула, с общо 150 минути за работа"}
{"url": "https://offnews.bg/sviat/orban-poiska-ot-es-500-mln-evro-polovinata-ot-parite-za-ohrana-na-g-675490.html", "text": "Унгария иска ЕС да ѝ възстанови най-малко 500 млн. евро от парите, които е дала за охрана на границите си.Това обяви унгарският премиер Виктор Орбан, цитиран от Ройтерс и БТА. \"Ние защитаваме не само себе си, а и Европа. Най-малко половината от сумата, която похарчихме за тази цел, следва да ни бъде възстановена\", заяви Орбан във видео, качено в страницата му във Фейсбук в навечерието на срещата на върха на ЕС в Брюксел. Унгария е дала до момента над 1 млрд. евро за охрана на границите си.Премиерът добавя, че ще предложи на лидерите на ЕС процедура за \"червен картон\" с цел да бъде укрепен суверенитетът на националните парламенти, за да получат пълномощия да прекратяват дебати в Европа, ако се прецени, че те нарушават националните интереси.", "date": "2018.02.23", "title": "Орбан поиска от ЕС 500 млн. евро - половината от парите за охрана на границите на Унгария"}
{"url": "https://offnews.bg/futbol/tcska-ne-uspia-da-pobedi-cherno-more-675506.html", "text": "ЦСКА завърши наравно 0:0 срещу Черно море в мач от XXII кръг на Първа лига, който се игра на стадион \"Българска армия\".Армейците имаха добри положения пред вратата на моряците, но не успяха да ги реализират, а гостите играха затворено и разчитаха на контраатаки.В едва трети двубой през сезона тимът от Борисовата градина не успя да отбележи гол, а в тринадесети мач в Първа лига не допуска попадение.В следващия кръг ЦСКА гостува на Дунав. Двубоят ще се играе на стадион \"Градски\" в Русе на 27 февруари (вторник) от 17:30 часа.", "date": "2018.02.23", "title": "ЦСКА не успя да победи Черно море"}
{"url": "https://offnews.bg/obshtestvo/zadalzhitelno-preduchilishtno-obrazovanie-za-4-godishnite-ot-2020-g-675478.html", "text": "Задължително предучилищно образование ще бъде въведено и за 4-годишните деца от 2020 г.Това е записано в План за 2018-2020 г. за изпълнение на стратегията за намаляване дела на преждевременно напусналите образователната система (2013- 2020), внесен за обсъждане от министъра на образованието Красимир Вълчев. До месец той ще бъде гласуван от Министерския съвет.Целта на институциите, ангажирани с въвеждането на задължителното образование за 4-годишните, е до края на 2020 г. обхватът на децата на тази възраст да е 90%.В момента задължителното предучилищно обучение обхваща децата от 5-годишна възраст.С изпълнението на 40-те предвидени мерки в плана ще бъдат ангажирани много институции, а не само Министерството на образованието.Предвиждат се например 400 обучения (от 2018 до 2020 г.) за подрастващите и родителите им за начина на предпазване от нежелана бременност, за които ще отговарят здравното министерство, регионалните здравни инспекции и общините.Ще бъде регламентиран нов режим за отписване на децата, когато семействата възнамеряват да се преместят да живеят в чужбина, става ясно от плана, който не включва подробности за новия ред.Включена е и точка \"Подоряване на държавна и общинска образователна инфраструктура от национално и регионално значение\", за което ще отговарят четири министерства - МОН, Министерството на регионалното развитие, Министерството на културата и Министерството на младежта и спорта. Периодът за изпълнението ѝ е 2018-2020 г.Заложена е допълнителна работа със застрашени от отпадане ученици, както и ограмотяване на младежи над 16 г. чрез курсове. Предвидено е да има и курсове, които да помогнат за наваксването с материала на младежи, които изостават с уроците.Планира се също увеличаване на възможностите за учене на работното.мястоИма мерки, които се прилагат и сега - например осигуряването на безплатни учебници до VII клас, за което за предстоящата 2018/2019 г. са заложени 37 млн. лева.", "date": "2018.02.23", "title": "Задължително предучилищно образование за 4-годишните от 2020 г."}
{"url": "https://offnews.bg/obshtestvo/fizicheskiat-fakultet-na-su-zakriva-13-magistraturi-675487.html", "text": "\"Физическият факултет обучава студенти в близо 40 магистърски програми, част от които се дублират. По тази причина той предлага закриването на 13 магистърски програми. Остават действащи 21 магистърски програми, което е напълно достатъчно за един факултет.\"Това се казва в уточнение на Софийския университет, изпратено по повод публикацията на OFFNews \"\".Това предложение е в изпълнение на мандатната програма на ректорското ръководство за намаляване на броя на магистърските програми в Софийския университет, които се дублират, се казва още в съобщението.Както OFFNews писа, в писмо деканът на Физическия факултет проф. Александър Драйшу предлага и нулеви такси за учебната 2018/2019 г.Явно това предложение е претърпяло промяна, защото в днешното си уточнение от СУ пишат, че \"Факултетът по физика е предложил намаляване на студентските такси на 200 лева\" и че това предложение ще бъде обсъдено от Академичния съвет на 28 февруари.През 2017 г. във Физическия факултет са приети 102 студенти за обучение в степен „бакалавър“. Поради острия недостиг на квалифицирани специалисти, Министерският съвет включи професионално направление \"Физика\" в списъка на приоритетните за страната, вследствие на което субсидията бе повишена, а размерът на студентските стипендии - увеличен.\"Според Националната рейтингова система и всички световни класации Физическият факултет предлага изключително високо ниво на обучение и научноизследователска работа\", уверяват от Алма матер.", "date": "2018.02.23", "title": "Физическият факултет на СУ закрива 13 магистратури"}
{"url": "https://offnews.bg/futbol/milan-sreshtu-arsenal-v-1-8-finalite-na-liga-evropa-675492.html", "text": "Милан - Арсенал е голямото дерби от 1/8-финалите на Лига Европа, отреди жребият, който беше изтеглен в Нион.Първата среща е на 8 март ще се играе на \"Сан Сиро\", а реваншът на \"Емиратс\" в Лондон е седмица по-късно. Милан стигна до тази фаза, след като изхвърли разградския Лудогорец след победи с 3:0 и 1:0 в !/16-финалите.Двукратният носител на трофея Атлетико Мадрид пък се изправя срещу Локомотив Москва, а четвъртият фаворит в турнира Борусия Дортмунд ще мери сили с австрийския Ред Бул Залцбург.Георги Миланов и ЦСКА Москва ще играят с френския Лион, на чийто стадион ще се играе и финалът.Пълният жребий:Лацио - Динамо Киев РД Лайпциг - ЗенитАтлетико Мадрид - Локомотив МоскваЦСКА Москва - Олимпик ЛионОлимпик Марсилия - Атлетик БилбаоСпортинг Лисабон - Виктория ПилзенБорусия Дортмунд - РД ЗалцбургМилан - Арсенал", "date": "2018.02.23", "title": "Милан срещу Арсенал в 1/8-финалите на Лига Европа"}
{"url": "https://offnews.bg/obshtestvo/desetki-blokirani-v-metroto-srabskiat-prezident-se-povozi-na-vlaka-675489.html", "text": "Достъпът на пътниците до линия 2 на метрото бе блокиран днес, тъй като сръбският президент Александър Вучич и кметът на Белград пътуваха със софийската подземна железница.Височайшата визита изненада дори и полицаите, охраняващи метростанция Сердика, видя репортер на OFFNews. Достъпът между топлата връзка между линия 1 и линия 2 бе преустановен около 15,30 часа и десетки бяха принудени да чакат, заради изискванията за сигурност на НСО. Според столичния Метрополитен движението по линия 2 - Централна гара - Лозенец не е било преустановявано. От компанията обясниха, че Вучич се вози на специално пуснат влак, който се е движил между два от редовните пътнически мотриси. Посещението на метрото е било планирано в програмата на сръбския президент, с когото на посещение в София е и кметът на Белград, както и транспортният министър на западната съседка.Делегацията е била придружена от кмета на София Йорданка Фандъкова и шефът на Метрополитена Стоян Братоев. ", "date": "2018.02.23", "title": "Десетки блокирани в метрото, сръбският президент се повози на влака"}
{"url": "https://offnews.bg/kultura/dnes-za-parvi-pat-balgarski-film-zakriva-prestizhnia-berlinale-675504.html", "text": "За първи път в историята на българското кино творба на български режисьор ще закрие основната програма на един от най-големите фестивали в света. След броени минути филмът „Áга“ ще бъде прожектиран пред публиката на Берлинале, с което ще стане първият български филм от 29 г. насам, включен в програмата на фестивала.Сюжетът на българо-германско-френската копродукция пренася зрителите далеч на север, за да разкаже една история за сблъсъка на цивилизациите през призмата на любовта и човешките взаимоотношения. В юрта сред снежните полета на севера, двамата главни герои инуити - Нанук и Седна, мечтаят да съберат семейството си отново. Двамата живеят в духа на традициите на своите деди. Останали сами в пустошта, те напомнят за последните хора на Земята. Когато здравето на Седна се влошава и тя умира, Нанук решава да изпълни последното й желание – да намери отдавна заминалата им дъщеря Áга, избрала живота в града и загърбила традициите.„Винаги ме е вълнувало как модерният и бързо развиващ се свят засяга малките общности, как процеси, които на пръв поглед нямат нищо общо, се отразяват върху живота на цели нации... С този филм изследвам как модерният свят застрашава устоите на основни човешки ценностти. Възхищавам се на хора, които живеят в непоносими за модерния човек условия и успяват да съхранят деликатните си взаимоотношения и да приемат живота смирено и състрадателно.“, разкрива замисъла на „Áга“ режисьорът Милко Лазаров. Той и Симеон Венциславов са автори на сценария, който през 2015 година, в конкуренция с още десет проекта от общо седем източноевропейски държави, беше отличен с престижната награда „Кшищоф Кешловски“ на ScriptEast в Кан за сценарий от Източна и Централна Европа. Преди това „Áга“ спечели две награди за проект на Sofia Meetings 2014 и именно там продуцентите успяха да привлекат към проекта като партньор Гийом дьо Сей, „Arizona Productions“.", "date": "2018.02.23", "title": "Днес за първи път български филм закрива престижния Берлинале"}
{"url": "https://offnews.bg/temida/rajonniat-sad-v-burgas-obiasni-na-perata-che-dumata-biach-ne-e-obid-675494.html", "text": "Районният съд в Бургас не уважи поредния иск на Петър Низамов – Перата срещу бургаска медия за „. В делото срещу e-burgas.com Низамов е оценил нанесените му травми на 20 000 лв.Статията, със заглавие „Пуснаха под домашен арест биячите от „Джубокс“, описва гледането на мярка за неотклонение на задържани и обвинени в побой на охранител от нощно заведение през 2012 г. Низамов, едно от действащите лица в нея, е сметнал за обидна и унизяваща достойнството му думата „бияч“ и след като прочел журналистическия материал „.В своето решение, съдията е посочил, че намира израза, използван в статията, „смляха от бой“ като цветист, с цел постигане на по-голяма експресивност. Магистратът намира, че журналистът има право на преценка как да поднесе информацията и какви изразни средства да използва. Теза, която не кореспондира я. Връщайки се на конкретното дело, Иван Дечев смята, че не са засегнати правата на Низамов с подобен израз. Съдът смята, че статията не е клеветническо твърдение, защото отразява обективен факт – гледане на мярка за неотклонение на задържани и обвинени, към този момент, за престъпление. Обстоятелството, че в последствие Низамов е оправдан, за магистратите няма отношение по този случай.Любипитно е решението на съда по отношение на използваната дума „бияч“:„е“, се казва в решението.Съдът намира, че макар думата да описва негативно даден човек, тя не е израз, който еднозначно да се приема като унизителен и обиден и пояснява, че не всяка дума с такова съдържание е обидна.Бургаският районен съд отхвърля иска на Петър Низамов за 20 000 лв., делото може да бъде обжалвано пред Окръжния съд.", "date": "2018.02.23", "title": "Районният съд в Бургас обясни на Перата, че думата 'бияч' не е обидна"}
{"url": "https://offnews.bg/temida/bulfarma-shte-sadi-burgaski-obshtinski-savetnitci-675497.html", "text": "Дружеството \"Булфарма\", което закупи поликлиниката в \"Меден рудник\", ще заведе дела срещу двама общински съветници от Бургас, заради разпространени от тях твърдения, че . Според компанията, изнесените на пресконференция факти и информация са неверни и уронват престижа на дружеството. В своя позиция, разпространена до медиите, „Булфарма“ са категорични, че сделката е извършена в съответствие с българските закони и след решение на общинския съвет в Бургас, в чийто правомощия е тя. „, се казва в позиция на компанията.От дружеството съзират защита на бизнес интереси на конкурентни компании и подчертават, че ще си търсят правата в съда спрямо общинските съветници Георги Дражев (НФСБ) и Константин Бачийски (Средна европейска класа). Сумите, които ще претендират в съда, ще бъдат дарени на Община Бургас за благотворителност. Междувременно, други общински съветници също се произнесоха в посока, че продажбата е законна. В това е категоричен Евгений Мосинов от БСП. Той определи обвиненията на колегата му от Средна европейска класа Константин Бачийски като подготовка за предизборна кампания. Продажбата и последващото намаляване на капитала на общинското дружество, стопанисващо поликлиниката, бяха необходими за каузата, приета от всички партии – разкриване на Медицински факултет, припомни Мосинов. Той подчерта, че сделката е законна:Евгений Мосинов покани Бачийски, ако се смята за опозиция, да се прехвърли в групата на социалистите и добави, че той представлява партия, която реално подкрепя настоящото управление:\"\", добави Мосинов.", "date": "2018.02.23", "title": "„Булфарма“ ще съди бургаски общински съветници"}
{"url": "https://offnews.bg/obshtestvo/saboriha-kashtata-s-kulata-v-lozenetc-675491.html", "text": "Къщата с кулата на столичния булевард \"Джеймс Баучер\" 24 е съборена. Според министерството на културата тя не е паметник на културата, а Общинският строителен контрол не е открил нарушения в документацията на собствениците. Тя е върната след проверката в община Лозенец и събарянето на къщата е законно, уточниха от районната администрация за OFFNews. Къщата е построена през 1932 г. по проект на архитект Иван Банков. През 2015 г. Министерството на културата започва проверка в архивите на Националния институт за културно наследство, становището им е, че \"Къщата с кулата\" не е паметник на културата. За запазването й бяха организирани подписки. Сега собствениците могат да реализират инвестиционните си намерения на разчистения терен. ", "date": "2018.02.23", "title": "Събориха Къщата с кулата в Лозенец"}
{"url": "https://offnews.bg/ikonomika/pito-plateno-ginka-ot-pazardzhik-podpisa-dogovora-za-chez-675496.html", "text": "Инерком България беше избрана за купувач на всички активи на ЧЕЗ, a. с. в България. Договорът между дружествата от групата на ЧЕЗ и Инерком България беше подписан на 23.02.2018 г., съобщиха от пазарджишката семейна фирма, заради която изхвърча главата на енергийния министър Теменужка Петкова.А тя потвърди, че е близка семейна дружка със собствениците на микрофирмата в сектор енергетика.Процедурата по продажбата, която привлече множество международни участници, се проведе съгласно законите на Република Чехия. Предстои сделката да бъде одобрена от българските регулаторни органи, едва след което ще бъде финализирана, уточняват от фирмата на Гинка.Дружествата, обект на сделката са: “ЧЕЗ България” ЕАД, “ЧЕЗ Електро България” АД, “ЧЕЗ Разпределение България” АД, “ЧЕЗ Трейд България” ЕАД, “ЧЕЗ информационни и комуникационни технологии Българи” ЕАД, “Фри Енерджи Проджект Орешец” ЕАД и “Бара Груп” ЕООД.Тук е добре да се уточни, че \"групата\" е със символични активи и работи на загуба от съвсем миниатюрни по мащаб ВЕИ-та.Към тази информация е приложено и следното корпоративно инфо за Инерком:", "date": "2018.02.23", "title": "Пито-платено: Гинка от Пазарджик подписа договора за ЧЕЗ"}
{"url": "https://offnews.bg/zdrave/nrd-2018-poveche-pari-za-140-klinichni-pateki-izvinitelnite-belezhki-674965.html", "text": "Текат последните дни преди подписването на тазгодишния Национален рамков договор, с който се определят обемите и цените на медицинските дейности за годината. В събота той ще бъде обсъден и от Българския лекарски съюз. Проектът за НРД, който трябва да бъде подписан до края на месеца и да влезе в сила от 1 април, беше публикуван за обществено обсъждане.Бюджетът на Касата за тази година е 3,8 млрд. лева - с 400 млн. лева повече в сравнение с миналата година. Тази година НЗОК и лекарският съюз са се разбрали за увеличение на цените на около 140 клинични пътеки, за което са предвидени около 150 млн. лева. За актуализиране на цените на пътеките се говори много през последните години, като това беше и едно от исканията на лекарите от общинските болници, които протестираха през януари. Лекарите обясняват, че режийните разходи и цените на консумативите постоянно се увеличават, но болниците получават същите средства от Касата за клиничните пътеки. Сега Здравната каса ще плаща повече за клиничните пътеки за педиатрия, пулмология, рехабилитация и долекуване след инсулти, инфаркти, операции и др. Цените на клиничните пътеки се вдигат средно с около 10%, обясни след края на преговорите с НЗОК шефът на БЛС д-р Венцислав Грозев. По думите му по-голямо е увеличението на пътеките за рехабилитация и долекуване. Той обясни, че има още няколко детайла, които ще трябва да се обсъдят по време на събора на БЛС.Един от спорните текстове е свързан с 10-минутния профилактичен преглед, извършван от общопрактикуващите лекари. Според лекарите изискването за продължителност на прегледа трябва да има препоръчителен характер, защото не е обвързан непременно с качеството. Грозев обясни, че е по-добре да се въведат критерии за качество. В рамковия договор за 2018 г. е включен нов профилактичен преглед, който ще се извършва от общопрактикуващите лекари и ще е насочен към хората с рискови фактори за развитието на социалнозначими заболявания на сърдечно-съдовата система, на злокачествени образувания и захарен диабет. За тези пациенти са предвидени и задължителни консултации със специалисти. Предвидено е и проследяване на състоянието на тези пациенти и резултатите от проведеното лечение. Едно от новите положения в рамковия договор за 2018 г. е, че ученическата бележка от личен лекар ще излезе от задължителния пакет на общопрактикуващите лекари и ще бъде на стойност не повече от 3 лв., а решението е взето, защото тя е административна, а не медицинска дейност.  В текстовете е предвидено и увеличаване на контрола върху заплащаните с публични средства лекарства, онколекарствата, клиничните и амбулаторните процедури и заплащане на болниците спрямо реалния им капацитет на база брой и вид легла. Включени са контролни механизми при отчитане и заплащане на изпълнителите, с които се очаква да се оптимизира предварителния контрол и недопускане на неоснователни разходи.Създава се и обща комисия с представители на НЗОК и БЛС, която да наблюдава изпълнението на сключените договори за оказване на болнична медицинска помощ. Включени са и промени, които са свързани с болниците в отдалечени населени места. Предвидено е ако населеното място няма инфекциозно отделение, пациентите с остро протичащи чревни инфекциозни болести под 18 години могат да се хоспитализират в отделение по детски болести с разкрит сектор за инфекциозно болни с режим на изолация. Предвидени са и мерки за намаляване на обмена на документацията към НЗОК. ", "date": "2018.02.23", "title": "НРД 2018: Повече пари за 140 клинични пътеки, извинителните бележки официално ще се плащат"}
{"url": "https://offnews.bg/analizi-i-komentari/sova-haris-70-ot-balgarite-sa-protiv-gej-brakovete-675486.html", "text": "Хората, които споделят, че са били потърпевши от домашно насилие, са около 22%. Този дял съвпада с дела на свидетелите на насилие в семейството си. Може да се направи изводът, че насилието се възприема като такова само от потърпевшите. За прилагащите го насилието върху друг човек е вероятно нещо в реда на нещата.Това показват данните от проучване на Сова Харис, проведено от 8 до 10 февруари 2018 г. чрез стандартизирано телефонно интервю CATI сред 828 души.Интересен е начинът, по който потърпевшите реагират на случващото се. Преобладаващата част от тях – 61% - са се опитали сами да решат проблема. Други 24% не са реагирали по никакъв начин. Около 22% са поставили въпроса пред семейното обкръжение. От полицията съдействие са потърсили 12%, а до съда са достигнали единици, които са статистически неуловими. 94% от пълнолетните българи считат, че българското общество не трябва да допуска насилие върху жени. 95% считат, че не трябва да допускаме и насилие върху деца. Легализирането на трети пол е недопустимо за 73,5% от пълнолетните граждани на страната ни. Гей-браковете неприемливи за около 70%. Отглеждането на деца в хомосексуални семейства не трябва да се допуска според 75 на сто. Около 75% от пълнолетните българи твърдят, че в техните семейства не е имало случаи на употреба на физическасила между съпрузите / партньорите. В семействата на останалите около една четвърт обаче е имало случаи на насилие. Съотношението се променя, когато се визира употребата на физическа сила в отношенията между родителите и децата в българското семейство, като вече около 2/3 декларират отсъствието й, а около една трета от хората са свидетели на такива прояви у дома. Когато въпросът се отнесе до по-широкото лично обкръжение: приятели, роднини, съседи, тогава пълнолетните граждани у нас се делят почти поравно между такива, които са били свидетели на прояви на домашно насилие и такива, които не са. Досега у нас не е имало дебат на широка обществена основа за отношението към хората с различна сексуална ориентация. Вероятно това е обяснението за емоционалната натовареност, която съпровожда дискусията. Очевидно в този пункт възниква и големият разлом – доколко Истанбулската конвенция се отнася за домашното насилие и доколко до изграждането на толерантно отношение към сексуално нетрадиционните. Почти консенсусно българското общество се противопоставя на прилагането на насилие върху жени и деца. Противоречията възникват при отношението към хомосексуалните. Конвенцията отваря врата към прилагане на толерантност при подобен тип поведение, но без да се ангажира със съществени конкретни стъпки. В същото време няма държава, коятовследствие на ратификацията на конвенцията да е легализирала трети пол, гей бракове и т.н.Данните показват, че у нас само 11% от пълнолетните граждани смятат, че ратификацията на Истанбулската конвенция ще доведе до ограничаване на насилието върху жени и деца. 3 пъти по-голям дял от хората – около 30% - са на мнение, че приемането на конвенцията води до въвеждане на трети пол, легализиране на гей бракове и отглеждане на деца в хомосексуални семейства. За общественото мнение у нас предметът на конвенцията е измамен и тя всъщност не е за това, за което е обявена, а за нещо друго. Към момента съотношението на хората, които смятат, че Истанбулската конвенция трябва да бъде ратифицирана, спрямо тези, които я отхвърлят, е около 1 към 3. В хода на дискусията партийните централи са имали съществено влияние върху своите симпатизанти. ", "date": "2018.02.23", "title": "Сова Харис: 70% от българите са против гей браковете"}
{"url": "https://offnews.bg/sviat/sasht-otkrivat-posolstvoto-si-v-jerusalim-oshte-prez-maj-675498.html", "text": "САЩ ще открият посолството си в Йерусалим през май, съобщи неназован американски служител на администрацията на президента Доналд Тръмп, цитиран от Ройтерс и БТА.Конгресът на САЩ е бил уведомен днес за предстоящото преместване.Държавният секретар Рекс Тилърсън е подписал вчера плана за осигуряването на сигурността на новото посолство.Американският президент Доналд Тръмп обяви решението си да премести посолството си в Израел в Йерусалим, като така на практика призна града за израелска столица. Решението му предизвика дипломатически скандал и разгневи дори арабските съюзници на Вашингтон, а палестинци протестираха в продължение на дни, като при демонстрациите имаше загинали. Откриването на дипломатическото представителство през май изпреварва очаквания график на преместването. Миналия месец вицепрезидентът на САЩ Майк Пенс каза, че това ще стане до края на 2019 г., а Тилърсън заяви, че процесът може да отнеме години.Откриването на посолството в Йерусалим ще съвпадне със 70-годишнината от основаването на Израел, каза цитираният американски служител, пожелал анонимност.Израелският министър на разузнаването Израел Кац поздрави днес Доналд Тръмп за съобщението, че американското посолство ще се премести в Йерусалим във връзка с този юбилей.\"Няма по-голям подарък от това. Най-справедливото и правилно решение. Благодарим ви, приятели!\", написа той в Туитър.\"Прерязването на лентата\" е предвидено за средата на май. Израел обяви независимост на 14 май 1948 г. и тогавашният президент на САЩ Хари Труман веднага обяви признаването на новата държава. Първоначално посолството ще се помещава в няколко помещения на притежаван от Съединените щати имот в Йерусалим, посочва АП.Администрацията на Доналд Тръмп обмисля предложение на един от големите спонсори на Републиканската партия, Шелдън Аделсън, да плати най-малкото част от новото посолство в Ерусалим. Адвокати на Държавния департамент сега преценяват дали е законно да се приеме частно дарение за тази цел.Според един сценарий администрацията ще моли за още дарения от индивидуални спонсори сред евангелистката и еврейската общности в Америка. Според неназован служител Аделсън предложил да плати разликата между онова, което администрацията успее да събере, и цената на посолството, което вероятно ще струва стотици милиони долари.", "date": "2018.02.23", "title": "САЩ откриват посолството си в Йерусалим още през май"}
{"url": "https://offnews.bg/temida/anita-mejzer-s-nova-versia-za-smartta-na-sapruga-si-samoubil-se-doka-675493.html", "text": "Анита Мейзер се отказа от показанията си и представи напълно нова версия за смъртта на съпруга си Николай Димов пред магистратите на Апелативния съд във Варна. Мейзер в момента обжалва присъда от 4 г. и половина за причиняване на смърт по непредпазливост и предлагане на подкуп в размер на 30 хил. евро на полицай. Според новата версия Мейзер завързала мъжа си с една свинска опашка само за краката, а не както твърдеше до сега - за ръцете, краката и врата.До него на масажната маса, на която лежал по очи, стоял пакетът с останалите опашки. Около 00.20 часа тя излязла да купи яйца и кухненска хартия от близкия магазин, като оставила Николай да лежи на масата. Забавила се доста време, защото след като се върнала от магазина отишла до апартамента да дъщеря си в същата сграда, говорила по телефона и чистила след котката си. Влязла при съпруга си чак след 40-60 мин., когато го вижда паднал от масата и мъртъв, започнала да \"лашка\" тялото, но той така и не се съвзел. След това избягала от страх.Досегашната версия, която Мейзер поддържаше, бе, че на 14 август 2016 г. сложила на съпруга си една свинска опашка на ръцете му и по две на врата и краката му като подготовка за демонстрация на сила. След това отишла до другата стая, за да вземе телефон, с който да заснеме как Николай къса свинските опашки. Когато се върнала, той вече бил мъртъв. Сега Мейзер твърди, че Николай сам е причинил смъртта си, а тя давала неверни показания, защото била убедена от разследващия полицай и адвоката си, че ще получи условна присъда. Тепърва ще се уточнява с експертиза дали е било възможно съпругът на Мейзер сам да посегне на живота си. Ще бъде разпитан и полицаят, за който се твърди, че Мейзер е предложила подкуп, въпреки че тя отрича.Дотогава обаче тя остава в Сливенския затвор.", "date": "2018.02.23", "title": "Анита Мейзер с нова версия за смъртта на съпруга си: самоубил се, докато тя била за яйца"}
{"url": "https://offnews.bg/obshtestvo/bhk-shte-predstavliava-blizkite-na-ubita-zhena-po-delo-v-strasburg-675477.html", "text": "Българският хелзинкски комитет (БХК) ще представлява близките на Елена Василева по дело срещу България в Европейския съд по правата на човека (ЕСПЧ). Василева беше убита през август 2017 г. с пет изстрела посред бял ден в заведение в София от своя съпруг и баща на двете ѝ деца. Това се случи след многократни сигнали от страна на жертвата до полицията и прокуратурата за заплахи и тормоз, както и за нарушаване на ограничителната заповед, издадена ѝ от съда по реда на Закона за защита от домашно насилие.По делото БХК твърди, че държавата носи отговорност за бездействието си, въпреки че е била длъжна да предотврати смъртта на Елена, както и че близките ѝ не са имали на разположение ефективни правни средства да се защитят срещу това бездействие. То е резултат, от една страна, на пропуск да се предприемат предписаните в българския закон действия, но също така и на невъзможност да се извършат определени действия заради празноти в законодателството на страната.„Елена е мъртва и тази жалба няма да я върне на близките ѝ“, заяви адв. Адела Качаунова от Правната програма на БХК. „Целта ни е да накараме органите да започнат да изпълняват правомощията си по закон по ефективен начин, защото подобни престъпления могат и трябва да бъдат предотвратявани. Бездействието на властите е довело да извършването на убийството, но отговорните лица не са били наказани, а това е важно, защото само така може да се гарантира, че при следващ подобен случай компетентните органи ще действат своевременно. Същевременно е крайно необходимо законодателството да бъде изменено, за да отговори на епидемията от убийства на жени в резултат от домашно насилие“, заяви още адв. Качаунова.ИсториятаЗаплахите за убийство срещу Елена датират още от ноември 2016 г., когато Василев ѝ казва: „Няма да ти дам развод, ще те застрелям!“. На няколко пъти след това колата ѝ е повреждана – ауспухът е напълнен с полиуретанова пяна, а гумите нарязани. Проверката на полицията във връзка с това не дава резултат.След поредния отказ от помирение и изявено желание за развод от страна на Елена на 13 февруари 2017 г. Василев започва да я обижда и заплашва със саморазправа, прави опит да я блъсне с колата си, след което я гони тичешком, но тя успява да избяга. Няколко дни по-късно Софийски районен съд издава заповед за незабавна защита по Закона за защита от домашно насилие, тъй като е налице пряка и непосредствена опасност за живота и здравето ѝ, задължава Василев да се въздържа от извършване на домашно насилие, и му забранява да я доближава на по-малко от 100 метра. Тази заповед е потвърдена през юни. Не са образувани досъдебни производства по повод на сигналите на Елена.Ден преди убийството на 17 август 2017 г., в 18.56 ч. Елена подава оплакване в 06 РУП за това, че Венцеслав Василев е нарушил издадената заповед за защита. Тя пояснява, че съпругът ѝ я е преследвал с колата си по целия път от работата до дома ѝ. Елена се обажда на своя приятелка, с която се срещат и тръгват заедно към полицията, за да подадат оплакване. Василев продължава да ги следва с колата си през цялото това време. По пътя Елена се обажда на телефон 112 и изрично моли да се вземат превантивни мерки, за да не ѝ бъде причинено „нещо непоправимо“. Диспечерът на спешния номер ѝ отговорил, че не може да съдейства и те двете трябва сами да задържат преследвача. Малко по-късно успяват да му избягат и пристигат в 06 РУП в София, където полицейският служител бил видимо раздразнен от пристигането им в управлението. Оставил ги в стая да пишат жалбите си и казал да почакат 15 минути, а междувременно се преоблякъл в цивилни дрехи и по всяка вероятност си е тръгнал, тъй като те не го видели повече. След известно време двете намират случаен униформен полицай в управлението, взимат входящи номера на жалбите си и биват инструктирани да се обадят на следващия ден, за да разберат кому са разпределени жалбите. Още на следващата сутрин двете подават молби с почти идентично съдържание относно случилото се предната вечер и до Софийска районна прокуратура. Елена пише, че се страхува „за сигурността и живота си и [че] Венцеслав Василев притежава лично бойно оръжие“.Убийството е извършено само няколко часа по-късно на 18 август 2017 г. в столично заведение в присъствието на множество очевидци. Венцеслав Василев е осъден от първа инстанция на 13 години и 4 месеца лишаване от свобода за убийството на съпругата си и за държането на огнестрелно оръжие без надлежно разрешително. Съдът не взима под внимание подбудите, довели до извършване на убийството, и не взима под внимание издадената заповед за защита на Елена Василева от съпруга ѝ, нито цялото агресивно поведение на Василев спрямо Елена през 2017 г.Отговорността на държаватаДържавата не е изпълнила задълженията си да предостави ефективна индивидуална защита на Елена Василева, а е била длъжна да го стори, тъй като е разполагала с достатъчно сведения, че срещу здравето и живота ѝ има заплаха от страна на съпруга ѝ Венцеслав Василев, както и че тази заплаха е реална и затова е следвало да предприеме адекватни действия.Българската държава е длъжна да защитава жените, жертви на домашно насилие и неуспехът да стори това, независимо дали е неволен, нарушава правото на жените на еднаква защита, наравно с мъжете. Въпреки че Елена Василева получава заповед за незабавна защита, властите не са положили достатъчно усилия да разследват и да предприемат нужните мерки, за да предоставят на Елена реална защита отвъд съдебното решение. Те не са разследвали твърденията за отправените заплахи за живота ѝ от Венцеслав Василев, не са разследвали твърденията ѝ, че той притежава огнестрелно оръжие, а впоследствие се оказва, че то е държано незаконно. Властите не реагират на телефонното обаждане на номер 112 вечерта преди убийството, нито реагират навременно на подадените жалби същата тази вечер. Бездействието им не се дължи единствено на пропуск или забавяне да предприемат навременни мерки, а са израз на неразбирането на сериозността на проблема домашно насилие.Изследване на съдебната практика, извършено от БХК за периода 2012-2014 г. показва, че „91% от убийствата на жени са извършени от мъже, 7% – при съучастие между мъже и жени, и 2% – от жени. В 35% от случаите убийствата и опитите за убийство са извършени от настоящ или бивш интимен партньор на пострадалата, в 25% – от неин брат, син, внук или друг близък роднина, а в 31% – от друг познат мъж. Само 9% от убийствата на жени са извършени от непознат. В 19% от присъдите изрично се споменава, че жертвата е била подложена на системно физическо домашно насилие от страна на извършителя“.Държавата не събира данни за случаите на домашно насилие и другите форми на насилие срещу жени и те не са част официалната статистика. България все още не е изпълнила препоръките на Комитета на ООН за премахване на дискриминацията срещу жени (CEDAW) от 27 юли 2012 г. – инкриминиране на домашното насилие и предвиждане на възможност то да бъде преследвано от държавното обвинение като престъпление от общ характер, както и определяне на крайна дата за ратифициране на Конвенцията на Съвета на Европа за предотвратяване и борба с насилието срещу жени и домашното насилие (Истанбулската конвенция). Мерките, предприемани на държавно ниво, остават само „на хартия“ и само формално се гласуват, включително за вече изминали периоди. Така Националната програма за превенция и защита от домашно насилие за 2017-2018 г. е приета от Министерския съвет едва на 17 януари 2018 г., но част от първоначално предвидените в нея превантивни мерки бяха премахнати по настояване на вицепремиера Красимир Каракачанов. Програмите, плановете и докладите, приемани от българските власти, рядко съдържат конкретни и ефективни мерки. ♦", "date": "2018.02.23", "title": "БХК ще представлява близките на убита жена по дело в Страсбург"}
{"url": "https://offnews.bg/zimni/shvedskata-shtafeta-specheli-olimpijskata-titla-proval-za-balgarite-675483.html", "text": "Шведската щафета сензационно спечели щафетата 4 по 7,5 км при мъжете на зимните олимпийски игри в Пьонгчанг.Така скандинавците спечелиха четвърти медал в Корея, с което надминаха очакванията. Квартетът на Швеция в състав Пепе Флеминг, Йеспер Нелин, Себастиан Самуелсон и Фредрик Линдстрьом завърши за 1:15,16.5 часа(0+7) и спечели първо в историята олимпийско злато.Мъжката щафета се провежда от 1968 година насам, като досега победители са ставали само представители на СССР/Русия, Германия и Норвегия. Втори, на (+55,5, 1+12) се наредиха норвежците, като последният пост Емил Хегле Свендсен въртя допълнителна обиколка след последната стрелба, а трети са биатлонистите на Германия (+2,07.1, 3+10).Българите претърпяха пълен провал, като бяха затворени с една обиколка заедно с отборите на Казахстан и Словакия.Щафетата ни загуби шансове за прилично представяне още на първи пост, когато Красимир Анев изостана с минута и 40 секунди от лидера. Вторият пост Антон Синапов не изостана чак толкова, но разликата с увеличи.На трети пост от нашите се пусна Димитър Герджиков, който влезе в наказателна обиколка още на първата си стрелба легнал и излезе на 16-а позиция от 18 отбора, след което беше затворен с една обиколка след шестата стрелба, което не позволи на Владимир Илиев да бяга на четвърти пост.Така 8-ото място от Калгари 1988 си остана ненадминато постижение в историята на българския биатлон.", "date": "2018.02.23", "title": "Шведската щафета спечели олимпийската титла, провал за българите"}
{"url": "https://offnews.bg/kultura/touch-me-not-filmat-kojto-premazva-tabuta-i-eksperimentira-s-grani-675499.html", "text": "Безспорно най-смелият филм в „Competition“ категорията на Берлинале е копродукцията между Румъния, Германия, Чехия, България и Франция- „Touch me not“. Друг толкова интимен филм, който изкарва половината зала от киносалона с неудобните си кадри и въпроси, няма.Познаваме ли тялото си? Кога нещо е извратено и кога нормално? Лентата като танк премазва всички табута и експериментира с границите на човешкия комфорт.Документално- игрален, „Touch me not“ не може да се интерпретира еднозначно. На моменти и аз самата исках да изляза от прожекцията. Останах, защото изкуството не винаги е приятно и лесно за осмисляне. Чак след ден успях да пиша за филма.Нашето тяло е зона, която мислим, че познаваме, но с годините все по-малко имаме контакт с него, все по-рядко знаем какво иска. Тук изскача въпросът – дали тялото и душата са едно? Дуалистите вярват в две начала, в дявола и в Бог, в материалното и духовното. Смятам, че това е основен въпрос, който филма изследва.Филмът също провокира зрителя да промени представите си за конвенционалното, да разшири кръгозора си. В диалога между режисьорката Adina Pintilie и главната героиня се намира основната идея, търсенето на смисъла на това изследване в забранените зони. В самото начало Adina започва с въпроса: Защо никога не ме попита за какво става дума във филма? Ти ли не искаше да знаеш или на мен ми беше по-лесно да не обяснявам?От българска страна участват актрисата Ирмена Чичикова и актьорът Георги Налджиев. Чичикова изиграва много екстравагантна роля, която смятам, че й пасва страхотно.Красив, но труден за гледане, вероятно трябва да го гледам пак, за да го разбера за себе си. Бих била приятно изненадана, ако толкова особен и независим филм спечели Златната мечка, но това ще е ясно утре, когато най-сетне победителят бъде провъзгласен.", "date": "2018.02.23", "title": "'Touch me not': Филмът, който премазва табута и експериментира с границите на човешкия комфорт"}
{"url": "https://offnews.bg/temida/prokuraturata-ospori-nachina-na-izdavane-na-lichni-dokumenti-675459.html", "text": "Върховната административна прокуратура (ВАП) протестира пред Върховния административен съд (ВАС) шест разпоредби от Правилника за издаване на българските лични документи.Въпросните текстове са свързани с реда и начина на подаване на заявления за издаване на документи за самоличност чрез пълномощник. Според прокуратурата има противоречие между оспорените разпоредби със Закона за българските лични документи, Административнопроцесуалния кодекс (АПК), Гражданскопроцесуалния кодекс (ГПК) и други закони, които се отнасят до представителството на лицата пред административните органи.Според прокуратурата с текстовете се ограничава кръгът от лица, които могат да подават заявление. С тях се увеличава административната тежест: Според прокуратурата такова изискване за нотариално заверено пълномощно при подаване на заявление не е предвидено в закона. Това не се допуска и от нормите на АПК и ГПК.С искането си за отмяна на тези шест разпоредби от правилника,ВАП счита,че съобразно задълженията на прокуратурата и правомощията и по чл. 127 т. 5 от Конституцията и чл. 16 ал.1 т. 1 от АПК за спазване на законността,ще допринесе за намаляване на административната тежест върху гражданите, се посочва в съобщение от пресцентъра на прокуратурата.", "date": "2018.02.23", "title": "Прокуратурата оспори начина на издаване на лични документи"}
{"url": "https://offnews.bg/obshtestvo/boris-tcvetkov-absurdno-e-da-vdigash-dvojna-kitajska-stena-ot-nebosta-675480.html", "text": "Абсурдно и нелогично е да вдигаш двойна китайска стена от небостъргачи между \"Дружба\" и \"Младост\".Това заяви общинският съветник от БСП Борис Цветков по повод предстоящото внасяне за гласуване на второ четене на Закона за устройство и застрояване на Столична община (ЗУЗСО). Промените в него предвиждат да бъдат обособени две зони в София за високо строителство. Едната от тях е от двете страни на бул. \"Цариградско шосе\" между кварталите \"Младост\" и \"Дружба\".\"По отношение на \"Дружба\" това предложение е особено нагло, коментира Борис Цветков. - Там зоната за високо строителство стига чак до река Искър. Не е ли по-логично около реката да има алеи за разходка и спорт на гражданите?! За жителите на \"Младост\" стената от небостъргачи е от север. Освен това, този квартал е изграден на по-високо място в сравнение с \"Дружба\". Тоест, проблемът за \"Младост\" е по-малък. За \"Дружба\" обаче ситуацията е съвсем различна. Представете си тези 50-етажни небостъргачи, които са издигнати от юг и изток. За \"Дружба\", която е в ниското, те ще изглеждат като 60-етажни. И всичко това идва като капак на проблемите в този квартал със замърсения въздух, огромния трафик и задръстванията, липсата на места в детските градини и какво ли още не\".Борис Цветков добави, че БСП настоява всяко инвестиционно намерение за изграждане на небостъргач да минава през обществено обсъждане и задължително да бъде правена оценка за въздействие на околната среда.\"Гражданите не са против изграждането на високи сгради. Но тези небостъргачи трябва да са достатъчно отдалечени от жилищните райони, коментира Борис Цветков. Така наречените ситита, в които има високи сгради, са за бизнес и развлечения. В жилищните райони, където децата растат, а възрастните хора имат нужда от спокойствие, трябва да бъдат осигурени нормални условия за живот. А не да ограждаме домовете им с небостъргачи и да ги лишаваме от възможността да дишат\". ", "date": "2018.02.23", "title": "Борис Цветков: Абсурдно е да вдигаш двойна китайска стена от небостъргачи между \"Дружба\" и \"Младост\""}
{"url": "https://offnews.bg/tehnologii/zashto-da-si-sazdadem-sobstven-uebsajt-675473.html", "text": "Въпреки динамичното развитие на интернет пазара през последните години, все още над половината работещи български фирми не разполагат с уебсайт. Много от тях дори нямат никакво присъствие в интернет, а делът на тези със собствен онлайн магазин е още по-малък. В някои браншове като фризьорски услуги или ремонтните дейности пък процентът на фирмите и самонаетите специалисти, които нямат сайт, доближава 100 процента. Това ги поставя в по-неизгодно положение и се отразява негативно на тяхната конкурентоспособност.„Липсата на присъствие в интернет не само ограничава бизнеса на тези компании, а се отразява негативно на цялата икономика и обществото. Техните клиенти губят повече време за да ги открият и да се свържат с тях, вместо сами да работят за създаването на добавена стойност в своите браншове. Множество нови възможности за бизнес просто се пропускат, а когато в даден сектор навлезе нов чуждестранен играч, българските фирми имат по-малки шансове да се конкурират успешно с него без качествено уеб присъствие. Дигитализацията има потенциала да повиши нивото на обществото като цяло и наличието на уебсайт е първата стъпка в тази насока“ - споделя Цветелина Ненкова, Маркетинг мениджър на българската хостинг компания .Тя напомня, че самото създаване на уебсайт вече е много по-лесно и по-достъпно в ценово отношение, отколкото беше преди години. Всеки клиент на СуперХостинг.БГ може да създаде нов проект направо през администраторския панел на компанията, като използва за целта вградените в него инструменти като WordPress Manager.Собственият уебсайт дава на компаниите редица позитиви. Той им позволява да откриват нови клиенти и нови маркетингови канали, да продават по-ефективно по интернет, достигайки до многомилионна аудитория, както и да общуват много по-удобно с клиентите си. Дори самонаетите специалисти като адвокати, счетоводители или фризьори биха могли да привлекат много нови клиенти, използвайки оптимално наличието на собствен сайт, както и на социалните мрежи или дигитални картографски услуги. Нещо повече - наличието на уебсайт може да донесе редица предимства дори на физическите лица, които могат да го използват за да представят своето портфолио или автобиография, да споделят с онлайн аудиторията различни каузи, които подкрепят или просто да представят възгледите си за живота.„Днес дигиталните технологии променят живота ни с бързи темпове. Предстои скоро да станем свидетели на навлизането на изкуствения интелект, чатботовете, автономните коли, „Интернет на нещата“ и редица други иновации. В тези условия, ако искаме обществото ни да запази своята конкурентоспособност, трябва да подобрим значително степента на използване на новите технологии, като започнем от качественото онлайн присъствие“ - посочва още Цветелина Ненкова от СуперХостинг.БГ.", "date": "2018.02.23", "title": "Защо да си създадем собствен уебсайт?"}
{"url": "https://offnews.bg/politika/koalitcionniat-savet-shte-reshava-za-ostavkata-na-petkova-675467.html", "text": "Коалиционният съвет между ГЕРБ и ОП ще разгледа и реши за оставката на министъра на енергетиката Теменужка Петкова. Това стана ясно след коментар на председателят на парламентарната група на ГЕРБ Цветан Цветанов. Днес в парламента изненадващо министър Петкова обяви, че е депозирала оставката си след разговор с премиера Борисов. Причината - сделката за ЧЕЗ, която ще бъде придобита от пазарджишката семейна фирма Инерком - Груп. Собственик там е Гинка Върбакова. Още вчера се появи информация, че Петкова има близки отношения с Гинка, като тя днес призна за това. Познанството им датира от 20 години, призна Петкова. Именно за това тя не иска да си петни името и депозирала оставка, за да няма спекулации. Датата на провеждането на Коалиционния съвет остава неясна - очаква се завръщането на премиера Борисов обратно в България.Относно евентуален бъдещ заместник на Петкова, Цветанов каза, че е твърде рано да се говори за това.", "date": "2018.02.23", "title": "Коалиционният съвет ще решава за оставката на Петкова"}
{"url": "https://offnews.bg/politika/temenuzhka-hvarli-ostavka-zaradi-ginka-ot-pazardzhik-675464.html", "text": "Енергийният министър Теменужка Петкова е депозирала оставката си пред премиера Бойко Борисов. Това съобщи тя преди минути в парламента изненадващо за всички. Причината за това е сделката за продажбата на ЧЕЗ от семейна пазарджишка фирма. Компания е малката фирма от Пазарджик - \"Инерком груп\", която е има три малки соларни мощности и трудно би могла да бъде определена като стратегически инвеститор.Едноличен собственик на фирмата е Гинка Върбакова, а \"Капитал\" излезе с информацията, че Петкова е кума на семейството.Пред журналисти в парламента тя отрече да им е кумувала, но призна, че се познават от 20 години.За да няма спекулации и за да не се замесва името на премиера с грешни интерпретации, Теменужка Петкова депозирала оставката си.\"При най-малките съмнения за влияния и въздействия аз смятам, че достойната постъпка е човек да си подаде оставката. Аз разговарях с премиера и ще депозирам моята оставка, той ще вземе решение какво да направи\", каза Петкова. Преди да хвърли неочаквано бомбата за своята оставка, Петкова коментира сделката за ЧЕЗ така:\"Знаете, че това е процедура, която беше проведена от чешката държава. Българската държава и правителството нямат никакво отношение към този процес. Процедура, която се провежда по чешкото законодателство. Смятам, че това изключва абсолютно всякакви хипотези, всякакви съмнения или намеци за определна намеса на българското правителство във вземането на решения на чешката държава. Мисля, че това е ясно.\", категорична бе Теменужка Петкова.\"Това, че чешката държава е избрала определна компания не означава нищо. От тук нататък предстои тежката процедура по одобрение на тази сделка от страна на Комисията за защита на конкуренцията, Комисията за финансов надзор и Комисията за енергийно и водно регулиране\", каза още Петкова.", "date": "2018.02.23", "title": "Теменужка хвърли оставка заради Гинка от Пазарджик"}
{"url": "https://offnews.bg/politika/mvr-shte-bade-prestrukturirano-vatreshniat-ministar-ochakva-analiz-do-675466.html", "text": "До лятото трябва да бъдат готови окончателните анализи за преструктуриране на МВР. Това стана ясно от отговор на министъра на вътрешните работи Валентин Радев на въпрос по време на парламентарния контрол в петък за подготвен функционален и структурен анализ на МВР.Както  Министерството на вътрешните работи ще бъде подложено на радикална реформа до края на годината, като намеренията на правителството са до края на март да бъде изготвен функционален анализ на структурите в МВР като бъдат предложени решения за преформатиране на ведомството. В анализа на по-късен етап ще се включи и Световната банка.Депутатът от БСП Красимир Янков отправи въпрос за това на какъв етап е анализът и дали предприетите след него мерки ще засегнат заплащането в системата.От отговора на министъра стана ясно, че учени от УНСС работят по анализ, с който трябва да бъдат определени структурните и управленски проблеми, като целта е да се подобри моделът на управление на ведомството. От анализа \"ще произтекат вътрешни структури, промени и повишаване на необходимостта от подобряване на управлението\".До 23 март от УНСС трябва да предоставят анализа.\"Чакаме и Световната банка и тя да ни помогне, след това ще има продължение до лятото и като огледаме цялата система внимателно, ще направим своето решение. Ние знаем и сега какво да направим, но не всичко. Ние ще вземем и експертизата на хората от системата и тогава ще кажем какво трябва да се промени там\", коментира Радев.На среща със синдикатите на 18 януари , че анализът ще бъде направен след одобрение от правителството. Пред синдикалистите той казал, че премиерът Бойко Борисов е дал съгласието си за анализ на МВР и правителството \"този път ударило твърдо по масата\".Представеният анализ ще е основа за изработването на изцяло нов Закон за МВР, което е едно от трите основни искания на синдикатите. Освен искането за  на заплатите, което беше одобрено от правителството, властта е склонила и на останалите две искания на синдикатите - промени в Закона за МВР и изготвянето на проект за изцяло нов закон.Намеренията на синдикатите са той да влезе в сила от 1 януари 2019 г.", "date": "2018.02.23", "title": "МВР ще бъде преструктурирано, вътрешният министър очаква анализ до лятото"}
{"url": "https://offnews.bg/temida/zapaliha-kuchkarnik-vav-varna-dve-zhivotni-postradaha-675463.html", "text": "Районната прокуратура във Варна ръководи досъдебно производство за палеж на приют за кучета. Инцидентът е станал на 21 февруари. Тогава е подаден сигнал, че в имот, стопанисван от организацията „Animal Hope“ във Варна. Около 22.50 часа е запален навес с кучешки колиби, които се намират в местността Боровец край Варна, в които били отглеждани кучетата. Извършват се процесуално-следствени действия за установяване на извършителя на престъплението, съобщават от прокуратурата. Назначени са пожаро-техническа и ветеринарномедицинска експертиза, тъй като две пострадали четириноги. Разследването продължава.", "date": "2018.02.23", "title": "Запалиха кучкарник във Варна, две животни пострадаха"}
{"url": "https://offnews.bg/turizam/chuzhdite-turisti-vleli-blizo-miliard-leva-v-ikonomikata-ni-675471.html", "text": "Малко повече от половината от туристите, отседнали в места за настаняване у нас, са били чужденци през 2017 г. Те обаче са осигурили много повече от половината от приходите - над 70%, показват данните на Националния статистически институт.3 655 830 са чужденците от общо 7 461 646 туристи. 82.8% от чужденците са отсядали в хотели с четири или пет звезди. Общите приходите от нощувки на туристите е 1,341 млрд. лв., от които чужденците са оставили 993 989 405 лева.Приходите са се увеличили със 111 824 лева спрямо 2016 г. и значително повече спрямо 2010 г. Тогава общо те са били 653 737 лева.", "date": "2018.02.23", "title": "Чуждите туристи влели близо милиард лева в икономиката ни"}
{"url": "https://offnews.bg/obshtestvo/shefat-na-nzok-vleze-v-bolnitca-675474.html", "text": "Управителят на здравната каса Камен Плочев е приет в болница, съобщи БНТ.Това е причината той да не присъства на извънредното заседание на Надзорния съвет на Здравната каса днес във връзка с разразилия се скандал около поисканата оставка на Плочев заради дълговете на НЗОК към чужди каси.За момента не е ясно в коя болница е приет Плочев и какво е здравословното му състояние.Преди дни Плочев обяви, че здравословното му състояние е влошено заради скандала. ", "date": "2018.02.23", "title": "Шефът на НЗОК влезе в болница"}
{"url": "https://offnews.bg/futbol/futbolna-balgaria-se-sboguva-s-georgi-markov-675470.html", "text": "Футболна България си взе последно сбогом с бившия защитник на националния отбор Георги Марков, който смъртта ни отне едва 46-годишен.Марков, който за последно беше спортен директор на Септември (София), беше изпратен в сетния си път от много свои бивши колеги, приятели, фенове на Левски и Локомотив (София).В тези два клуба той остави трайна следа в кариерата си, като на \"Георги Аспарухов\" триумфира два пъти с титлата и три пъти с Купата на България. Марков ще остане завинаги във футолната ни история с попадението си срещу Англия (1:1) в европейската квалификация на стадион \"Българска армия\", което беше и последният мач на Христо Стоичков за България.Да си вземат последно сбогом с Марков в църквата \"Света София\" дойдоха Наско Сираков, Люпко Петрович, Димитър Иванков, Георги Иванов-Гонзо, Даниел Боримиров, Мариян Христов, Христо Йовов, Емил Велев, Георги Петков, спортният директор на ЦСКА Стойчо Стоилов, Милко Георгиев, Вили Вуцов, баскетболният треньор на Левски Лукойл Тити Папазов, ръководството на Локомотив (София), целият тим на Септември (София) начело с Николай Митов и цялото ръководство, Кирил Ивков, изпълнителният директор на Левски - Красимир Иванов, Валентин Михов, Ангел Станков, Димитър Телкийски, Станислав Ангелов, Асен Букарев, Чавдар Цветков, Асен Караславов, Стефан Грозданов, Христо Крушарски, Димитър Димитров - Каубоя, Недялко Москов, Станислав Генчев, Тодор Колев, Ваня Дзаферович, шефът в БФС Павел Колев и много други.Бившият футболист ще бъде погребан от своите близки в родното си място - село Струмяни.", "date": "2018.02.23", "title": "Футболна България се сбогува с Георги Марков"}
{"url": "https://offnews.bg/politika/radev-podkrepi-reformite-v-sarbia-za-evrointegratciata-%d1%9d-675484.html", "text": "Президентът Румен Радев подкрепи реформите в Сърбия за евроинтеграцията ѝ. Това стана по време на срещата му със сръбския му колега Александър Вучич.Готови сме с Република Сърбия заедно да работим за задълбочаване на добросъседството в региона на Западните Балкани и за реализиране на ключови за европейската перспектива реформи в политическата, икономическата и социалната сфера, заяви Радев на брифинг след срещата, съобщават от прессекретариата на държавния глава. Държавният глава на Република Сърбия Александър Вучич е на официално посещение в България по покана на българския президент.Румен Радев даде позитивна оценка на посочената от Европейската комисия индикативна времева рамка за разширяване на Европейския съюз до 2025 г. и определи този срок като ясна перспектива за европейското общо бъдеще на България и Сърбия. Българският държавен глава изрази надежда, че в краткосрочен план ще се задълбочават и двустранните отношения между София и Белград в областта на инфраструктурната и енергийната свързаност. Като конкретни проекти, които са приоритет за двете страни, бяха определени завършването на магистралата между Ниш и София, изграждането на газов интерконектор между двете страни, оптимизирането и електрификацията на железопътния транспорт и увеличаването на броя и ефикасността на граничните контролно-пропускателни пунктове на общата граница.Президентът Румен Радев благодари на сръбския си колега за осъществените промени в законодателството на Сърбия по отношение на националните малцинства на територията на западната ни съседка, но призова за повече усилия за прилагането на законодателните мерки по отношение на българското население. „Трябват още усилия в тази дейност и прогресът от законодателството на Сърбия да достигне до местно ниво и да имаме резултати на място. Обсъдихме проблемите в тези региони, включващи липсата на достатъчно инвестиции, ниската трудова заетост, недостатъчен достъп до обучение на майчин език, здравни и социални услуги“, заяви президентът Румен Радев. Президентите на България и Сърбия също така поеха ангажимент да бъдат взети краткосрочни мерки за възможността българите на сръбска територия да имат повече достъп до информация на български език, като се реши проблемът с недостиг на финансиране на медиите на майчин език в областите на Димитровград и Босилеград.Президентът Радев отправи покана към Александър Вучич страната му да вземе участие в инициативата Единно европейско небе, като се присъедини към Функционалния блок въздушно пространство (ФБВП) между Република България и Румъния (DANUBE FAB). “Въздушното пространство на Сърбия е от стратегически интерес за региона и заедно с България, Румъния и Сърбия ние можем да бъдем част от Единното европейско небе в името на ефективността и безопасността на въздушния транспорт. Трябва да имаме всеобхватен подход, когато говорим за разширяване на нашето сътрудничество“, заяви държавният глава.В отговор на журналистически въпрос българският президент призова да се търси мирно и добро за всички заинтересовани страни решение в диалога между Сърбия и Косово. „България високо оценява диалога между Белград и Прищина. Този диалог няма алтернатива. Трябва да се търси мирно решение на всички проблеми“, каза Румен Радев и напомни, че в преговорния процес от основна важност е да се анализират решенията в дълбочина и да се предвижда ефектът им в дългосрочна перспектива.Президентът на Сърбия Александър Вучич благодари на страната ни за подкрепата, която оказва България на Сърбия по европейския й път. „Народите на България и Сърбия са приятелски и братски народи и съм убеден, че ще имаме много добро близко сътрудничество и в бъдеще”, заяви Александър Вучич. Той отбеляза широките възможности за сътрудничество между държавни и частни фирми от двете страни в множество области, включително и във военната промишленост.Държавният глава на Република Сърбия увери, че в кратък срок ще бъдат взети мерки не само на политическо, но и на местно ниво, за подобряване на условията на живот на българите на запад от границата ни. „Напълно сме открити да обсъдим всичко, което ще даде възможност на българското национално малцинство да се чувства и живее по-добре“, увери Александър Вучич.Българският държавен глава прие отправената покана от Александър Вучич да посети Сърбия заедно с представители на българския бизнес за обсъждането на конкретни проекти за насърчаване на двустранния икономически обмен. Двамата президенти ще посетят и районите, в които живее българското национално малцинство в Република Сърбия.", "date": "2018.02.23", "title": "Радев подкрепи реформите в Сърбия за евроинтеграцията ѝ"}
{"url": "https://offnews.bg/politika/v-briuksel-borisov-prie-ostavkata-na-temenuzhka-petkova-675469.html", "text": "Премиерът Бойко Борисов обяви пред журналисти в Брюксел, че оставката на енергийния министър Теменужка Петкова ще бъде приета.Той обясни, че тази сутрин е разговарял с Петкова и разбрал от нея, че наистина се познава от 20 години с пазарджишката бизнес дама Гинка Върбакова, която бе посочена за купувач на активите на чешката компания у нас.Според него сега има институциите и независимият регулатор КЕВР трябва да проверят сделката.Той подчерта, че държавата няма как да влияе и да упражнява власт над ЧЕЗ, Енерго Про и ЕВН.", "date": "2018.02.23", "title": "В Брюксел Борисов прие оставката на Теменужка Петкова"}
{"url": "https://offnews.bg/obshtestvo/evrodeputati-es-ne-mozhe-da-ni-nalozhi-da-vavedem-registrirani-partni-675476.html", "text": "Европейският съюз не може да наложи въвеждането на регистрираните партньорства в България. Това коментираха българските евродепутати Емил Радев, ЕНП/ГЕРБ, и Ангел Джамбазки, ЕКР/ВМРО, във връзка с приетото от Комисията по правни въпроси предложение да се отправи устен въпрос към Европейската комисия за включване на регистрираните партньорства в обхвата на регламента, засягащ въпросите за признаването и изпълнението на решения по брачни дела и делата, свързани с родителската отговорност, и международното отвличане на деца. Предложението, прието с 13 на 9 гласа, беше внесено от Групата на социалистите и демократите в Комисията по правни въпроси. Българските евродепутати се обявиха против опитите за включване на регистрираните партньорства в европейския регламент, което би могло да доведе до признаване от всички държави от Европейския съюз на подобен вид съжителство.Според него, единствено и само българският парламент може да приеме такова законодателство. Регламентът „Брюксел IIa“ е крайъгълният камък на съдебното сътрудничество по семейни въпроси в Европейския съюз. Въпреки това, въпреки че регламентът съдържа правила за признаване на съдебните решения и определяне на компетентността на съдилищата в  областта на развод, разделяне и отмяна на брака, както и за спорове относно родителската отговорност и отвличане на деца в трансгранични случаи, той не споменава нищо за регистрираните партньорства.", "date": "2018.02.23", "title": "Евродепутати: ЕС не може да ни наложи да въведем регистрирани партньорства"}
{"url": "https://offnews.bg/kultura/ot-dnes-zapochva-prodazhbata-na-bileti-za-sofia-film-fest-675481.html", "text": "От днес, 23 февруари – 12 дни преди старта, започва продажбата на билети за прожекциите от програмата на 22-рия София филм фест.Предварителните продажби стартират в Дома на киното, Билетен център НДК, Cinema City Mall of Sofia, Cine Grand Park Center Sofia, Кино Арена Делукс Bulgaria Mall, Euro Cinema и Културен център „G8”.На разположение имате и онлайн продажби на билети за НДК – Зала 1, кино „Люмиер”, Дом на киното, кино „Одеон”, Френския институт – кино „Славейков”, Културен център на СУ „Св. Климент Охридски”.Очаквайте от 26 февруари и емблематичния билет за кино в кен – ще го откриете в търговската верига „Фантастико“, в магазини за подаръци, книжарници, барове и още много локации в цяла София.Основната цена на билета за кино е 9 лева, а 7 лева е цената за студенти, ученици, пенсионери и хора в неравностойно положение.Допълнителни намаления има за закупуване на количества билети в определени кина. А със специалните карти СФФУ и СФФП (София филм фест за учащи и София филм фест за пенсионери) се откриват още шансове за гледане на повече кино за съответните категории зрители.", "date": "2018.02.23", "title": "От днес започва продажбата на билети за София филм фест"}
{"url": "https://offnews.bg/112/zhena-zagina-pri-pozhar-v-apartament-vav-varna-675446.html", "text": "59-годишна жена е загинала при пожар в апартамент на бул. „Цар Освободител” във Варна, съобщиха от полицията в морската столица.Сигналът за огненото бедствие е постъпил тази сутрин около 06:50 часа на телефон 112.На място са изпратени две пожарни. Установено е, че в помещението, където е възникнал пожарът е починала 59-годишна трудноподвижна жена.Изясняват се причините за настъпване на смъртта й, както и причините за възникването на инцидента. По случая има образувано досъдебно производство. ", "date": "2018.02.23", "title": "Жена загина при пожар в апартамент във Варна"}
{"url": "https://offnews.bg/obshtestvo/avtoservizite-v-registar-shte-davat-garantcia-za-remonta-na-kolata-675447.html", "text": "Автосервизите влизат в регистър и ще бъдат задължени да дават гаранция за определен минимален срок след ремонт на автомобил. Това предвиждат промени в законодателството по предложение на транспортното министерство. В регистъра ще бъдат включена и информация за произхода на резервните части, които се предлагат. Собствениците на автомобили ще имат персонален достъп до този регистър. Отделно ще бъде направен още един за превозните средства, който ще съдържа всички ремонти по колата, обясни Дамян Войновски, главен секретар на Изпълнителна агенция \"Автомобилна администрация\" по БНТ. Обмисля се и въвеждането на задължителни изисквания към служителите, допълни той. От различните асоциации на автосервизите също искат тази регистрация да стане факт, за да излезе бранша от сивия сектор. ", "date": "2018.02.23", "title": "Автосервизите в регистър, ще дават гаранция за ремонта на колата"}
{"url": "https://offnews.bg/analizi-i-komentari/galap-interneshanal-37-ot-balgarite-odobriavat-politikata-na-putin-v-675482.html", "text": "Четирима от десет респонденти в глобален мащаб оценяват руската намеса в сирийския конфликт като „позитивна“. По-малко от една трета от интервюираните виждат руската роля като „негативна“. Това сочи проучване на „Галъп интернешънъл“, проведено сред 54 569 души от цял свят. Изследване е част от ежегодния изследователски проект на световната асоциация „Галъп интернешънъл“, наречен „Край на годината“ - ежегодна традиция, инициирана и проектирана под председателството на д-р Джордж Галъп през 1977 г. Тази година то беше проведено от световната асоциация “Галъп интернешънъл“ в сътрудничество с УИН в 56 страни. Статистическата грешка в изследването е в диапазон +/-3-5% при доверителен интервал – 95%. Другия много дискутиран въпрос, потенциалната руска намеса в последните президентски избори в САЩ и повлияването на резултатите от тях, разделя мненията по света на три: 37% от запитаните по света смятат, че е възможно Русия да е повлияла на резултатите от изборите, 33% споделят обратното мнение и останалите 30% нямат конкретно мнение по въпроса.Въпросът за ролята на Русия в сирийския конфликт разделя мненията и на Стария континент – „негативно“ доминира сред страните от Западна Европа, а на обратното мнение са страните от Източна Европа и европейските страни, които не са членки на Европейския съюз. В България намесата на Русия в Сирия се приема положително с около 37%, а негативно - сред 19%, но като цяло обществото ни не желае да дава крайни оценки или да изрази мнение по въпроса - 44% остават в „междинната“ позиция между двете опции. Недоволни от руските действия са САЩ и Латинска Америка, докато Близкият Изток, Източна и Западна Азия, Индия и самата Русия споделят мнението, че руските действия в Сирия имат положителен ефект. Най-голям дял на споделящите мнението, че Русия е изиграла определена роля в президентските избори в САЩ, е отчетен в западноевропейските страни и САЩ. Опонентите на тази теория са респондентите от Латинска Америка, Азия, Източна Европа и Близкия Изток.У нас мненията са типични за източноевропейци: съгласни с наличието на руска намеса в американските избори за президент са 16%, на обратното мнение са 37%, но и тук българското общество не иска да стига до крайности и 47% от респондентите не изразят своето мнение по темата.", "date": "2018.02.23", "title": "Галъп интернешънъл: 37% от българите одобряват политиката на Путин в Сирия"}
{"url": "https://offnews.bg/obshtestvo/pochina-momcheto-koeto-padna-ot-tretia-etazh-na-dom-za-detca-s-uvrezh-675485.html", "text": "Почина 17-годишното момче, което падна от третия етаж на Комплекс за деца с увреждания в град Роман, съобщи Нова телевизия.Момчето беше с черепно-мозъчна травма и наранявания на гръдния кош. Беше му направена операция, но до последно състоянието му беше критично.След случилото се три болници в София са отказали да приемат пострадалото момче, научи NOVA. Причините са били различни - липса на готовност за приемане на пострадал с политравма, липса на свободни легла и липса на конкретен специалист.Младежът беше настанен за лечение в плевенската университетска болница.Статистиката сочи, че за последните пет години от дома не е осиновено нито едно дете. Семействата, в това число и приемните, ги отбягвали заради заболяванията им. От всичките 30 обитатели на институцията в Роман само двама ходят за ваканциите при родителите си. Другите прекарват там и дните, и нощите, и делниците и празниците.", "date": "2018.02.23", "title": "Почина момчето, което падна от третия етаж на дом за деца с увреждания"}
{"url": "https://offnews.bg/politika/valentin-radev-e-pritesnen-che-sasedite-na-darzhanite-v-plen-detca-ne-675443.html", "text": "Може да се окаже, че това, че мъжът е сигнализирал, че внуците му , не е основната версия за убийството.Това каза министърът на вътрешните работи във връзка с убийството на Стефан Янев в столичния ж.к. „Люлин“. Тялото на 87-годишния мъж беше открито в сряда вечерта на общ балкон в блока, в който той живеел заедно с внучките си и родителите им. По трупа е имало видими следи от насилие. За смъртта му са обвинени дъщеря му Мария и съпругът ѝ Свилен.„По-скоро като гражданин съм леко притеснен, защото веднага се прехвърля това, че сигналът е даден, но какво правят службите и защо МВР не е реагирало. Това е вход, това е блок и има толкова съседи. Ами къде сме ние гражданите? Разбрах, че е ходил в телевизията в предаване, където е разказал. Ами защо не са се възмутили тези хора около него, да отидат те да пуснат сигнал в полицията? Не казвам, че не сме виновни или че не е имало някой, който не си е свършил докрай работата“, коментира Радев.„След като се е случило това нещо, със сигурност има отговорни. Всички сме отговорни за това, което се случва. 3 деца не ходят на училище и никой не го е забелязал. Просто съм изненадан. Засега е заподозряна неговата дъщеря, но това не е единствената версия. Вече свикнах с полицията, че това, което на пръв поглед се вижда, невинаги е това“, каза още Валентин Радев.", "date": "2018.02.23", "title": "Валентин Радев е притеснен, че съседите на държаните в плен деца не са се възмутили"}
{"url": "https://offnews.bg/sviat/holandia-prizna-armenskia-genotcid-675502.html", "text": "Долната камара на холандския парламент призна масовото избиване на арменци по време на Първата световна война за геноцид. Решението е било подкрепено от всички политически сили в станата с изключение на една - \"Денк\", която представлява турската диаспора в страната, предаде БГНЕС.Освен това долната камара прие решение за изпращане на високопоставен държавен представител - министър или държавен секретар, на церемонията по почитане на жертвите арменски геноцид в Ереван през април.Това допълнително ще усложни отношенията между Турция и Холандия, които сериозно охладняха след дипломатическия скандал от 2017 г. ОFFNews припомня, че по-рано този месец Холандия изтегли посланика си в Анкара и също така обяви, че няма да позволи назначаването на нов турски посланик.Отношенията между двете страни се влошиха, след като миналата година Холандия забрани на турския външен министър Мевлют Чавушоглу да вземе участие в митинг и да се срещне с турската диаспора, за да агитира за референдума за увеличаване на правомощията на президента.Президентът на страната Реджеп Тайп Ердоган тогава нарече поведението на страната \"нацизъм\" и забрани на холандския посланик да се върне на поста си след пътуване.", "date": "2018.02.23", "title": "Холандия призна арменския геноцид"}
{"url": "https://offnews.bg/medii/bnt-obiavi-konkurs-za-novi-predavania-ot-nezavisimi-produtcenti-675449.html", "text": "Българската национална телевизия обявява конкурс за нови предавания на независими български продуценти.Те могат да представят своите проекти до края на март. Приемат се предложения за ток-шоу на здравна и на семейна тематика, за развлекателно спортно предаване и за лайф-стайл проект, който да запознава зрителите с новостите от архитектурата, дизайна и модата. Една от позициите в конкурса на БНТ е за специализирано предаване за съвременно световно и българско кино.За участие в подбора ще се приемат оригинални авторски идеи за предавания, насочени към широка аудитория.От БНТ припомнят, че най-малко 12% от програмното време на БНТ трябва да бъде предвидено за европейски произведения, създадени от независими продуценти. Крайният срок за подаване на предложения за участие в конкурса изтича в 17:00 часа на 30 март 2018 г.Подробна информация за конкурса е публикувана на интернет страницата на БНТ www.bnt.bg (раздел: За БНТ / Конкурси).", "date": "2018.02.23", "title": "БНТ обяви конкурс за нови предавания от независими продуценти"}
{"url": "https://offnews.bg/sviat/nameriha-400-kilograma-kokain-v-rusko-posolstvo-675444.html", "text": "Близо 400 килограма кокаин са били скрити в руското посолство в столицата на Аржентина - Буенос Айрес. Полицията иззе наркотика и арестува петима членове на групировка за трафик на наркотик, обяви Министерството на вътрешните работи на южноамериканската държава, цитирано от AFP.Количеството, открито в пристройка на посолството, би се продало на улицата за около 50 милиона евро, каза Патриция Булрих на пресконференция.Наркотрафикантите са се опитали да използват дипломатическата пощенска служба на руското посолство, за да превозят дрогата до Европа, добави тя.Руската и аржентинската полиция са решили да организират операцията, след като руският посланик ги информирал за откриването на наркотици през декември 2016 г. Изпълнението ѝ отнело повече от една година, през която агенти от руските служби отишли в Аржентина, за да помогнат.Двама от петимата арестувани са задържани в Арженина, а другите трима - в Русия. Един от арестуваните в Аржентина има и руско гражданство. Той е работил в полицията в Буенос Айрес.Кокаинът бил сложен в 16 чувала за брашно. Наркотикът е с много голяма чистота. Предполага се, че колумбийски или перуански. Бил е предназначен за Русия и вероятно - за Германия, където живеят ръководителите на групировката, уточни Булрих, като допълни, че очаква германската полиция да ги арестува.", "date": "2018.02.23", "title": "Намериха 400 килограма кокаин в руско посолство"}
{"url": "https://offnews.bg/turizam/angelkova-v-sasht-rabotim-aktivno-za-privlichane-na-investitcii-675448.html", "text": "Българското правителство в партньорство с частния сектор, предприема активни действия за популяризиране в САЩ на възможностите за инвестиране в България, като акцентира върху географското положение на страната и икономическите й предимства. Това заяви министърът на туризма Николина Ангелкова на работна среща във Вашингтон с Питър Дорън и Река Шемеркени, президент и вицепрезидент на американския Центъра за анализи на европейски политики (Center for European Policy Analysy - CEPA). Министърът уточни, че България има корпоративен данък от 10%, което се съчетава с квалифицирана работна ръка и ниски оперативни разходи. Освен това чрез специализираното ни законодателство съществуват конкретни мерки и стимули за подкрепа на инвестициите. Относно насърчаването на вложенията в секторa Министерството на туризма разработи инвестиционна карта. Тя включва 32 проекта в цялата страна, с които целим да улесним бизнеса и да се насочат по-лесно вложителите към перспективни начинания.Важен елемент, за да се развива добре туризма са кадрите, затова в сътрудничество с академичните среди работим по проекти за обучение за тях, коментира министър Ангелкова.Тя допълни, че именно образованието на децата е водещ приоритет на българското правителство.Ръководителите на центъра Питър Дорън и Река Шемеркени коментираха от своя страна, че познават България като туристическа дестинация. Те посочиха още, че знаят и за рекламата, с която страната се е популяризирала в САЩ и оцениха положително инициативите ни за промотиране.", "date": "2018.02.23", "title": "Ангелкова в САЩ: Работим активно за привличане на инвестиции"}
{"url": "https://offnews.bg/zimni/programata-na-piongchang-2018-za-23-fevruari-675435.html", "text": "Днешният ден на Зимните олимпийски игри ще излъчи медалистите в още 4 дисциплини. От 13:15 часа започва мъжката щафета на 7,5 км в биатлона, където ще има и българско участие.Програмата за 23 февруари:03:00 - Фрийстайл ски (жени): крос, първи манш03:00 - Фигурно пързаляне (жени): волна програма03:35 - Фрийстайл ски (жени): крос, 1/4-финал03:59 - Фрийстайл ски (жени): крос, 1/2-финал04:15 - Фрийстайл ски (жени): крос, финал08:35 - Кърлинг (мъже): Швейцария - Канада, мач за 3-о място09:40 - Хокей на лед (мъже): Чехия - ОС Русия, полуфинал12:00 - Бързо пързаляне с кънки (мъже): 1000 м13:05 - Кърлинг (жени): Южна Корея - Япония, полуфинал13:05 - Кърлинг (жени): Швеция - Великобритания, полуфинал13:15 - Биатлон (мъже): щафета 4x7,5 км14:10 - Хокей на лед (мъже): Канада - Германия", "date": "2018.02.23", "title": "Програмата на ПьонгЧанг 2018 за 23 февруари"}
{"url": "https://offnews.bg/ikonomika/cheshki-miliarder-e-shokiran-ot-izbora-na-ginka-za-kupuvach-na-chez-675453.html", "text": "Собственикът на чешката енергийна компания Energo-Pro - милиардерът Яромир Тесарж, оспорва прозрачността на процедурата за продажба на българските активи на CEZ в България. Неговата компания първоначално бе спрягана за почти сигурен купувач на бизнеса на конкурента си в България, но CEZ избра за купувач пазарджишката семейна фирма \"Инерком груп\".Тя е еднолична собственост Гинка Върбакова, чиято кума според вестник \"Капитал\" е министърът на енергетиката Теменужка Петкова. Активите на \"Инерком груп\" са изключително скромни. За 2016 г. те са на стойност от 90 000 лева, а дружеството е отчело загуба от 11 000 лева.\"Повече от 20 години съм работил в Източна Европа, никога не съм срещал нещо такова\", каза Тесарж пред lidovky.cz, цитиран от economic.bg.Тесарж, който е един от най-богатите чехи, се опита да купи българският бизнес на групата ЧЕЗ, но не успя.Той е убеден, че това се е случило, защото процедурата за подбор на купувач не е била прозрачна, пише той в писмо до чешкото дружество.Предприемачът подкрепя своето писмо с анализ на BDO Advisory. Изследването на консултантската компания критикува по-специално ЧЕЗ, че не предоставя на потенциалните купувачи един и същ достъп до информация.Това е и причината, поради която компанията му „Енерго-про“ предлага по-малка сума за покупка от победителя на „Инерком груп“.„Заключенията в доклада показват, че процесът по продажба на активите очевидно е бил засегнат от недостатъчна информация за оферентите, което затрудни позицията им и е по-малко вероятно да дадат възможно най-доброто предложение“, се казва в доклада.Собственикът на „Енерго-Про“, който вече е на българския пазар и чиято дистрибуторска мрежа обслужва над един милион клиенти, смята, че поведението на ЧЕЗ в процеса на избор на купувач за аматьорско. „Процесът няма ясна стратегия, която да започне от началото до края. Неговата организация не съответства на размера на сделката и значението на актива. Начинът, по който беше стартиран, и ходът на отделните етапи не отговаряха на обичайните пазарни стандарти. Като цяло, процесът е неконкурентен за кандидат-купувачите, които могат да намалят желанието си за участие по-нататък, и по този начин да се получи най-добрата оферта“, пише в писмото Тесарж.", "date": "2018.02.23", "title": "Чешки милиардер е шокиран от избора на Гинка за купувач на ЧЕЗ"}
{"url": "https://offnews.bg/analizi-i-komentari/afis-polovinata-balgari-kazvat-ne-na-istanbulskata-konventcia-675450.html", "text": "38 на сто от хората у нас не са осведомени за Истанбулската конвенция. Осведомеността е значително по-слаба в малките населени места и при ниско-образованите, показва проучване на АФИС, осъществено в периода 8-12 февруари 2018 г. Интервюирани са пряко „лице в лице“ в домовете им 1010 пълнолетни български граждани. Близо половината от хората клони към мнението, че конвенцията във вида, в който е внесена, не трябва да бъде ратифицирана. Но сред противниците на конвенцията има група, която е склонна на компромис: 15% отговарят, че това може да се направи, но с български тълкувания на текстовете. Мнението силно зависи от политическите ориентации, но има признаци и за объркване. Категоричното и безусловно отхвърляне е най-често при привържениците на БСП (41%) и Обединените патриоти (40%), докато този дял при вносителя ГЕРБ е 19%. Сред електората на ДПС преобладава липсата на осведоменост и мнение. За отбелязване е, че мнението на ориентираните към БСП и ОП е по-отчетливо негативно, докато подкрепата за конвенцията при ГЕРБ повече клони към междинния вариант – ратифициране с тълкувания (предпочетен от 29%). А объркването личи от следното. Сред тези, които не одобряват ратификацията, 10%, въпреки логиката, същевременно одобряват позицията на ГЕРБ по въпроса. Като във вица: имам собствено мнение, но не съм съгласен с него. Аналогично е при БСП. Сред тези, които са за приемане без тълкувания, 9% казват, че одобряват позицията на БСП по въпроса.Досегашната политическа практика сочи, че въпросът за ратификацията или отхвърлянето ще се реши, както обичайно, според конюнктурата, но далеч по-неясно е какво ще стане в реалната практика. Затова преди всичко да изясним: има ли в България домашно насилие и какви са условията за неговото увеличение/намаление?Само по себе си е показателно, че по такава тема хората рядко са откровени пред непознати, включително и пред анкетьори на социологическа агенция като АФИС. Въпреки това, достатъчно ценни емпирични данни могат да се извлекат чрез косвения подход – като се пита, дали хората знаят за подобни неща от лични контакти. През предходните 12 месеца 53% от пълнолетните граждани поне веднъж са чували за случаи на домашно насилие. Сред източниците в 32% от случаите са били приятели, 28% – случайни познати, в 19% – колеги, 17% – роднини и близки. Изводът е, че обхватът на такова девиантно поведение е достатъчно голям, за да заслужи поне ранга и вниманието, отдавано на други теми, като корупцията, например. Логично следва въпросът дали честотата на това явление може да бъде локализирано в рамките на определени социално-демографски категории хора. Тъй като мрежата на личните контакти включва преобладаващо хора от сходни общности, то притежаването на такава информация следва профила и на самото явление.Преди всичко, в София хората, които са чували за домашно насилие, са най-много – 60%. Делът им намалява с големината на населеното място и в селата спада до 48%. Това не учудва. Универсална закономерност по света и у нас е, че престъпността в по-големите населени места е по-голяма. Личните мрежи за информация също са по-широки в по-големите градове. Жените по-често споделят такава информация от мъжете. Осведомеността е равномерно разпределена според демографски категории като възраст, образование , религия. С две уточнения.Най-възрастните притежават по-ограничени социални контакти. Второ, показателят е по-нисък при мюсюлманите, което поне отчасти се дължи на компактното им присъствие предимно в села и малки градове.Профилът на отговорите ни насочва и към съществени хипотези за причините за домашно насилие у нас. Прави впечатление, че факторът образование не влияе върху вероятността човек да е чувал за такива случаи. Това не потвърждава очакването, че манталитетът, традициите, конфликтът между нови и стари модели на семейни отношения, характерът на личността са достатъчно обяснение за напреженията в днешното българско семейството. Значението на манталитета е безспорно и отдавна установено от социологията, но в днешно време над него господства фактор извън семейството – материалните затруднения.Семейството поема като буфер капризния натиск на икономическата среда и не винаги успява. Това личи от данните. Личните трудности на всеки един от родителите инжектират във всекидневието тревога, понижено лично самочувствие и всичко това резонира в отношенията между партньорите и с децата. Материалната несигурност се проявява дори в това, че за насилие свидетелстват по-често хора в частния сектор, отколкото в държавния, където трудовият кодекс почти изцяло се спазва. Но в държавния сектор работят само 20% от трудозаетите. Дори един случай на системно домашно насилие е прекалено чест. Но обществото се интересува, дали явлението се среща над един реалистичен минимум и с колко.Какво показват международните сравнения. Общоевропейско изследване на Агенцията на Европейския съюз за основните права(Union Agency for Fundamental Rights), завършено през 2014 г. показва, че „чашата е наполовина пълна“. Използвайки еднотипни и специални техники за интервюиране, изследователският екип е установил, че делът на претърпелите насилие от своя партньор жени в ЕС е 21%. За България делът е доста близък – 23%. Мнозина ще се изненадат, че в Дания, Франция и Великобритания този дял е значително по-висок (29-32%), а в Германия е принципно същият, като у нас (22%). Значително под обичайното ниво се съобщава за този тип престъпление в Южна Европа, Словения, Италия и Португалия(19%), Австрия, Полша (11%). Изследователите не са достигнали до дефинитивно обяснение на разликите, но посочват различната степен на урбанизация, различната степен на табуиране на темата. Интересно е също така, че показателят е по-нисък там, където Католическата църква има силно присъствие. Възможно е задължителните тайни изповеди пред свещеника да създават механизъм за регулация в рамките на епархиите.А за България „чашата е наполовина празна“, защото физическото насилие, независимо кой го извършва и срещу кого, е тежко нарушение на правата на гражданина и законите. Бракът е доброволен съюз. Абстрактно погледнато, проблемът би трябвало да се решава лесно. Първо, физически по-слабият, който като правило е жертвата, може да прекрати този съюз, второ, Наказателният кодекс предвижда сериозни санкции за насилие над личността.Но парадоксално – в типичния случай единият инструмент за самозащита се оказва спънка за другия. Майката е неразривно свързана с децата. Разходите и липсата на собствено жилище, високите наеми, често са причина тя да предпочете ролята на много търпелив заложник. Т.е. да не търси помощта на външни сили като роднини, съседи, полицаи и прокурори, съд, защото се бои, че така конфликтът само ще се усложни, без да бъде решен. Вместо това много жени изчакват времето да излекува техните чувства, накърнените взаимоотношения и лошия пример за децата. Така външният тласък на материалните несгоди може да пропука семейството, то тъкмо той е и пречка да се излекува по естествен начин. Този парадокс е илюстриран и от данните на АФИС. На въпроса, „Чували ли сте лично за случаи, при които жени, претърпели насилие от партньора, продължават връзката си с него?“, 22% потвърждават – „Много пъти“; 27% отговарят „Рядко“. 42% посочват, че не са чували, а 10% отказват да отговорят, вероятно заради чувствителния характер на темата.Неизбежно обаче, при личностна предразположеност на мъжа конфликтът добива очертанията на систематичен тормоз и садизъм, раздирайки завесата на табутата. Така става достояние на лекари, адвокати, полицаи и даже на Съдебна медицина. Те могат да разкажат за десетки случаи на жени, докарани в спешните отделения с нанесена средна или тежка телесна повреда.Но ето друг парадокс: нито лекари, нито полицаи могат да сигнализират за очевидно извършеното престъпление, защото по закон следствие се завежда само по оплакване на жертвата. А у нас тя почти никога не го прави.Финансовото неравенство оковава жени с веригите на най-святото чувство –на майчината любов. Думата „трагедия“ не е социологическа категория, но тя най-точно описва подобни ситуации.България има уредби за защита на децата и жените, но криминалната статистика показва, че те са обезсилени от бездействие и криворазбрани икономии. Убежищата за майки с деца, преследвани от партньор са крайно недостатъчни на брой и не са на държавна издръжка. Почти символичен е достъпът до правни и психологически консултации, до финансова подкрепа на пострадали. Няма помощ за настаняване в жилище, образование, обучение и намиране на работа. Наред с това у нас дори не е криминализирано сексуалното насилие, извършвано от сегашни или бивши партньори.Кризата в семейството е нещо, което винаги „се случва на другите“, но минавайки определен количествен праг, тя започва да прелива в обществената среда под формата на повишена криминогенност сред млади хора, израснали в трудна среда. И най-вече легитимация на правото на по-силния и по-антисоциалния като норма в обществото. Едва ли е случайно, че от около десетилетие в медиите и политиката успоредно набират сила словесното насилие и демонстрациите на екстремизъм: оскърбления, унизяване, клевета, сочене на различни социални категории като виновни и нисши, закани за насилие.Затова най-лошата реакция на Истанбулската конвенция не е нито приемането й, нито отхвърлянето й, а по-вероятното – безучастно наблюдение как нещата продължават да се развиват по вътрешна инерция. Съмнително е дори дали ще бъдат приети законодателните корекции, които опозицията предложи. А главното е, че няма предпоставки да бъде адресиран най-мощният генератор на нещастни семейства – това, че върху основната клетка на обществото се стоварват едновременно всички реформени експерименти върху икономиката и социалните услуги.", "date": "2018.02.23", "title": "АФИС: Половината българи казват 'не' на Истанбулската конвенция"}
{"url": "https://offnews.bg/drugi/nsa-vrachi-diplomi-na-zvezdi-na-sporta-675434.html", "text": "Над 200 бакалаври и магистри на Национална спортна академия \"Васил Левски\" получиха дипломите си на тържествена церемония в Многофункционалната зала. Сред тях по традиция изпъкваха елитни спортисти и треньори, надградили успешно спортната си кариера с висше образование в НСА.\"Златните момичета\" Ренета Камберова, Михаела Маевска и Цветелина Найденова, бронзови медалистки от олимпиадата в Рио де Жанейро по художествена гимнастика, талантите на класическата борба Николай Байряков, бронзов медалист ЕП 2017 г., заел пето място на Олимипиадата в Рио де Жанейро и Даниел Александров, бронз от еврошампионата ав Рига (2016), както и Ангел Караньотов - четирикратен европейски шампион по супермото, двукратен световен вицешампион на нациите и 7-и в света индивидуално за 2013 година, - всички те вече са дипломирани бакалаври на Национална спортна академия.Павлина Филипова - една от най-успешните български биатлонистки, заела престижното четвърто място на Олимпиадата в Нагано 1998 и европейска шампионка (2006), завърши магистърската програма \"Спорт за високи постижения\" и наред с другите звезди на българския спорт получи дипломата си лично от ректора проф. Пенчо Гешев.Сред дипломиралите се магистри е и световната и европейска шампионка по бокс Станимира Петрова, която завърши програмата \"Спортен мениджмънт\", но не успя да присъства заради участие в спортен лагер.Неотложни ангажименти възпрепятстваха и гимнастичката Християна Тодорова, която се дипломира в бакалавърска степен.Лично ректорът връчи свидетелствата и на отличниците на випуска. С пълно отличие се дипломираха магистрите от специалност \"Кинезитерапия\": Емилиян Софрониев, Иван Иванов, Мария Софтова, Моника Заркова, както и техните колеги от специалностите \"Физическо възпитание и спорт\" - Елизавета Маркова и от \"Младежки дейности и спорт\" - Любослава Христова.Бакалаврите завършили с най-висок успех трите факултета на Академията са: Петко Тодоров (Учителски факултет, специалност \"Физическо възпитание\"), Белослава Неделчева (Треньорски факултет, специалност \"Спорт\" - ски бягане) и Борислава Борисова (Факултет Кинезитерапия, туризъм и спортна анимация, специалност \"Кинезитерапия\").Водещ на тържеството беше заместник-ректорът по учебната дейност проф. Николай Изов, в присъствието на академичното ръководство в лицето на ректора проф. Пенчо Гешев, заместник-ректорите проф. Апостол Славчев и проф. Татяна Янчева, деканите и заместник-деканите на Треньорски, Учителски и Факултет по кинезитерапия, туризъм и спортна анимация. Гост на церемонията беше проф. Лъчезар Димитров, ректор на НСА през 2003-2012 г. и член на Съвета на настоятелите.", "date": "2018.02.23", "title": "НСА връчи дипломи на звезди на спорта"}
{"url": "https://offnews.bg/politika/drazh-se-koruptcia-gerb-te-gazi-nabarzo-remontiraha-chisto-novia-675445.html", "text": "Народните представители днес набързо ремонтираха наскоро приетия Закон за противодействие на корупцията и отнемане на незаконно придобитото имущество, който влезе в сила преди месец.Причината е, че новият антикорупционен закон забранява на общинските съветници да бъдат еднолични собственици, съдружници, членове на управителни, надзорни или контролни съвети на търговски дружества, които имат сключени договори с общината, в която са общински съветници, както и с фирми с общинско участие.Това доведе до спешни мерки 6000 общински съветници да не бъдат засегнати и да трябва да подават декларации.С приетите промени днес се даде гратисен период до 2019 г., в който общинските съветници да спазят изискванията на антикорупциония закон.ГЕРБ бяха силно порицани от опозицията в лицето на БСП, че \"Законът на законите\", трябва да бъде ремонтиран само месец след приемането му\".\"Вносителите на Антикорупционния закон искат да отложим проблема със съветниците - с две думи: \"Дръж се корупция, ГЕРБ те гази\", каза заместник-председателят на ПГ на „БСП за България“ Крум Зарков по време на дебатите.„Изправени пред този проблем какво предлагат вносителите - да го отложим с две години. Просто да го отложим. Няма да решим проблеми, защото проблемът е в нефелната редакция на Закона за местно самоуправление и местната администрация, но ще го отложим с две години, да видят хората, които кандидатстват за общински съветници на какъв огън ще бъдат готвени“, каза Зарков. По думите му след две години просто хората ще си нагласят работата и ще си наредят нещата. По думите това с две думи означава „Дръж се корупция - ГЕРБ те гази“.Данаил Кирилов от ГЕРБ призова депутатите да решат проблема със срока днес, а в рамките на месец той се ангажира да се направи прецизен анализ за евнетуален критерий за разграничаване.\"Не бягаме от отговорността, знаем, че е наша, но не очерняйте правната комисия. И вие сте част от нея\", обърна се Кирилов към колегите си от Комисията от групата на БСП.\"Не искам да теоритизирам, в демокрацията не е само управляващите. Има и опозоция. И вие мълчахте\", каза Кирилов.Промените бяха гласувани на първо четене, а след това Данаил Кирилов поиска веднага да минат и на второ. Това подразни БСП, които искаха да направят предложение за промени между 1-во и 2-ро. Последваха процедурни хватки и в крайна сметка законът бе подкрепен и на второ четене.", "date": "2018.02.23", "title": "'Дръж се корупция, ГЕРБ те гази' - набързо ремонтираха чисто новия антикорупционен закон"}
{"url": "https://offnews.bg/sviat/bombite-v-iztochna-guta-ostaviha-416-trupa-sled-sebe-si-za-5-dena-95-675452.html", "text": "Животът на 416 души е бил отнет в Източна Гута само за няколко дни. 95 от убитите са деца, загинали при въздушните удари на правителствените сили в окупирания от бунтовниците сирийски анклав, намиращ се източно от Дамаск, от неделя досега, предаде AFP, като цитира данни на Сирийския център за наблюдение на човешките права.Също от неделя досега в Дамаск са загинали още 16 души. Те са станали жертва на обстрел с ракети и миномети.Медицинската система в анклава е пред срив. Въздушните удари поразиха 22 болници и клиники. Работят само три медицински заведения. Те са препълнени. Постоянно пристигат още и още ранени, посочва \"Гардиън\". Международни организации, които следят кризата в Сирия, твърдят, че има ясни доказателства, че болниците са атакувани умишлено.\"Неописуемото страдание, на което сме свидетели, е добре планирано и педантично причинявано, казва Сузана Съркин от неправителствената организация \"Лекари за човешки права\" - цитирана от БТА. - Сегашното положение е фатален резултат от преднамерена стратегия на обсада, блокиране на помощта и накрая - противозаконно унищожаване на граждански мишени чрез бомбардировки - тактика, която сирийското правителство и съюзниците му използваха в Алепо, а сега повтарят брутално в Източна Гута.\"Правозащитната организация \"Център за документиране на нарушенията\" казва, че болниците са атакувани с различни муниции от използваните другаде в Гута.\"Установихме и документирахме, че сирийското правителство напада медицинските заведения с управляеми ракети\" - обяснява пред в. \"Гардиън\" Мона Зейнедин. - Това е важно е да се отбележи, тъй като сирийският режим масово използва ненасочващи се и самоделни бомби, но когато става дума за болници и медицински пунктове, правителствените сили избират насочващи се и управляеми ракети. Освен това, когато даден медицински обект е поразен веднъж, той е атакуван повторно, след като там пристигнат службите за спешна помощ.\"Гражданската война в Сирия се води от 2011 г. 400 хил. души живеят под обсада в Източна Гута от 2013 г. Разрушенията в анклава са колосални.На фона на всичко това Русия забави приемането на резолюция за хуманитарно примирие в ООН, отбелязва Франс прес. Вчера руският постоянен представител в ООН Василий Небензя заяви, че членовете на Съвета за сигурност не са постигнали единно становище за налагането на едномесечно хуманитарно примирие. Той определи предложената резолюция като нереалистична и предложи поправки в последната минута. Те изключват незабавното прекратяване на огъня и вместо това искат всички страни да прекратят враждебните действия възможно най-скоро, както и да работят за незабавна и безусловна деескалация на насилието и 30-дневна хуманитарна пауза. Руският текст включва осъждане на непрестанния обстрел на Дамаск от Източна Гута и изразява съжаление за продължаващите опити на терористични групировки да превземат територии и да нападат мирни граждани и цивилни обекти.Няколко дипломати от Съвета за сигурност, запознати с проекта, го определиха като неприемлив, съобщава АП.Очаква се проектът на резолюция, предвиждаща 30-дневно примирие, да бъде гласувана днес в 11 ч местно време (16 ч по Гринуич), предаде Ройтерс, като цитира изявление на мисията на Кувейт в ООН - страната, която председателства този месец работата на Съвета за сигурност. Документът е подготвен от Швеция и Кувейт и в него са включени предложени от Русия поправки, съобщи ТАСС.Това би позволило доставка по въздух на хуманитарна помощ и евакуиране на население.Не е ясно как ще гласува Русия, която има право на вето. За да бъде приета, резолюцията трябва да получи девет гласа \"за\" и да не ѝ бъде наложено вето от петте постоянни членки на съвета - Русия, Китай, САЩ, Великобритания и Франция. ", "date": "2018.02.23", "title": "Бомбите в Източна Гута оставиха 416 трупа след себе си за 5 дена. 95 деца са мъртви"}
{"url": "https://offnews.bg/politika/ninova-ne-si-davame-darzhavata-na-ginka-ot-pazardzhik-675457.html", "text": "Президентът Радев и Омбудсманът Мая Манолова да се заемат със сделката за продажбата на ЧЕЗ. За това призова лидерът на БСП Корнелия Нинова, която днес в парламента прочете декларация от името на групата. Според БСП въпросът със сделката засяга националната сигурност на страната и това влиза в правомощията на президента. За пореден път социалистите предложиха и поискаха държавата да стане собственик на енергоснабдителното предприятие, тъй като то е част от ключов сектор за страната - енергийният. \"Толкова ли нямаме 320 млн?\", попита Нинова. Нинова припомни думите на Волен Сидеров, че с едни добри адвокати ще изгони ЧЕЗ от България. Тя попита каква е неговата позиция за сделката.От БСП поискаха кабинетът да каже дали има информация за сделката с енергоснабдителното дружество и какво е отношение му към нея. Тя посочи, че от сделката ще бъдат засегнати над 2 млн. потребители на ЧЕЗ и попита в чий джоб ще отидат парите от сметките за ток. Нинова добави, че премиерът Бойко Борисов носи персонална отговорност за бъдещето на тази сделка. Призоваваме всички институции и гражданското общество, като един да застанем този път, без оглед на политическите си пристрастия, и да кажем: не си даваме държавата, г-н Борисов, нито на Гинка от Пазарджик, нито и на който и да е този, който стои зад нея, допълни Нинова. Депутатът от ГЕРБ Делян Добрев репликира на Нинова, като я помоли да не драматизира, тъй като сделката с ЧЕЗ ще бъде проверена от Комисията по финансов надзор и други отговорни институции.Той каза още, че не възприемат подхода на одържавяване на \"това и онова\", тъй като \"сме виждали до какво води\". Добрев призова левицата да не прави политика от енергетиката.", "date": "2018.02.23", "title": "Нинова: Не си даваме държавата на Гинка от Пазарджик"}
{"url": "https://offnews.bg/politika/sled-sreshta-v-parlamenta-dishajte-spokojno-koalitciata-e-stabilna-675455.html", "text": "Коалицията е стабилна, няма разминавания, има само различни мнения - това стана ясно от изказването на Цветан Цветанов и Волен Сидеров след срещата между тях двамата и вицепремиера Валери Симеонов днес в парламента. Пред журналисти говориха само Сидеров и Цветанов, а Симеонов си проби път с думите \"Искам да си тръгвам, защото съм объркан\". От какво е объркан вицето не стана ясно. Сидеров коментира и вчерашното си изказване срещу Цветан Цветанов, когато каза, че \"по принцип много обича бивши комунисти от МВР да разсъждават за комунизъм, социализъм и Народен съд\". \"Стабилна е коалицията, нямаме никакви разминавания. Имаме различни мнения, но смятам, че във формата на диалог ще бъдат изчистени и ще бъдем единни\", коментира Цветан Цветанов.Двамата със Сидеров си стиснаха ръцете и попитаха \"това достатъчно ли е\".Накрая двамата стигнаха до извода, че трябва да се виждат по-често.", "date": "2018.02.23", "title": "След среща в парламента - дишайте спокойно, коалицията е стабилна"}
{"url": "https://offnews.bg/zimni/vtori-ruski-sportist-s-doping-v-piongchang-675461.html", "text": "Втори руски спортист може да се окаже уличен в употреба на допинг на олимпиадата в Пьонгчанг. Този път става въпрос за състезателката по бобслей Надежда Сергеева.Пробата й е взета преди няколко дни и е показала подозрително съдържание на забранено вещество. Информацията е потвърдена от федерацията по бобслей на Русия, а според \"Спорт-Експрес\" забраненият препарат е за сърдечни заболявания.Сергеева участва в Пьонгчанг в двойка с Анастасия Кочержова и стана 12-а.Ако се потвърди подозрението, то шансовете руските спортисти да се появят на церемонията по закриването стават илюзорни.\"Не знам какво става. На 13 февруари пробата й беше чиста, а пет дни по-късно откриха нещо\", коментира шефът на федерацията Александър Зубков.Преди дни на Русия беше отнет бронов медал в смесените двойки на кърлинг, след като Александър Крушелницкий беше хванат с мелдоний.", "date": "2018.02.23", "title": "Втори руски спортист с допинг в Пьонгчанг"}
{"url": "https://offnews.bg/ikonomika/i-simeonov-iznenadan-ot-prodazhbata-na-chez-interesno-zashto-darzhava-675456.html", "text": "\"Не може да се очаква държавата да се меси в такива частни сделки. Интересен е въпросът защо държавата вече няма никакви дялове в тези дружества и не може да влияе върху такива сделки\" - това бе краткият коментар на вицепремиера Валери Симеонов, който днес бе в парламента за среща между него, Цветан Цветанов и Волен Сидеров. В отговор на въпрос как може да се намеси държавата, за да защити националния интерес вицепремиерът посочи: „Ако фирмата има някакви дългове или закононарушения, ДАНС може да се намеси. Ако нямат основание регулаторите не могат да не одобрят сделката“, каза още той.Вчера стана ясно, че енерго компанията ЧЕЗ е продала бизнеса си в България за сума от порядъка на 300 млн. евро на семейната пазарджишка фирма Инерком, която е с 90 хил. лева капитал и 11 000 лева загуба. От сделката изненадана остана дори и Теменужка Петкова, министърът на енергетиката. Иначе в медийни публикации Петкова е сочена за кума на собственичката на Инерком Гинка Върбакова.Друг изненадан гербер днес бе и шефът на парламентарна комисия Делян Добрев, който досега не бил чувал за такава фирма в сектора, за който отговаря.А собственикът на чешката енергийна компания Energo-Pro - милиардерът Яромир Тесарж, оспори прозрачността на процедурата за продажба на българските активи на CEZ.", "date": "2018.02.23", "title": "И Симеонов изненадан от продажбата на ЧЕЗ: Интересно защо държавата няма активи там"}
{"url": "https://offnews.bg/zimni/roden-v-ruse-vratar-debiutira-v-nhl-675454.html", "text": "Роденият в Русе Александър Георгиев записа официалния си дебют в най-силното хокейно първенство в света - НХЛ. 22-годишният младежки национал на Русия започна като титуляр за Ню Йорк Рейнджърс при поражението с 1:3 от Монреал Канейдиънс.Той се представи силно и именно негова бе заслугата гостите до последно да имат шанс за нещо повече от минимална загуба. В последните две минути, при резултат 1:2, Георгиев беше изваден и тимът му заигра с шестима полеви състезатели в търсене на равенството, но Монреал се възползва и вкара още един гол. Младокът спаси 38 удара към вратата си. Точни за победителите бяха Томаш Плеканец, Джеф Питри и Филип Дано, а за Ню Йорк се разписа Кевин Хейс.До момента Георгиев се подвизаваше във филиала на Рейнджърс - Хартфорд, но контузията на резервата Ондрей Павелец накара наставника Ален Виньо да го повика в първия тим.Наставникът обяви, че за мача в Монреал смята да даде почивка на титулярния страж Хенрик Лундквист и да заложи на българина, като спази думата си, а Георгиев не го разочарова. Феновете на Ню Йорк Рейнджърс също останаха задоволени от блестящата игра на Георгиев. Toй бе определен като единственият светъл лъч в представянето на тима, който вече е в серия от 5 поредни загуби и заема 12-о място от 16 отбора в Източната конференция. Следващият мач на Рейнджърс е у дома срещу Минесота Уайлд, но не е ясно дали вратарят с български корени отново ще е титуляр.Александър Русев е роден в Русе на 10 февруари 1996 година, но когато е на 5, семейството му се мести в Русия. Именно там той започва да играе хокей за отбора на \"Пингвините\" от Москва. Следва период в Химик (Воскресенск) преди българинът да заиграе професионално във Финландия за тима на ТПС през сезон 2014-15. След 2 добри сезона, Георгиев се пусна в драфта на НХЛ, където обаче не бе избран.Преди старта на сезона той бе поканен на лагер за таланти на Рейнджърс, където бе харесан и на 18 юли 2017-а подписа тригодишен договор с гиганта от НХЛ с идеята да играе в тима за развитие.", "date": "2018.02.23", "title": "Роден в Русе вратар дебютира в НХЛ"}
{"url": "https://offnews.bg/politika/nadzorat-na-nzok-zasedava-izvanredno-zaradi-dalgovete-na-kasata-675458.html", "text": "Надзорният съвет на Здравната каса заседава извънредно днес заради задълженията на НЗОК към чужди каси, което се оказа в центъра на скандала около поисканата оставка на шефа на Касата Камен Плочев. От НЗОК обявиха, че предвидените в бюджета на НЗОК за тази година средства за разплащане с чужди каси са недостатъчни, тъй като сумите от постъпващите искове от чужди здравни фондове се увеличават. Към 31 януари НЗОК дължи 271 200 476 млн. лева по постъпили искове от други каси, а в бюджета са заложени 73 млн. лева.Касата има задължения към общо 32 държави. Най-много са задълженията към Германия - над 128 млн. лева. Следват Франция (38,6 млн. лева), Испания (23,1 млн. лева) и Австрия (22,7 млн. лева). Според данните на НЗОК до 31 януари изтича срокът за заплащане на 133 404 340 лева, след което ще започне начисляването на лихви. От тази сума над 55,4 млн. лева са за Германия, над 23 млн. лева - за Франция. От 1 февруари до края на годината пък изтича срокът за изплащане на 73 448 844 лева, като след това ще започне начисляването на лихви. Срокът за изплащане без лихва на останалата част от общата дължима сума - 64 347 292 лева, изтича през 2019 г.На над 660 българи в последните две години е отказано лечение в чужбина заради дълговете на Касата, обяви по време на изслушване в парламента Камен Плочев.Скандалът около дълговете на Здравната каса се разрази, след като управителят на Касата Камен Плочев изпрати писмо до парламента с искане за актуализация на бюджета на НЗОК. Здравният министър Кирил Ананиев поиска оставката му, като подчерта, че той не е обсъдил това свое искане нито с Надзора на Касата, нито с Министерството на здравеопазването. В същото време Плочев обяви, че е получил натиск да подаде оставка от високо ниво в държавата, като отказа да назове име. Депутатът от ГЕРБ и председател на здравната комисия в парламента Даниела Дариткова заподозря зад скандала сценарий за провал на подписването на Националния рамков договор. ", "date": "2018.02.23", "title": "Надзорът на НЗОК заседава извънредно заради дълговете на Касата"}
{"url": "https://offnews.bg/obshtestvo/svetovno-izvestniat-urbanist-ian-geel-s-lektcia-vav-varna-675451.html", "text": "Семинар „Пешеходната среда в централните градски части“ ще се проведе от 26 до 28 февруари 2018 във Варна. Лектор е световно известният датски архитект и урбанист – проф. арх. Ян Геел, удостоен с почетното звание „доктор хонорис кауза“ на Варненския свободен университет.Проф. Геел е автор на монографиите „Градове за хората“, „Живот между сградите“, „Нови градски пространства“, „Публични пространства – обществен живот“ и др. Той е автор на проекти за подобряване на градската среда в Копенхаген, Стокхолм, Ротердам, Лондон, Аман, Малбърн, Сидни, Сан Франциско, Ню Йорк, Москва и др.В рамките на обучителния семинар „Пешеходната среда в централните градски части“ е предвидена презентация на заместник-кмета на община Варна за предстоящите проекти в града. В събитието са включени теми, свързани с планирането на пешеходната среда в градовете, директно наблюдение върху съществуващата ситуация в централната градска част на Варна.Проф. Ян Геел ще запознае участниците с добри практики и изследвания на потенциала за подобряване на пешеходната среда и ще представи средствата за анализ на градските пространства. Форумът има за цел да синтезира конкретни проектни решения за естетизация на градската среда чрез създаване на публични пространства, адаптирани към потребностите на хората и да обсъди възможни решения за оптимизиране на пешеходната среда в централната градска част на Варна.На 27 февруари (вторник) в 9:30 ч. официално ще бъде открита и залата „СТУДЕНТСКА ЛАБОРАТОРИЯ „ВАРНА – ГРАД ЗА ХОРАТА“ под патронажа на проф. арх. Ян Геел.", "date": "2018.02.23", "title": "Световно известният урбанист Ян Геел с лекция във Варна"}
{"url": "https://offnews.bg/zimni/evrosport-pokazva-tankostite-na-hokeia-675460.html", "text": "Турнирът по хокей на лед традиционно е най-очакваният на всяка една Зимна олимпиада и в хода на Игрите непрестанно е следен с интерес както от дългогодишните му фенове, така и от неутралните зрители.За много от тях обаче правилата не са особено ясни и това им пречи да се насладят максимално на този толкова интригуващ спорт. Евроспорт цели да промени това със специалния олимпийски епизод от поредицата „Спортът отблизо“.Титулярният състав на един хокеен отбор се състои от 6 играчи – един вратар, двама защитници и трима нападатели. Подобно на баскетбола и волейбола, в хокея броят на смените е неограничен, като нерядко биват заменяни по няколко играчи наведнъж. Времетраенето на един мач е 60 минути, разделени на три периода по 20 минути. При евентуално равенство се играе 20-минутно продължение, в което важи правилото за „Внезапна смърт“, т.е. ако един от отборите вкара гол, мачът приключва веднага. Ако след продължението резултатът все още е равен, се пристъпва към изпълнение на дузпи.Също както при футбола двата отбора изпълняват по 5 дузпи, като тук обаче има една характерна особеност - ударите не се изпълняват от място, а вместо това изпълняващият тръгва с дрибъл от центъра.Това, което доста повече затруднява отскоро наблюдаващите хокей зрители, е движението на играчите по леда. В хокея също има засади. Те се отсъждат тогава, когато играч навлезе в атакуващата зона преди шайбата да е попаднала в нея. Също така, играчите нямат право да подават шайбата от собствената си половина директно в зоната зад противниковата врата.Макар хокеят да е считан за агресивен спорт, отсъжданията в него са доста стриктни. При нарушение провинилият се играч напуска леда за определен период от време (средно около 2 минути), като през това време отборът му е с човек по-малко. След изтичане на наказанието играчът може да се завърне в игра.Подобно на футбола, в хокея работата на вратаря също не е никак лесна. Екипировката на вратарите тежи между 10 и 15 килограма, а при най-силните удари летящата към тях шайба може да достигне скорост до 180 км/ч.След като вече сте наясно с правилата, бихте могли спокойно да се насладите на заключителната фаза на хокейния турнир на Игрите в Пьонгчанг. Предстоят ½-финалите в надпреварата, единият от които ще противопостави шампиона Канада и сензацията Германия, а в другата среща Олимпийските атлети от Русия ще срещнат приятната изненада на турнира Чехия.Финалът e в неделя, 25 февруари, а всички оставащи мачове от олимпийския турнир по хокей ще можете да проследите на живо в ефира на Евроспорт.", "date": "2018.02.23", "title": "Евроспорт показва тънкостите на хокея"}
{"url": "https://offnews.bg/politika/shefat-na-nadzora-na-nzok-oproverga-iznesenite-danni-za-dalgovete-na-k-675468.html", "text": "Зам.-министърът на здравеопазването и председател на Надзорния съвет на Здравната каса Жени Начева опроверга изнесените по-ранно днес от Касата данни за дълговете на институцията към чужди здравни фондове. След свиканото днес извънредно заседание на Надзора на Касата Начева обяви, че изнесените числа са неверни и е възложена вътрешна проверка по въпроса. \"Числата, посочени в прессъобщението на НЗОК, което беше изнесено днес, не са верни, има съществени разминавания в данните. И във връзка с това сме назначили спешна вътрешна проверка, която ще приключи до  понеделник сутринта и ще установи коректните числа. Освен това сме възложили и анализ и механизъм, който да оптимизира сроковете за обработка на исковете за плащанията\", каза Начева след заседанието, цитирана от \"Фокус\".Според  271 200 476 млн. лева по постъпили искове от други каси, а в бюджета са заложени 73 млн. лева, като до 31 януари изтича срокът за заплащане на 133 404 340 лева, след което ще започне начисляването на лихви.  Тя опроверга и изнесените от шефа на НЗОК Камен Плочев данни за над 660 българи, на които е отказано лечение в чужбина за две години заради дълговете на Касата. По думите ѝ в Касата не е постъпила жалба от нито едно конкретно лице и не е било застрашено лечението на българи в чужбина. \"Това, че има милиони левове задължения не значи, че има проблем или че проблемът не е контролируем. Врамките на тези 73 млн. лв. средства по бюджета на Касата за 2018 г. може да се реализират европейските плащания към други държави от Европейския съюз, без да има напрежение в съответните осигурителни фондове. Те са осигурени със съответните споразумения за разсрочване на плащанията, които НЗОК е подписала със съответните държави. Така че сумата за 2018 г., която е дължима към други държави, е реалистична, контролируема и изпълнима\", подчерта Начева.", "date": "2018.02.23", "title": "Шефът на Надзора на НЗОК опроверга изнесените данни за дълговете на Касата"}
{"url": "https://offnews.bg/obshtestvo/novo-zemetresenie-kraj-asenovgrad-sas-sila-3-8-po-rihter-675439.html", "text": "Нов трус със сила 3,8 по Рихтер е регистриран край Асеновград около 1 часа тази нощ. Земетресението е с епицентър на около 3 км. от Асеновград.Миналата нощ почти по същото време беше регистрирано земетресение с магнитуд 4,6 на 2 километра от Асеновград. То е било е усетено силно и в Пловдив, и по високите етажи в София.", "date": "2018.02.23", "title": "Ново земетресение край Асеновград със сила 3,8 по Рихтер"}
{"url": "https://offnews.bg/sviat/namaliavat-broia-na-evrodeputatite-675438.html", "text": "Държавните и правителствените ръководители на страните от ЕС ще заседават днес в Брюксел, за да обсъдят бъдещето на бюджета и управлението на Общността.Председателят на Европейския съвет Доналд Туск уточни, че разговорите ще засегнат броя на депутатите в следващия Европейски парламент, избора на следващ председател на Европейската комисия, както и последиците за общия бюджет от напускането на Великобритания. Не се предвижда на срещата да бъдат приети решения.По въпроса с изборите за ЕП догодина Туск отчита, че евродепутатите предлагат броят на мандатите да бъде намален от 751 на 705, като част от британските места бъдат оставени в запас за представители на държавите, които предстои да се присъединят към ЕС. Европейските ръководители ще обсъдят също възможността в бъдеще Европейският съвет и ЕК да имат един общ председател. Те ще разискват възможността отново бъдещият председател на ЕК да бъде излъчен измежду предварително обявени водещи кандидати от средите на европейските партии.Туск ще предложи за обсъждане насоките, които подготвя за преговорите между ЕС и Великобритания за бъдещите отношения. Предстои тези насоки да бъдат утвърдени през март.ЕК уточни по-рано, че напускането на Великобритания ще доведе до годишен недостиг на около 10 милиарда евро в бюджета на ЕС. Европейският съвет трябва да прецени как да подходи - дали националните вноски в бюджета да бъдат увеличени и къде средствата да бъдат насочвани. Съществуват предложения в новите условия парите за земеделие и сближаване (основно строежи на пътища) да бъдат по-малко.Сред другите въпроси пред държавните и правителствените ръководители са броят на бъдещите еврокомисари, възможността националните парламенти да блокират европейско законодателство, приемането на повече решения в ЕС не с единодушие, а с мнозинство. Накратко на срещата ще бъдат разисквани темите за финансирането на дейности в Либия и за обстановката около Кипър, съобщи БТА.", "date": "2018.02.23", "title": "Намаляват броя на евродепутатите?"}
{"url": "https://offnews.bg/obshtestvo/bashtata-na-darzhanite-v-plen-detca-lagal-politciata-che-hodiat-na-uc-675442.html", "text": "Бащата на трите деца, които с години били  от собствените си родители, лъгал полицията, че трите сестри посещават училище. Мъжът казал това на кварталния полицай в „Люлин”, след като общинските власти забелязали, че момичетата не са ходили нито на детска градина, нито на училище. Това обясниха пред Нова тв експерти от общината, чието задължение е да връща в класната стая изпаднали от образователната система деца.Случаят с държаните в плен деца излезе наяве, след като дядото трите момичета . Това се случи, след като той опита да осветли случая чрез , което показа обтегнатите отношения с дъщеря му Мария и съпругът ѝ. В четвъртък прокуратурата повдигна на двамата родители обвинения в убийството на 87-годишния мъж. Тялото му беше открито в сряда вечерта на общ балкон в блока, в който той живеел заедно с внучките си и родителите им. По трупа е имало видими следи от насилие. Социалните посетили адреса на семейството в края на октомври и началото на ноември. Тогава обаче никой не отворил врата на апартамента, където трите момичета – на 13, 14 и 18 г., на практика са прекарали целия си живот.Съседи дори казали на социалните, че не познават такива деца.От Община Люлин изразиха мнение, че отговорността за това децата да ходят на училище е изцяло на родителите, а близките им трябва да подават сигнали при съмнения за нещо нередно.„Когато се вижда, че родителят е изпаднал в трудно положение, социалните трябва да влязат в дома и да се опитат да помогнат”, коментира пред Нова тв казуса детският психолог Младен Владимиров.Той не скри възмущението си от факта, че телевизионен екип успява да разговаря с проблемното семейство от „Люлин”, а „хора с десетилетия експертиза не са могли”.", "date": "2018.02.23", "title": "Бащата на държаните в плен деца лъгал полицията, че ходят на училище"}
{"url": "https://offnews.bg/obshtestvo/oblachno-dnes-i-utre-sniag-i-stud-ot-nedelia-675436.html", "text": "Облачно ще е времето днес, но валежи не се очакват. Така ще е и утре през деня, привечер се очакват валежи. Те ще се усилят в неделя, когато вятър от североизток връща зимата. Максималните температури днес ще са предимно между 3 и 8 градуса, в крайните югозападни райони до 10-13 градуса.Над Черноморието ще бъде облачно. Ще духа слаб до умерен североизточен вятър. Максималните температури ще бъдат 5-7 градуса, колкото ще бъде и температурата на морската вода.В планините ще е предимно облачно. Главно в Стара планина ще превали слаб сняг. Разкъсвания на облачността ще има над масивите в Югозападна България. Ще духа слаб вятър от източната четвърт, по най-високите върхове на Рила и Пирин - от запад-югозапад. Максималната температура на височина 1200 метра ще е около 3 градуса, на 2000 метра около минус 2 градуса. ", "date": "2018.02.23", "title": "Облачно днес и утре, сняг и студ от неделя"}
{"url": "https://offnews.bg/obshtestvo/bez-voda-v-chast-ot-krasna-poliana-dnes-675406.html", "text": "Софийска вода временно ще прекъсне водоснабдяването в част от Красна поляна днес, съобщиха от дружеството. Във връзка с прекъсване на сградно водопроводно отклонение на ул. „Радичевци“, се налага спиране на водоподаването от 10:00 до 16:00 часа на ул. „Радичевци“ от ул. „Одоровци“ до бл. 22 и бл. 23. ", "date": "2018.02.23", "title": "Без вода в част от Красна поляна днес"}
{"url": "https://offnews.bg/politika/delian-dobrev-spokojno-mozhem-da-smenim-siderov-s-mareshki-675441.html", "text": "Предизборните спекулации, че варненския аптеченен бос Веселин Марешки ще заиграе като патерица на ГЕРБ в Народното събрание започват да се реализират на практика. Досега депутатите на \"Воля\" винаги подкрепят управляващите при важни гласувания, но ролята им може би скоро ще бъде официализирана.Така той коментира острите реплики на лидера на \"Атака\" Волен Сидеров срещу коалиционните си партньори през последните дни.Особено остър бе водачът на националистите по адрес на партньорите си в Обединени патриоти Валери Симеонов и Красимир Каракачанов.", "date": "2018.02.23", "title": "Делян Добрев: Спокойно можем да сменим Сидеров с Марешки"}
{"url": "https://offnews.bg/112/balgaria-e-sred-shampionite-po-broj-na-ubijstvata-v-evropa-675437.html", "text": "България заема четвърта позиция в Европейския съюз по брой умишлени убийства, сочат данни Евростат, цитирани от бТВ.Пред нас по този показател са само трите балтийски републики – Литва, Латвия и Естония, а най-малко жертви на убийства са регистрирани в Австрия, Холандия и Испания.Според статистиката у нас през 2016 г. са извършени 79 убийства и 26 опита за убийства. Престъпленията с нанасяне на телесна повреда са 820.За същата година са отчетени 97 осъдителни присъди за извършени убийства в различни периоди, като за това са осъдени 100 лица.В същото време коефициентът на криминалната активност у нас е намалял значително за 5-годишен период – от 600 на 450 криминално проявени лица на 100 хил. души.", "date": "2018.02.23", "title": "България е сред шампионите по брой на убийствата в Европа"}
