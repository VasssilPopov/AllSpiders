{"url": "https://offnews.bg/kultura/balgarski-iliustrator-narisuva-ofitcialen-poster-na-metalika-709786.html", "text": "Илюстраторът Дидо Пешев стана първият българин, който е рисувал плакат за \"Металика\" от създаването на групата през 1981 г. досега. Плакатът ще бъде използван за продължаващото вече трета година турне на групата WorldWired, съобщава \"Дневник\".Екипът на \"Металика\" се свързва с Дидо Пешев през 2018 г. До този момент илюстраторът вече има съвместни проекти с имена като Мерилин Менсън, Linkin Park, The Melvins и Napalm Death.Плакатът е изработен за концерта на \"Металика\" във Варшава на 21 август 2019 година, когато е и световната му премиера. Основен символ в илюстрацията е крилат хусар. (През 17-ти век полските крилати хусари достигат своя разцвет, а в историята са познати като една от най-добрите кавалерии на всички времена.)В плакатите си Дидо Пешев пресъздава своето виждане за музикалните групи, с които работи. Неговите произведения са рисувани на ръка и след това са напечатани чрез традиционна ситопечатна техника. Затова тиражът им е лимитиран, а стойността им се покачва с времето.Повече информация за Дидо Пешев може да бъде намерена на .", "date": "2019.08.21", "title": "Български илюстратор нарисува официален постер на 'Металика'"}
{"url": "https://offnews.bg/futbol/bitiat-sluzhitel-na-levski-veche-e-v-saznanie-klubat-osadi-napadeni-709788.html", "text": "Пребитият зверски тази сутрин служител на футболен клуб Левски Цветан Вълчев е дошъл в съзнание, но животът му продължава да е в опасност.Това са заявили пред Спортал от болница \"Царица Йоанна - ИСУЛ\", където маркетинговият директор на сините е бил откаран с линейка след нападението. Изследванията показват, че черепът му е счупен на четири места, има и счупени ребра, както и други травми.Лекарите са имали притеснения, че тилната кост също е счупена, тъй като той е понесъл удари и там. Вълчев беше нападнат тази сутрин пред офисите на клуба на \"Герена\" от двама нападатели, които са го били.\"Това е опит за убийство\", са коментирали неофициално медиците пред близки и колеги на пострадалия.От клуба също излязоха с позиция за инцидента, като остро осъждат атаката.\"Ръководството и служителите на „ПФК Левски“ АД са потресени от инцидента, разиграл се посред бял ден на територията на стадион „Георги Аспарухов“ на 21 август. Нашият колега Цветан Вълчев беше жестоко пребит от непознати засега лица и в момента е в болница, където се полагат всички необходими грижи за стабилизирането му.Сигурни сме, че служителите на реда ще извършат всички необходими действия, за да открият извършителите и подбудителите на този позорен и варварски акт.Уверени сме, че Цветан ще се възстанови бързо и ще бъде отново сред нас скоро!\", пишат от Левски.", "date": "2019.08.21", "title": "Битият служител на 'Левски' вече е в съзнание, клубът осъди нападението"}
{"url": "https://offnews.bg/politika/mo-vnese-iasnota-vsichki-targove-za-imoti-sa-publichni-709793.html", "text": "Всички решения за откриване на тръжни процедури за продажби на имоти, които са в управление на Министерството на отбраната, се обявяват публично, включително се публикуват в интернет страницата на Министерството на отбраната и на Изпълнителна агенция „Военни клубове и военно-почивно дело\".Това е посочено от военното ни ведомство в съобщение до медиите. Повод за него са публикации, които визират обяви на Министерството на отбраната за търгове с тайно наддаване за продажба на недвижими имоти - частна държавна собственост, управлявани от него.Началните тръжни цени на имотите са определени съгласно чл. 88 от ППЗДС, а именно: При провеждане на търгове за продажба на имоти – държавна собственост, първоначалната цена не може да бъде по-ниска от данъчната оценка, увеличена с 10 на сто, и балансовата стойност на съоръженията, трайно прикрепени към имотите, които не подлежат на данъчно деклариране, увеличена с 10 на сто. Началната тръжна цена, която обявява Министерството на отбраната, е цена без ДДС. Върху достигнатата продажна цена се начисляват допълнително разходи за купувача, както и режийни разноски; местен данък; такса вписване; ДДС върху стойността на режийните разноски и ДДС върху продажната цена.Припомня се също, че Министерството на отбраната не продава жилища, ателиета и гаражи от жилищния фонд, които се намират в действащи гарнизони, т.е. в населени места, в които са разположени военни формирования на Въоръжените сили или други структури на министерството. Това е регламентирано в Наредбата за продажба на жилища, ателиета и гаражи от жилищния фонд на Министерството на отбраната в населени места, в които няма структури на Министерство на отбраната, структурите на пряко подчинение на министъра на отбраната и на Българската армия. Тази наредба е приета с Постановление на Министерския съвет № 193 от 08.09.2010 г.През 2018 г. са организирани две процедури за продажба на жилища и гаражи по реда на тази наредба. През юни е открита процедура за продажбата на 49 жилища и един гараж, които се намират в Търговище, Добрич, Елхово, Болярово, Средец, Чирпан, Ардино, Крумовград, Момчилград, Димитровград, Любимец и Симеоновград. През октомври е открита процедура по продажба на 5 жилища, които се намират в гр. Крумовград. Продажбите на тези жилища и гараж от жилищния фонд на Министерството на отбраната се е извършила на цена, равна на данъчната оценка на имота, увеличена с 5 на сто, но не по-ниска от балансовата му стойност.Жилища в градовете Варна и Бургас не са продавани, уточняват от министерството.", "date": "2019.08.21", "title": "МО внесе яснота: всички търгове за имоти са публични"}
{"url": "https://offnews.bg/sviat/rusia-se-gotvi-da-neutralizira-aktivnostta-na-nato-v-iztochna-evropa-709791.html", "text": "Министърът на отбраната на Русия Сергей Шойгу заяви, че ведомството му ще предприеме мерки за неутрализиране на възникващите заплахи, свързани с напрегнатата обстановка по западното стратегическо направление, съобщава „Коммерсантъ“.На заседанието министърът е отбелязал, че военно-политическата обстановка „се характеризира със засилване на военното присъствие на НАТО в Източна Европа, с разгръщането на системите за противовъздушна отбрана на САЩ в Полша и Румъния, с разширяване на военното сътрудничество на алианса с Финландия и Швеция“. „Ние реализираме комплекс от мерки“, казва Шойгу, цитиран от пресслужбата си.Освен това, ръководителят на военното ведомство е съобщил, че в Западния военен окръг през тази година ще се състоят повече от 20 мероприятия „за усъвършенстване на бойния състав“, окръгът ще получи над 1 300 единици техника и ще продължи окомплектоването на войските със служещи на договор.В края на април началникът на Генералния щаб Валерий Герасимов заяви, че Русия е подсилила войсковите групировки на запад и на юг заради активността на НАТО. Тогава той опроверга съобщенията в медиите за подготовката на Русия за военни действия и определи това твърдение като „активно тиражирано от русофобските средства за масова информация“.", "date": "2019.08.21", "title": "Русия се готви да неутрализира активността на НАТО в Източна Европа"}
{"url": "https://offnews.bg/turizam/britanetc-otmarial-na-slanchaka-e-pochinal-ot-fatalna-zaraza-709789.html", "text": "Британският турист Джон Коуън е бил на почивка в хотел „Калофер“ в курорта Слънчев бряг, заразил се е с т.нар. легионерска болест и само седмица след завръщането си у дома в Хамилтън, е починал.За случая съобщава британският Mirror, публикацията е придружена със снимка на хотела. Мъжът е починал на 19 юни. Близките на 43-годишния Коуън са категорични, че той се е разболял именно по време на престоя си в 3-звездния хотел в българския курорт, а състоянието му се влошило у дома и вече са завели дело срещу туроператора Jet 2, организирал екскурзията.След завръщането си, той е бил няколко дни на легло, след това се появил остър недостиг на въздух. Личният му лекар е констатирал, че е болен от пневмония. Коуън е бил незабавно настанен в болница, но инфекцията е причинила блокаж на бъбречните функции.По време на наложилата се операция сърцето на мъжа е спряло за около 30 минути, което довело до фаталния изход. Близките на покойния твърдят, че и други четирима негови приятели също са се разболели от легионелозата. В публикацията се посочва, че са взети проби от водата в хотела, но анализите за наличието на опасната бактерия са отрицателни.\"Всички сме съкрушени. \"Нито Jet 2, нито хотелът ни съдействаха, изобщо сякаш те просто се опитват да потулят случая, а не да помогнат на опечаленото семейство. Туроператорът ни каза, че самолетът не е тестван и че не допускат, че това е източникът на заразата“, казва братът Бари пред изданието.Той твърди, че знае за две други семейства от Великобритания, поразени от същата болест, които също са почивали в хотел „Калофер“. \"Ние просто искаме отговори защо това се е случило, за да се знае, че никога няма да се случи на някой друг, както и да знаем защо туроператорът и хотелът не са направили нищо, за да помогнат“, допълва Бари Коуън.Той посочва, че пътническите застрахователи дори нямало да платят, за да помогнат семейството да възстанови разходите за погребението –оттам им казали, че не могат да покрият никакви средства, защото Джон е починал от болест, а не при нещастен случай. „Това е някаква шега. Нямаме друга възможност, освен да предприемем правни действия, щом всички от тази компания ни тласка към това“, казва братът.Цитиран е говорител на туроператора Jet 2, според когото компанията е била в постоянен контакт със семейството, за да предложи цялата помощ и подкрепа. \"Здравето и безопасността на нашите клиенти е абсолютен приоритет за нас. В отговор и в подкрепа на нашето разследване, двама независими специалисти са инструктирани да вземат проби от хотела и акредитираната лаборатория UKAS провежда тестване на водните проби за всякакви зарази, но те са отрицателни. Ще продължим да съдействаме на местните власти в разследванията им, както се изисква“, посочва говорителят.Според него компанията е предприела допълнителни предпазни мерки, както и други туроператори, работещи с въпросния хотел, са направили това. „Ние сме прехвърлили всички клиенти и всички резервации за това лято в други хотели, а също така сме прекъснали продажбите за засегнатия хотел за лято 2019 и лято 20204, уточнява той.Опитът на Offnews да получи информация за случая с британския турист удариха на камък. На посочения телефон женски глас категорично отказа да отговаря на каквито и да били въпроси или да ни свърже с управителя.Министерството на туризма се самосезира за случая с починалия британски турист, след като прочете публикацията ни. Оттам подчертаха, че ще информират всички компетентни институции и ще се извършат проверки.Легионелозата, известна още като легионерска болест e инфекциозно заболяване с потенциално фатален край, причинено от аеробна бактерия от рода Legionella. Легионерската болест получава името си през юли 1976 г., когато се поява огнище на пневмония сред хората, присъстващи на конгрес на Американския легион в хотел във Филаделфия, САЩ. На следващата 1977 г. е изолиран причинителят на инфекцията.Според медицински издания, бактериите са повсеместно разпространени в естествени и изкуствени водоеми – езера, блата, реки и т.н. Инхалирането на микроскопични капчици вода, съдържащи бактериите е основен източник на зараза. Значителен източник са и водоснабдителните системи, които използват естествени водоеми като източник на вода, особено ако последната не е била щателно обработена.Заболяването не може да бъде предадено от болен човек на друг. То започва 2 до 10 дни след заразяването, с висока температура, втрисане и мускулни болки. Белодробната инфекция предизвиква болка в гърдите, постоянна кашлица и затрудняване на дишането. Кашлицата може да бъде суха или съпроводена с изхрачване на секрет – спутум. Възможно е да се наблюдават още главоболие, умора, загуба на апетит, загуба на координация, гадене и повръщане, объркване и нарушаване на мисловните процеси. Въпреки втрисането, пулсът е нормален или леко забавен.", "date": "2019.08.21", "title": "Британец, отмарял на Слънчака, е починал от фатална зараза"}
{"url": "https://offnews.bg/sviat/samo-za-tri-dni-kraj-odrin-sa-zaloveni-489-migranti-709792.html", "text": "При спецоперация на одринската жандармерия в рамките на три дни са заловени 489 души, опитали незаконно да пресекат границите с България и Турция, арестувани са двама трафиканти, съобщават турските агенции.При проверка на пътя край село Кемалкьой в каросерията на камион с истанбулска регистрация на самата граница с България са открити 23 афганистанци, шофьорът е задържан.Друг камион, отказал да спре за проверка в граничещото с Гърция село Бейендик, е бил умишлено блъснат от кола на жандармерията. След нарочната катастрофа са намерени 37 мъже от Иран и Афганистан, шофьорът също е задържан.Двамата шофьори са получили обвинение за трафик на мигранти, задържаните мъже са отведени в центъра за временно настаняване.Сред заловените в рамките на три дни са и хора от Южна Африка, Доминикана, Еритрея. Не се споменава за сирийски граждани.Анадолската агенция предаде, че от деня на подписването в Сочи на турско-руските договорености за Идлиб /17 септември 2018 г./ домовете си в зоната за деескалация в Северозападна Сирия са напуснали 964 000 души. Повечето от тях се насочват към сравнително безопасните райони на Сирия, а други – към турската граница.", "date": "2019.08.21", "title": "Само за три дни край Одрин са заловени 489 мигранти"}
{"url": "https://offnews.bg/analizi-i-komentari/rusia-mozhe-da-se-zavarne-v-g8-no-pri-usloviata-ot-zapada-709795.html", "text": "Предложението на френския президент Еманюел Макрон Русия да бъде поканена на лидерската среща на G7 предизвика коментари за възможното връщане на формата „Голямата осморка“.В Москва доста сдържано коментираха инициативата на френския лидер, а западни политици поставиха редица условия. Темата за шанса G8 да се възстанови бе лансирана от журналисти преди началото на срещата на Владимир Путин с Макрон. Руският лидер отбеляза, че „Голямата осморка“ вече не съществува. Но президентът на Франция подчерта необходимостта да се мисли за съвременната геополитика в контекста на новите кризи.След края на преговорите в Бергасон по темата за G8 се изказа американският президент Доналд Тръмп. Той отбеляза, че би подкрепил завръщането на Москва в този формат. Тръмп обясни, че участието на Москва в подобни преговори би провокирало обсъждането на „някои въпроси“. При това лидерът от Белия дом изрази мнение, че Русия бе изключена от G8, защото покрай събитията в Крим и Украйна през 2014 г. Путин е „надхитрил“ бившия президент на САЩ Барак Обама.По-късно Тръмп и Макрон говориха по телефона и потвърдиха общата си позиция, че Русия трябва да бъде поканена на лидерската среща на „Голямата седморка“ през следващата година. Очаква се Тръмп да повдигне този въпрос на срещата на върха на G7 в близките дни в Биариц.Говорителят на германското правителство Щефан Зайберт заяви, че Русия може да се върне в G7, ако отстрани причините, поради които бе изключена. Според него решението на партньорите от G7 остава в сила, тъй като ситуацията в Крим и Донбас не е променена. Той допълни, че Берлин е информиран за идеята на Тръмп да постави темата в Биариц, но там ще има обсъждане.Канцлерът Ангела Меркел свърза връщането на Москва в G8 с изпълнението на договореностите от Минск-2, независимо от това, че Русия не е страна по конфликта. „Разбира се, леко развитие в реализирането на минския процес съществуват, а ако действително се придвижим напред, това би създало нова ситуация“, посочи тя.Британският премиер Борис Джонсън подкрепи Меркел, като заяви, че е против бързото връщане на Русия в G7. Според него „не следва да се забравя инцидентът в Солсбъри с използването на химическо оръжие на британска земя, както и продължаващата нестабилност, гражданската война, войната в Украйна, руските провокации не само в Украйна, но и в много други региони“.Макрон смята, че решението на този въпрос в голяма степен зависи от ситуацията в Украйна. „Ясно е, че завръщането в G8, както и връщането към абсолютно нормализирани отношения на Русия и ЕС предполага урегулиране на украинския въпрос. Това е задължително условие“, посочи той.Външният министър на Русия Сергей Лавров заяви, че Русия ще разгледа и ще отговори на „Голямата седморка“, ако тя има послания. Говорителката на министерството Мария Захарова уточни, че Москва чака конкретни предложения. „Сега е трудно да се разбере за какво става дума. Затова обсъжданията по темата трябва да се пренесат от публично-развлекателната в професионалната сфера, ако седморката иска да се позиционира като сериозен формат“, каза тя.Ръководителят на международния комитет при Съвета на федерацията Константин Косачев пък предложи G7 да се модернизира в G10 и на лидерската среща да бъдат поканени Индия и Китай.„Превръщането на седморката в десятка би било най-мощното явление в световната политика, променяща вектори, подходи и формати“, написа той във Фейсбук.Той отбелязва, че вътре в седморката започнали да разбират, че отказът от взаимодействия с Русия е превърнал могъщата преди структура в слабо интересна междуособица.", "date": "2019.08.21", "title": "Русия може да се завърне в G8, но при условията от Запада"}
{"url": "https://offnews.bg/sviat/ruska-banka-otpuska-ogromen-kredit-na-rosatom-za-izgrazhdaneto-na-parv-709796.html", "text": "Руската Сбербанк ще отпусне 400 млн.долара за строителството на първата турска АЕЦ „Аккую“, се посочва в съобщението на пресслужбата на банката, цитирано от Анадолската агенция.Сбербанк е първият кредитор на проекта за изграждането на атомната централа в Турция. Дъщерната компания на държавната корпорация Росатом Аккую Нуклеар ще получи сумата в срок от 7 години.Според зам.-управителя на банката Анатолий Попов, Сбербанк и Росатом за пръв път реализират съвместен международен проект с подобно значение. „Безспорно, тази сделка още веднъж потвърждава надеждната позиция на Сбербанк в ролята й на финансов партньор за атомния отрасъл“, казва той.„Участието на такава голяма кредитна институция като Сбербанк е допълнително потвърждение за привлекателността на проектите на държавната корпорация Росатом, като проекта за Аккую, за външните инвеститори и финансовите институции“, коментира генералната шефка на Аккую Нуклеар Анастасия Зотеева.Междуправителственото споразумение между Русия и Турция за сътрудничеството в сферата на строителството и експлоатацията на атомната централа Аккую в турската провинция Мерсин бе подписано през 2010 г.", "date": "2019.08.21", "title": "Руска банка отпуска огромен кредит на Росатом за изграждането на първата АЕЦ в Турция"}
{"url": "https://offnews.bg/tehnologii/fejsbuk-puska-nova-funktcia-koiato-ogranichava-proslediavaneto-na-dej-709745.html", "text": "Повече от година, след като Марк Зукърбърг обяви функцията „изчистване на историята“, Фейсбук пуска нов инструмент, който ще даде възможност на потребителите да попречат на социалната мрежа да събира информация за тях от външни сайтове и мобилни приложение, предава Си Ен Ен.Платформата ще добави секция, в която потребителите могат да виждат активността, следена от социалната мрежа извън системата ѝ чрез бутона „харесвам“ и други инструменти. Проследяването на предпочитанията ще може да бъде блокирано или да бъде оставено без промяна.Името на инструмента ще бъде „активност извън Фейсбук“. От днес той ще бъде достъпен в Южна Корея, Ирландия и Исландия, според стратегията на компанията да пуска новите функции първо на по-малки пазари.Проследяването на дейността е по подразбиране, а блокирането ще направи така да виждаме по-малко реклами, които ни изглеждат познати. Това например са обувките, които всеки ден гледаме в даден сайт, градинските продукти или техниката, която дълго време мислим дали да закупим.От компанията казват, че разработването на функцията е било сложен технически процес. Това е и причината за бавното и постепенно пускане.Според анализатора на социални медии Жасмин Енберг въздействието върху рекламния бизнес ще зависи от това дали потребителите използват инструмента или не. По думите ѝ има голяма разлика между хората, които твърдят, че искат неприкосновеност за личния си живот, и тези, които реално правят нещо по въпроса. \"Ако хората, които използват инструмента, не са достатъчно, няма вероятност той да окаже съществено влияние върху бизнеса\", добавя тя.", "date": "2019.08.21", "title": "Фейсбук пуска нова функция, която ограничава проследяването на дейността ни"}
{"url": "https://offnews.bg/sviat/putin-obvini-organizatorite-na-protestite-v-moskva-narushavali-izb-709798.html", "text": "Президентът Владимир Путин свърза протестите в Москва с изострянето на предизборната борба. На пресконференция в Хелзинки след преговорите с президента Сауле Нийнисте той отбеляза, че организаторите са нарушили изборното законодателство, предаде Интерфакс.„Избирателните комисии отклониха участието на редица претенденти за места в градския парламент на Москва, защото те са нарушили действащото законодателство“, заяви държавният глава.Според него в списъците с подписите на избиратели, които кандидатите са събрали в своя подкрепа, комисиите били намерили „мъртви души“ и това „не е грешка, а фалшификация“.Путин подчерта законния начин да се получи достъп за участие в изборите – това е съдът, каза той. „Важно е и протестиращите, и служителите от правоохранителните органи да спазват закона. Нарушителите носят административна и наказателна отговорност. Служителите на реда в европейските столици реагират адекватно на неразрешените демонстрации“, предупреди той.В отговор на забележката на френски журналист за това, че протестите свидетелстват за факта, че Русия не спазва правилата на съвета на Европа, Путин отговори: „Русия може да мине и без участието си в тази организация и тогава руснаците няма да могат да се обръщат към Европейския съд по правата на човека“.", "date": "2019.08.21", "title": "Путин обвини организаторите на протестите в Москва – нарушавали изборния кодекс"}
{"url": "https://offnews.bg/temida/deloto-sreshtu-banevi-tragva-v-kraia-na-septemvri-709783.html", "text": "Делото срещу бизнесмена Николай Банев, съпругата му Евгения и майка му Мария тръгва в края на септември.Прокуратурата е приключила разследването срещу тримата и е внесла обвинителния акт в Специализирания наказателен съд, съобщи БНР. Тримата са обвинени за участие в организирана престъпна група за данъчни престъпления и пране на пари. След неколкомесечен престой във френски арест, те бяха екстрадирани в България.В момента в ареста е само Николай Банев, а съпругата му Евгения е на свобода срещу „подписка“ по здравословни причини.", "date": "2019.08.21", "title": "Делото срещу Баневи тръгва в края на септември"}
{"url": "https://offnews.bg/futbol/na-gerena-vzimat-liav-bek-ot-bundesligata-za-alternativa-na-ivan-gor-709790.html", "text": "Левски е близо до привличането на левия защитник Талеб Тауата от Айнтрахт (Франкфурт), съобщава Спортал.Тауата е на 27 години. Преди да премине в Германия е играл в Макаби (Хайфа), където записва 204 мача със седем гола и 24 асистенции. С екипа на Айнтрахт има 40 мача, в които е отбелязал 2 гола и 2 асистенции. През миналата кампания обаче записва само шест мача.Старши треньорът на Левски - Петър Хубчев, настоява за нов ляв бек, тъй като на тази позиция \"сините\" разполагат само с Иван Горанов.Играчът, който има и судански паспорт, е национал на Израел от 2011 година. С националната фланелка той има 15 мача и едно попадение в контролата с Гватемала през 2015 година.Тауата е бил част от националните формации на всички възрастови групи на Израел - U16, U17, U18, U19 и U21. В кариерата си той е шампион на Израел през 2010/2011 година и носител на Купата на Израел през сезон 2015/2016 година.В Германия също печели купата на страна през 2017/2018 година, а година по-рано губи финала с Айнтрахт.", "date": "2019.08.21", "title": "На 'Герена' взимат ляв бек от Бундеслигата за алтернатива на Иван Горанов"}
{"url": "https://offnews.bg/112/momche-se-udavi-v-reka-iantra-709779.html", "text": "Ученик се удави в река Янтра близо до Полски Тръмбеш, съобщи Янтра днес. Инцидентът е станал в късния следобед вчера.Момчето влязло във водата да се разхлади, но попаднало в дълбок вир, от който не успяло да изплува.Близките на тийнейджъра подали сигнал в полицията около 19 часа. Издирването започнало незабавно, но до вечерта спасителните екипи не открили момчето. Търсеното е подновено днес сутринта, а към 9 часа водолазите открили тялото на удавеното момче.То е изпратено за аутопсия в болницата във Велико Търново.", "date": "2019.08.21", "title": "Момче се удави в река Янтра"}
{"url": "https://offnews.bg/obshtestvo/ik-lozenetc-dava-na-prokuror-shefa-na-dnsk-zaradi-stroezha-na-zlaten-v-709782.html", "text": "Инициативен комитет Лозенец дава шефа на ДНСК арх. Иван Несторов на прокурор заради сградата \"Златен век\". От ИК са сигнализирали и инспектората на ВСС за акта на съдия Мария Ситнилска по казуса със спорния строеж в София. За това съобщиха от ИК Лозенец. В текста им се казва: След скандала Апартаментгейт институциите вече не можеха просто да се правят, че казусът „Златен век\" не съществува. Април месец след среща при премиера с всички отговорни институции регионалният министър г-жа Аврамова, заедно с началника на ДНСК, кметът и главният архитект на София обявиха, че разрешението за строеж на 120-метровата сграда на лозенския хълм е изтекло през 2017 г. и не може да бъде подновено. Началникът на ДНСК трябваше да подготви заповед, с която окончателно да прекрати това строителство. Такава заповед, обаче, не e издадена и до момента. Отказът на отговорната по закон институция да се произнесе за валидността на разрешението за строеж на тази сграда от 2017г. считаме, че представлява престъпно неизпълнение на служебните задължения. Поради тази причина сигнализирахме прокуратурата с искане да провери дали е наличие виновно поведение от страна на началника на ДНСК.Заповедта, която все пак беше издадена от Дирекция „Национален строителен контрол\", бе за временно спиране на строителството на сградата поради редица технически проблеми. Самата заповед не бе издържана и на първа инстанция съдът я отмени.Съдия Ситнилска се произнася, че отменя заповедта за временно спиране, но в самия край на мотивите за това свое решение тя изразява становище, което не е свързано с предмета на делото и е силно противоречиво. Тя цитира позицията на ищците от Артекс относно срока на валидност на разрешението за строеж, като заявява, че то изтича пред 2028г. В процеса на делото не са представени аргументи в обратна посока, защото от ДНСК отказват да вземат отношение за срока на разрешението.  Казва им се, не се произнасяйте за срока на разрешението за строеж, не издавайте заповед за спиране. Подобна роля на съда не е отредена в правния мир. Административният съд се произнася по конкретни въпроси на база конкретни административни актове. Не е редно да се произнася за евентуални бъдещи актове на институции и то вземайки предвид само едната страна на спора без защита на другата позиция. Без да влизаме по същество в противоречията на самото тълкувание, което приема съдията относно поправката „Артекс\" и безкрайните разрешителни за строеж, подновявани с изменения в проектите, считаме, че актът на съдия Ситнилска е силно проблематичен, както и нейното поведение по този казус. Затова внасяме сигнал до Инспектората към Висшия съдебен съвет с искане да разгледат казуса и да се произнесат, доколко подобно произнасяне по тема извън обхвата на делото е допустимо и да предприемат необходимите действия за възстановяване доверието в институцията.Делото, което се води в момента, не касае разрешението за строеж. За това трябва да се произнесат от ДНСК. Непроизнасянето не говори само за некомпетентност, то поражда съмнения за престъпно поведение. Ако от Строителния контрол нямат капацитета да формулират аргументирана и издържана заповед за окончателно спиране на строителството, от ИК „Лозенец\" сме готови за наша сметка заедно с юристи да подготвим такава заповед и да я изпратим до началника на ДНСК. На него ще му остане само да я подпише.Още по-значимият въпрос остава как при единодушие на премиер, регионален министър, началник ДНСК, кмет и главен архитект на София за необходимостта от заповед за незаконно строителство на обекта Златен век, в крайна сметка такава заповед липсва. #Кой не позволява да се издаде такава заповед? #Кой стои не само над директори, кметове и министри, но стои и над министър-председателя? #Кой взима решенията?", "date": "2019.08.21", "title": "ИК Лозенец дава на прокурор шефа на ДНСК заради строежа на Златен век"}
{"url": "https://offnews.bg/izvan-terena/lionel-mesi-e-s-naj-visoki-pokazateli-v-novata-fifa-20-709780.html", "text": "Живата легенда на Барселона Лионел Меси се завърна на на върха като най-високо оценен футболист в популярния футболен симулатор FIFA 20. Аржентинецът e с обща оценка 94. Така той изpпреварва суперзвездата на италианския хегемон Ювентус - Кристиано Роналдо е 93. Португалецът беше номер 1 при рейтингите на играчите във FIFA 18, а при миналогодишното издание двете футболни икони деляха първото място с еднакви показатели.Припомняме, че в този период Роналдо бе и лице на обложката на FIFA, измествайки лидера на Борусия Дормунд Марко Ройс, който сияеше на корицата през 2017 година.Преди него именно Меси изпълняваше тази функция. В продължение на пет години лице на играта бе Лео в периода 2012-2016 година.Иначе остава малко повече от месец до пускане в продажба на FIFA 20, чиято премиера е на 27 септември. Новата система дава на компютърно контролираните играчи по-добро разбиране за времето, пространството и позицията им на терена, като ти дава по-голям контрол над играта.Преработената система предлага повече реалистични интервали и темпo на игра, което води до повече възможности, като поставя акцент върху контролираните от играча моменти.Hoвият peжим, наречен Vоltа, който е аналог на епичния мод на FIFA Street, позволява да се пpeвъплтиш в игpaч, ĸoйтo дeмoнcтpиpa фyтбoлнитe cи yмeния нa acфaлтa. Било то в подлез в Амстердам, покрив на небостъргач в Япония или квартален футболен кафез в Лондон.", "date": "2019.08.21", "title": "Лионел Меси е с най-високи показатели в новата FIFA 20"}
{"url": "https://offnews.bg/nashite-avtori/kalin-terzijski-valna-ot-choveshki-kosti-709772.html", "text": "А ето че и в Градешница намериха нещо, което наподобява човешки кости.Труп на момче в Змейово.Труп, труп, труп.Не ми се сърдете – правя физиологичен експеримент. Подопитен ми е един обикновен журналист - характерен представител на вида Homo horroricus senzationeus – или преведено на български: Човек ужасен сензационист. Та така де – повтарям един словесен стимул - заложил съм и подходящата измервателна апаратура – и следя дали ще потекат лигите на подопитния журналист.Сигурен съм в успеха!Я пак да повторя стимулацията: Труп... труп...Ето – получи се! Журналистът се размърда и веднага рефлекторно отдели слюнка, ръката му се задвижи, мозъкът му спря да излъчва вълни на активност и съвсем замря, а журналистът затрака по клавиатурата бързо и агресивно започна да отделя характерната за този повид (Homo horroricus senzationeus) ужасна и воняща секреция. Пардон, статия. Накрая, след като отдели секрецията (статията), той си отдъхна и отиде да пуши, за да се зареди. (С думата „зареди” поздравявам всички, които са имали тройки по електротехника).Да. Пък е и август на всичкото отгоре. Всички са спрели да работят, политиците не произвеждат секрет от пошли новини и настава ужасна криза! Няма за какво да се пише! Няма нищо интересно! Няма новини! Слави...Слави още нищо не е направил, само Ламбо ни вдъхна малко надежда, като падна и си счупи крака, но това не е достатъчно, за да се задейства жлезистата система на българската журналистика! Трябват трупове!Замислям се: Голяма част от хората след като умрат се превръщат в трупове. Тъй като журналистите са открили, че труповете са неизчерпаем източник на сензации, които винаги ще предизвикват патологичен интерес у потребителите на медии – значи всъщност никаква опасност от липса на новини през август няма!Интересно как никой журналист от подвида Homo horroricus senzationeus не се е сетил през лятото да ходи по гробищата с лопата!Та нима това не е в стила на Пулицър и на най-великите в бранша - да не чакаш новините да те намерят, а самият ти да ги намираш!Отиваш на Малашевските гробища и намиращ купища новини. Но не се хвърляш безразборно – защото ще се изчерпи интересът!Един ден един труп, друг ден – друг труп!Сега – докато си почивам от експерименталната работа – ще направя един малък психологически анализ: Убеден съм, че куп читатели ще се възмутят от „циничното ми отношение”! Защото според тях никак не е редно да се говори със сарказъм, когато се говори за умрели хора. Но извънредно странно – тези същите читатели никак не се възмущават, когато съвсем насериозно ги зариват със сензации с некрофилски характер. Некрофилията е станала съвсем приемлива информационна и мисловна храна за средния български (със сигурност – и световен) читател и потребител на медийни продукти.Тоест: идиотщините не се усещат като „цинизъм”, но когато се подиграваш с идиотщини – някак може би защото по-силно се забелязват и стават по-отчетливи (ярко се откроява именно идиотизмът им) – веднага полузаспалият потребител и блюстител на добрия тон ревва като лернейска хидра! Хоп, лернейската хидра не реве, само съска и отравя с лигите си Херкулес, ами потребителят ревва като немейски лъв! Как не те е срам, писачо! - ревва той - да ми говориш такива гадости и цинизми!Ама аз се подигравам, мили потребителю, именно се подигравам с тия, които те зариват с идиотщини, цинизъм и некрофилия... Подигравам се на тия, които те зариват с това, подигравам се на тях, но също и на тебе – задето търпиш да те зариват... Но – както и да е. Явно сме загубили чувство за хумор, като гледам.Ще спомена само един малък и ужасно глупав случай, който кой знае защо ми хрумва като пример за подобно отношение:Бях направил скеч. В който се надсмивахме над невероятната способност на българите да мразят. Ама не нещо определено, ами абсолютно всичко и да изливат негативността си и черната си жлъч върху абсолютно произволни обекти. Ако парафразирам свободно народния израз: Не сме се фанАли, не сме го намразИли!Тоест – способни сме, имаме потенциал да мразим всичко.Да. В скеча се подигравахме именно с тая българска пословична способност – да се мрази всичко. (Ако видят Исус да върви по вода, ще изпсуват „т'ва е щото не може да плува!”). Играеше го големият актьор Китодар Тодоров. В скеча този път (в предишния мразеше „майните”) героят на Китодар мразеше китайците. И изливаше една смешна, черна и злобна тирада срещу всички китайци. Говореше за това как китайците ядяли кучета, как ги ловели и ги готвели с лютиво-сладък сос. Дори се опитваше да ги съблазни и да ги изобличи, като им сготвяше собственото си куче. Накрая китайците се оказваха вегетарианци.Повтарям – ние се подигравахме не с китайците, а с умението на някои българи да мразят абсолютно всякакви неща, включително и такива, към които би било нормално да нямат никакво отношение.И какво стана?Глобиха ни с три хиляди тогавашни лева. Защото сме били насаждали етническа омраза към китайците.Е, така де. Кой разбрал – разбрал.За другите – един поздрав от мен с песента „Ти си мъртва за мене” на Шабан Шаолич – 33 пъти за най-веселата компания от град Кула!", "date": "2019.08.21", "title": "Калин Терзийски: Вълна от човешки кости"}
{"url": "https://offnews.bg/obshtestvo/avaria-spria-toplata-voda-v-studentski-grad-i-rezidentcii-709759.html", "text": "Авария спря топлота вода в „Студентски град\", кв. „Малинова долина\" и резиденции на бул. „Симеоновско шосе\", съобщиха от Топлофикация София. Незабавно е създадена необходимата организация, като ще се работи до пълното отстраняване на аварията, уверяват от дружеството.От Топлофикация София поднасят извинения на засегнатите си клиенти. ", "date": "2019.08.21", "title": "Авария спря топлата вода в Студентски град и резиденции"}
{"url": "https://offnews.bg/futbol/direktor-v-levski-prebit-s-zheleza-pred-ofisite-na-kluba-709754.html", "text": "Маркетинговият директор на Левски Цветан Вълчев е бил пребит с железа от двама непознати пред офисите на клуба на улица \"Тодорини кукли\" в София, съобщава сайтът \"Спортал\".Вълчев е бил нападнат от двамата непознати и пребит, като само бързата намеса на случаен минувач, който разхождал кучето си, и на негови колеги е спряло побоя върху служителя на 26-кратните шампиони на България.Пребитият мъж веднага е откаран с линейка в болница УМБАЛ \"Царица Йоанна\" (ИСУЛ), където е пристигнал в безсъзнание.Вълчев от над 10 години работи в маркетинговия отдел на Левски, като е заемал различни длъжности през годините. Всички служители в офисите на клуба са шокирани от случилото се по-рано днес.Цветан Вълчев е определян за изключително тих и спокоен човек от своите колеги, които нямат представа какво може да е предизвикало такава жестокост и агресия посред бял ден към него.Органите на реда веднага са пристигнали на\"Герена\", за да вземат показания и да започнат работа по случая.От синия клуб на този етап не дават коментар по темата.", "date": "2019.08.21", "title": "Директор в 'Левски' пребит с железа пред офисите на клуба"}
{"url": "https://offnews.bg/kultura/letni-praznitci-na-izpiatata-poezia-soleni-vetrove-zapochvat-v-burga-709753.html", "text": "На 22, 23 и 24 август 2019г. в Бургас ще се проведе XI международен фестивал – Летни празници на изпятата поезия „Солени ветрове“. Това е най-големият международен фестивал на поетите с китара (бардове) в България, чиято цел е да представи стойностната авторска песен, да стимулира творчество насочено към процесите в гражданското ни общество.Участниците, различни по стил и творчески търсения, изпълняват своите авторски песни в съпровод с акустични инструменти. Тази година, от различни краища на България пристигат 22-ма индивидуални изпълнители, 10 дуета, едно трио и три групови формации. Международните участници са от Русия, Украйна и Германия.Бургаският фестивал е сцена, отворена към свободомислещия човек и към всеки, който не се страхува да нагази с рани в солената морска вода и да развее волно косите си на „Солените ветрове\".ПРОГРАМА: 22 август Сцена „БулевАрт“, гр.Бургас. Начало 19:00 ч. до 22:00 ч.„Младите ветрове“. Концерт на автори или интерпретатори на песни /до 30 годишни/.„Кръгът на барда”. Концерт на бардове от едноименния клуб за авторска песен, гр.Бургас и ПРИЯТЕЛИ.23 август Сцена „Охлюва”, Морската градина на гр.Бургас. Начало 17:30 ч. до 22:00 ч.„Песента на барда“. Представителен концерт с авторски песни, I част.„Кучешката вахта”. Концерт с хумористични и сатирични песни, пародии и скечове.24 августСцена „Охлюва”, Морската градина на гр.Бургас. Начало 19:00 ч. до 22:00 ч.„Песента на барда“. Представителен концерт с авторски песни, II част.„Срещу вятъра”. Конкурс за нова песен, изразяваща активна гражданска позиция.„Бардовете по света”. Популярни песни на български и чуждестранни бардове.ВХОД СВОБОДЕНПодробности можете да прочетете на страницата на „Кръгът на Барда – Солени ветрове“  .", "date": "2019.08.21", "title": "Летни празници на изпятата поезия 'Солени ветрове' започват в Бургас"}
{"url": "https://offnews.bg/zdrave/aliansat-na-akusherkite-kak-shte-rabotim-v-samostoiatelni-praktiki-s-709755.html", "text": "След като липсва общ акушеро-гинекологичен стандарт, също и акушерски такъв, по кой стандарт ще работи съответната акушерка в самостоятелната си практика, питат от Алианса на българските акушерки в становището си по предложението на здравното министерство за създаването на самостоятелни сестрински, акушерски и фелдшерски практики.Становището е адресирано до министъра на здравеопазването и в него се поставят въпроси, предизвикани от неяснотите в предложения документ. Според здравните специалисти е необходимо да се приеме стандарт за дейността на акушерката в България, съгласуван с акушерска професионално-съсловна организация, преди да се пристъпи към регламентиране на подобна практика.От Алианса поставят и въпроса за финансирането на самостоятелните практики, тъй като според тях не се предвижда договор с НЗОК. Без такъв договор акушерката няма право да пуска необходимите изследвания и допълнителни консултации.В мотивите на становището се изразява съмнение, че тези промени ще решат кадровите проблеми в съсловието, липсата на адекватно заплащане на труда му и на достъп до медицинска помощ в отдалечените райони.Акушерките поставят и въпроса за консултирането на бременни и родилки от немедицински лица, които извършват пренатална подготовка и консултират жените след раждане срещу заплащане.„Обсъждането на това предложение изисква експертна оценка, която имаме желание и готовност да предоставим“, се казва в заключение на становището.", "date": "2019.08.21", "title": "Алиансът на акушерките: Как ще работим в самостоятелни практики, след като нямаме стандарт?"}
{"url": "https://offnews.bg/futbol/liderat-na-sektor-g-pozhela-uspeh-na-chorbadzhijski-709758.html", "text": "Лидерът на Сектор \"Г\" Иван Велчев пожела успех на Божидар Чорбаджийски в новия му клуб - ФКСБ (екс-Стяуа). Защитникът вчера беше представен в Румъния.Той ще бъде преотстъпен от ЦСКА, а след края на наема ФКСБ ще има възможност да откупи правата му.\"Успех, момче!Завинаги един от нас!\", написа Кюстендилеца на стената си във \"Фейсбук\" и качи снимка, на която е прегърнал Божидар.Чорбаджийски е юноша на ЦСКА и любимец на феновете, въпреки грешките си в някои важни мачове.", "date": "2019.08.21", "title": "Лидерът на Сектор Г пожела успех на Чорбаджийски"}
{"url": "https://offnews.bg/bojni/andi-ruis-osuetil-mach-na-kobrata-s-dzhoshua-709762.html", "text": "Българската звезда на професионалния ринг Кубрат Пулев е имал преговори за мач с Антъни Джошуа за ноември тази година, който да се състои на \"Уембли\". Но всичко е пропаднало след изненадващото нокаутиране на британеца от Анди Руис през юни.За разговорите с промоутъра на доскорошния хегемон в тежка категория Еди Хърн призна импресариото на Кобрата Ивайло Гоцев. Според него, Хърн прави нередни неща около осъществяването на мачовете на клиента си и всъщност правилното нещо в момента е да има мач на Пулев за световната титла, а не реванш между Джошуа и Руис.Такъв двубой между двамата трябва да се състои на 7 декември в Саудитска Арабия, но засега все още няма официално потвърждение от страна на мексиканеца. И според Гоцев IBF, за чиято титла българинът има правото да се бие, не трябва да допуска подобен прецедент, тъй като той е задължителен претендент вече от години.\"Еди Хърн се разпорежда със световната титла на IBF сякаш тя е негово лично притежание. Простичкият факт е, че Пулев спечели елиминационния мач за статута на задължителен претендент още преди три години и той е следващият в листата за защита на колана.\"\"Така IBF създава прецедент, като не следва писаните си правила. Евентуалният реванш между Руис и Джошуа не влияе по никакъв начин на задължението за защита на титлата във федерацията на първия по ранкинг претендент за нея.\"\"Задължителните защити на световната титла имат по-голяма тежест от правата на промоутъра върху имиджа на боксьора. Просто IBF не бива да пренебрегва собствените си правила върху задължителните защити, свързани с предишни мачове.\"\"Вече два месеца минаха, откакто дълго надуваният балон \"Джошуа\" се спука, а все още няма официално потвърждение от лагера на Анди Руис за реванш. Само чуваме обичайното словоблудство от Еди Хърн. Ние с него преговаряхме за дата през ноември за бой между Пупев и Джошуа на \"Уембли\". Но Анди Руис срина тези планове.\"\"Анди е новото лице на тежката категория в световния професионален бокс и ние уважаваме неговите качества на боец. Точно затова смятам, че бой между него и Кубрат Пулев би бил едно незабравимо изживяване за феновете\", заяви Гоцев пред \"Дейли Експрес\".", "date": "2019.08.21", "title": "Анди Руис осуетил мач на Кобрата с Джошуа"}
{"url": "https://offnews.bg/obshtestvo/pravitelstvoto-odobri-sazdavaneto-na-nova-bolnitca-v-gabrovo-sas-107-l-709763.html", "text": "Правителството одобри създаването на „МБАЛ Свети Иван Рилски Габрово“ ЕООД. Това е първото лечебно заведение за болнична помощ, което се създава с решение на Министерски съвет, в съответствие с промените в Закона за лечебните заведения. Тригодишният бизнес план за развитие на „МБАЛ Свети Иван Рилски Габрово“ ЕООД предвижда лечебно заведение да разполага със 107 легла и да изпълнява медицински дейности по вътрешни болести, пневмология и фтизиатрия, кардиология, гастроентерология, нефрология, ендокринология и болести на обмяната, нервни болести, физикална и рехабилитационна медицина и образна диагностика. Съгласно оценката на потребностите, изготвена от Изпълнителна агенция „Медицински надзор“ въз основа на Националната здравна карта, в област Габрово напълно са изчерпани възможностите за разкриване на нови легла по специалностите гастроентерология, ендокринология и болести на обмяната, нервни болести, както инепрофилирани вътрешни легла, а за нови легла по специалностите кардиология, нефрология, пневмология и фтизиатрия, физикална и рехабилитационна медицина в областта, са ограничени.В рамките на процедурата по Закона за лечебните заведения е получено и становище от НЗОК, според което е нецелесъобразно увеличаване финансирането на лечебните заведения за болнична помощ в област Габрово за заплащане на дейности, които се изпълняват от съществуващите лечебни заведения. Определен срок от три месеца, в който управителят на дружеството да подаде заявление до министъра на здравеопазването за издаване на разрешение по чл. 47 от Закона за лечебните заведения.", "date": "2019.08.21", "title": "Правителството одобри създаването на нова болница в Габрово със 107 легла"}
{"url": "https://offnews.bg/turizam/dadoha-na-kontcesia-dva-plazha-chadar-i-shezlong-po-6-7-lv-709760.html", "text": "Правителството определи концесионерите на морските плажове „Къмпинг Черноморец“ в община Созопол и „Поморие – изток“ в община Поморие, след проведени конкурси. Концесионерът „МРГ БИЛД“ ЕООД ще инвестира 571 950 лв. за подобряване на достъпа до \"Къмпинг Черноморец\". За целия срок на договора за концесия цената за 1 бр. чадър е бъде в размер до 6 лв. с ДДС, а цената за шезлонг - в размер до 6 лв. с ДДС в зоната за платени плажни принадлежности.Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 21,50 на сто. Инвестициите, които концесионерът „АУТО ФАКТОР“ ЕООД ще направи, за да подобри облика на морския плаж „Поморие-изток“, са в размер на 583 776 лв. За срока на концесията 1 бр. чадър ще бъде на цена 7 лв. с ДДС, а цената за шезлонг ще е в размер на 7 лв. с ДДС в зоната за платени плажни принадлежности.Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане 8 на сто.", "date": "2019.08.21", "title": "Дадоха на концесия два плажа, чадър и шезлонг по 6-7 лв."}
{"url": "https://offnews.bg/futbol/balakov-vika-malinov-v-natcionalnia-709764.html", "text": "Селекционерът на националния ни отбор Красимир Балъков ще извика отново халфа на ЦСКА Кристиян Малинов в тима. Енергичният полузащитник ще е сред избраниците на Бала за евроквалификацията с Англия на 7 септември на \"Уембли\" и контролата с Ейре в Дъблин три дни по-късно, твърди \"Тема Спорт\".Малинов направи силни мачове напоследък, като след победата над Арда бе сериозно похвален от Люпко Петрович. Той го нарече \"маратонец\".Статистиката показва, че Малинов е бил на терена в продължение на 716 минути в 11 мача от началото на кампанията, като е отбелязал и един гол - в първата среща с Титоград на \"Армията\". Единствено не игра в откриващия кръг на първенството срещу Етър заради наказание от миналия сезон.Полузащитникът на червените бе в групата на Балъков и при дебютните му повиквателни за мачовете с Чехия и Косово. Тогава сред избраниците му бяха още двама играчи на ЦСКА - защитниците Николай Бодуров и Иван Турицов.Те обаче отпаднаха заради контузии. Сега Бодуров, въпреки че не попада в групата на червените, може пак да е сред повиканите от Балъков за мачовете с Англия и Ейре. Той бе най-стабилният играч в националния по времето на бившия селекционер Петър Хубчев.", "date": "2019.08.21", "title": "Балъков вика Малинов в националния"}
{"url": "https://offnews.bg/vodni/nash-pluvetc-zavarshi-sedmi-v-sveta-709769.html", "text": "Йордан Янчев се класира на седмо място във финала на 400 метра свободен стил на световното първенство по плуване за юноши и девойки, което започна днес в унгарската столица Будапеща.Янчев, който в края на август ще навърши 18 години, финишира за 3:50.41 минути. Той бе четвърти малко след средата на дистанцията, но в последните малко повече от 100 метра загуби позиции и остана предпоследен.Победител с нов рекорд на шампионатите от 3:46.06 минути стана фаворитът Габор Зомбори (Унгария). Томас Нийл (Австралия) взе среброто с 3:46.27 минути, а с бронза се окичи Александър Егоров (Русия) с 3:47.36 минути.\"Доволен съм от плуванията си на 400 м св. стил. Обещах, че ще се съвзема от европейското първенство в Казан. Две плувания по 3:50 минути са си супер. Целта ми обаче беше да плувам 3:49 мин.Така че, хем съм доволен, хем не съм. Утре имам 200 м св. стил и приключвам участието си в Будапеща“, коментира Янчев пред специализирания сайт BGswim.com.", "date": "2019.08.21", "title": "Наш плувец завърши седми в света"}
{"url": "https://offnews.bg/112/signal-za-bomba-v-bnt-sluzhitelite-sa-izvedeni-709765.html", "text": "Полицията проверява сигнал за бомба в сградата на Българската национална телевизия на ул.\"Сан Стефано\" 29, съобщиха от националната телевизия.Сигналът е получен анонимно на редакционната поща.Служителите са изведени от сградата.Подобен сигнал има получен днес и на Летище София.", "date": "2019.08.21", "title": "Сигнал за бомба в БНТ, служителите са изведени"}
{"url": "https://offnews.bg/futbol/radost-za-gostite-na-praga-na-shampionskata-liga-709735.html", "text": "Късно снощи се изиграха първите три от общо шест плейофа за влизане в групите на Шампионската лига. Миналогодишният полуфиналист Аякс стигна до 0:0 като гост на кипърския АПОЕЛ в Никозия и всичко ще се реши в реванша в Амстердам.С победи за гостите пък завършиха другите два сблъсъка. Славия Прага победи с 1:0 румънския ЧФР Клуж и гледа уверено напред. Със същия резултат белгийския Брюж наложи волята си над австрийския ЛАСК Линц.Днес предстоят и вторите три сблъсъка, които обещават да са по-интересни.Първият двубой противопоставя Динамо (Загреб) и Розенборг. Хърватите искат да стигнат до групите на Шампионската лига за пети път в историята си, докато Розенборг има 11 участия там, но пък норвежкият шампион не се е класирал до този етап на надпреварата от сезон 2007-08 насам. Двата тима не са се срещали досега в Европа, така че ще е интересно да видим кой по-добре е разучил съперника.Друг балкански гранд - Цървена звезда пък гостува на Йънг Бойс. Двата тима дебютираха в групите на Шампионската лига през миналия сезон и сега ще се опитат да повторят това постижение.Последният двубой изправя един срещу друг Олимпиакос и Краснодар. Гърците са ветерани в този турнир и имат 18 участия в групите. Краснодар пък е дебютант в Шампионската лига, но тимът впечатли с представянето си в Лига Европа през миналия сезон, така че натрупа достатъчно опит и самочувствие и е готов да изкачи изкачи стъпало.", "date": "2019.08.21", "title": "Радост за гостите на прага на Шампионската лига"}
{"url": "https://offnews.bg/tenis/samo-edna-balgarka-otcelia-v-kvalifikatciite-za-us-open-709737.html", "text": "Изабелла Шиникова се класира за втория кръг на квалификациите за Откритото първенство на САЩ по тенис. Другите ни две участнички - Елица Костова и Виктория Томова отпаднаха още на старта.Шиникова стартира с обрат срещу седмата поставена в пресявките Аранча Рус (Холандия), побеждавайки я с 1:6, 6:4, 6:1 след 1:41 часа игра.Шиникова бе неубедителна в първия сет, след като допусна два пробива и загуби с 1:6. Във втората част ролите се смениха и родната представителка дръпна с 5:1. Аранча Рус обаче успя да намали резултата до 4:5 и подаваше за изравняване на геймовете.Шиникова успя да се измъкне от ситуацията и след пробив на 0 изравни резултата. В решителният трети сет българката бе повече от убедителна и стигна до категоричното 6:1, като единствено в откриващото си подаване отрази две възможности за пробив на холандката.Елица Костова пък загуби от бившата номер 12 в света Янина Викмайер (Белгия) след 5:7, 4:6.Първата ракета на България Виктория Томова претърпя поражение от поставената под номер 17 в пресявките рускиня Ана Калинская с 2:6, 4:6 след почти час и четвърт игра.", "date": "2019.08.21", "title": "Само една българка оцеля в квалификациите за US Open"}
{"url": "https://offnews.bg/sviat/tramp-evreite-koito-glasuvat-za-demokratite-sa-neinformirani-ili-ne-709785.html", "text": "Президентът на САЩ Доналд Тръмп заяви, че всеки евреин, гласуващ за Демократическата партия , показва \"или пълна неинформираност, или голяма нелоялност\", съобщи Асошиейтед прес.Изказването на американския президент е предизвикано от скептичното му отношение към две депутатки от Конгреса от Демократическата партия- Илхан Омар от Минесота и Рашида Талиб от Мичиган.Тръмп, който е привърженик на Израел, направи изявлението след като Омар и Талиб открито разкритикуваха отношението на Израел към палестинците.След призив на Тръмп, миналата седмица Израел забрани на двете депутатки да посетят страната.По-късно от хуманитарни съображения на Рашида Талиб бе позволено да посети баба си на Западния бряг, но в крайна сметка тя отхвърли тази възможност.Според редица проучвания повечето евреи в САЩ се самоопределят като привърженици на Демократическата партия.При анкета на АП от 2018 г. за електоралните нагласи 72% от евреите са подкрепили кандидати за Конгреса от Демократическата партия, а 74% от тях не одобряват начина на управление на Тръмп.Изследване на института \"Пю\" от април показва, че 42% от евреи в САЩ казват, че Тръмп отдава твърде голямо предпочитание на израелците, 6% смятат, че той дава твърде голямо предимство на палестинците, а 47% са на мнение, че той е намерил правилния баланс.", "date": "2019.08.21", "title": "Тръмп: Евреите, които гласуват за демократите, са неинформирани или нелоялни"}
{"url": "https://offnews.bg/zdrave/zamarseniat-vazduh-mozhe-da-prichini-bipoliarno-razstrojstvo-709784.html", "text": "Замърсеният въздух може да бъде причина за поява на психични заболявания, обявиха учени, след анализ на здравна информация за милиони пациенти в САЩ и Дания, съобщава Ройтерс, цитирана от БТА.Хората, изложени на въздух с лошо качество в двете държави, по-често са диагностицирани с биполярно разстройство и депресия, твърдят учени от Университета на Чикаго. Проучването вече има противници, според които за категорични изводи са необходими допълнителни изследвания.Учените са сравнили здравните данни и показателите за замърсяване в района за 151 милиона американци и 1,4 милиона датчани. Излагането на замърсяване в детството е свързано с два пъти повече случаи на шизофрения сред датските пациенти, както и повече личностни разстройства и депресия.Сред американските пациенти мръсният въздух също се свързва с по-високи нива на биполярно разстройство и депресия, но не и с други състояния като шизофрения, епилепсия и Паркинсон.По данни на Световната здравна организация заради мръсен въздух умират 7 милиона души годишно - по 13 на минута, повече отколкото при войни, убийства, туберкулоза, ХИВ, СПИН и малария, взети заедно.Той може да съкрати очакваната продължителност на живота на родените сега деца с 20 месеца. Как се отразява на психичното здраве, обаче не е изследвано достатъчно.", "date": "2019.08.21", "title": "Замърсеният въздух може да причини биполярно разстройство"}
{"url": "https://offnews.bg/zvezdi/lari-king-se-razdeli-sas-sedmata-si-sapruga-sled-22-godini-brak-709736.html", "text": "Лари Кинг се раздели с жена си Шон Саутуик Кинг след почти 22 години брак, съобщи Контактмюзик, цитиран от БГНЕС. 85-годишната телевизионна легенда беше омъжена за Шон, която беше седмата му съпруга повече от две десетилетия, но вчера подаде документи за развод във Върховния съд на Лос Анджелис, за да прекрати брака им. Според документите, получени от адвокатите Лари , който има двама сина от брака си с Шон, е посочил „непреодолими различия” като причина за развода с 59-годишната си съпруга. Звездата от „Лари Кинг Лайв“ имаше железен брак с Шон, а през 2016 г. се твърдеше, че отчуждената му съпруга е имала извънбрачна връзка, въпреки че и Лари, и Шон по-късно отрекоха обвиненията. Лари каза по това време на един от събеседниците си: ''Ти каза интересна дума - „слух“. Бях в бизнеса - следващия май, ще се навършат 60 години - и дълго време се занимавах със слухове. Интервюирах хора, замесени в слухове. Слуховете са това, което са - те са слухове. И аз ви казвам истината, не им обръщам никакво внимание.'' Лари Кинг се жени за Шон през 1997 г. и тя беше неговата седма съпруга след браковете му с Фреда Милър, Анет Кайе, Алейн Акинс, Мики Сатфин, Шарън Лепоре и Джули Александър.", "date": "2019.08.21", "title": "Лари Кинг се раздели със седмата си съпруга след 22 години брак"}
{"url": "https://offnews.bg/zdrave/visokite-kontcentratcii-na-fluor-vav-vodata-sa-toksichni-za-mozaka-709734.html", "text": "Флуорирането на водата от кранчето може да засегне интелектуалното развитие на пеленачето, установи канадско изследване, цитирано от Франс прес.От 50-те години на миналия век добавянето на флуор във ВиК системите на населените места е широко разпространена практика за предотвратяването на зъбния кариес в развитите страни. Високи концентрации на минерала се оказват токсични за мозъка, но в чешмяната вода те са ниски.При все това дори и тези нива могат да представляват опасност за бременните жени и пеленачетата, установи екипът на Кристин Тил от канадския университет Йорк. Флуорирана вода се предоставя на около 66 процента от американското население, на 38 процента от канадското и на 3 процента от европейското, съобщава БТА.Канадските учени са изследвали 601 двойки майка-кърмаче в 6 канадски града, в които 41 на сто от населението ползва флуорирана вода. Екипът изчислил, че при повишаването на флуора в урината на бременната жена с 1 милиграм, се наблюдава спад на коефициента на интелигентност с 4,5 пункта при момчетата на 3 или четири години. Но не и при момичетата.", "date": "2019.08.21", "title": "Високите концентрации на флуор във водата са токсични за мозъка"}
{"url": "https://offnews.bg/obshtestvo/stefan-danailov-v-stabilno-sastoianie-operatciata-mu-ne-e-speshna-709733.html", "text": "Състоянието на Стефан Данаилов е стабилно. Днес ще му бъдат назначени допълнителни консултации и изследвания. Той ще бъде подготвен за евентуална операция, която обаче не е спешна. Кога точно ще бъде извършена интервенцията, ще се реши до 48 часа. Това д-р Стоил Апостолов, управител на МБАЛ „Бургасмед“, по Нова тв. Актьорът беше приет в ортопедичното отделение на лечебното заведение със счупване на бедрена шийка.Инцидентът с легендата на българското кино и театър е станал в неделя в апартамента му в Приморско.Синът на актьора Росен Цанков заяви, че Ламбо е със страхотен дух и това ще помогне много за възстановяването му. Не мисля, че е удачно да го местим в София в това състояние, каза още Цанков.", "date": "2019.08.21", "title": "Стефан Данаилов в стабилно състояние, операцията му не е спешна"}
{"url": "https://offnews.bg/politika/kamerite-hvanaha-nad-40-000-s-previshena-skorost-samo-za-sedmitca-709740.html", "text": "44 539 нарушения на позволената скорост на пътя са установени на територията на цялата страна по време на специализираната полицейска операция за контрол на скоростта, проведена от 12 до 18 август по линия на Европейската мрежа на службите на Пътна полиция – TISPOL, съобщи МВР.Най-големият брой нарушения са установени от мобилните камери – 21 038, със стационарно-преносимите са регистрирани 18 602, а със стационарните – 4 862. Статистиката сочи, че по-голяма част от установените нарушения са през деня – 41 583, през нощта са регистрирани 2 956 случая.По време на операцията са установени 5 издирвани лица и 9 нелегални мигранти.", "date": "2019.08.21", "title": "Камерите хванаха над 40 000 с превишена скорост само за седмица"}
{"url": "https://offnews.bg/obshtestvo/ministar-biser-petkov-nad-55-mln-lv-sa-predvideni-za-novi-sotcialni-709738.html", "text": "Над 55 млн. лв. са предвидени за предоставянето на нови социални услуги за деца и семейства. Средствата са по Оперативна програма „Развитие на човешките ресурси“ (ОПРЧР) 2014-2020 г. чрез процедура „Продължаваща подкрепа за деинституционализация на децата и младежите - ЕТАП 2 - предоставянето на социални и интегрирани здравно–социални услуги за деца и семейства“.Това съобщи министърът на труда и социалната политика Бисер Петков  в Благоевград. Там той откри три нови социални услуги за подкрепа в общността и в семейна среда - Център за обществена подкрепа, Дневен център за подкрепа на деца с увреждания и техните семейства и Дневен център за подкрепа на деца с тежки множествени увреждания и техните семейства.Центровете са изградени по проект „Социална инфраструктура за услуги за деца“ от община Благоевград по процедура „Подкрепа за деинституционализация на грижите за деца“ по Оперативна програма \"Региони в растеж\". Министерството на труда и социалната политика (МТСП) чрез ОПРЧР ще финансира предоставянето на социалните услуги.Политиките в областта на социалното включване, подкрепата за децата и семействата и социалните услуги са сред основните приоритети на МТСП. Очакваме община Благоевград, която е сред първениците по реализация на проекти, да кандидаства по втория етап на процедурата за продължаваща подкрепа на деинституционаизацията на деца и младежи, каза министър Петков. Той допълни, че средствата по нея предвиждат обезпечаването на социалните услуги чрез подбор, наемане на персонал, заплащане, закупуване на транспортни средства и др.Трите центъра са част от новите 112 социални услуги, които ще се разкрият съгласно Картата на услугите за подкрепа в общността и в семейна среда и Картата на резидентните услуги, отбеляза министър Петков. Те са част от актуализирания план за действие за изпълнение на Националната стратегия „Визия за деинституционализация на децата в Р България“.По думите на министър Петков изграждането на новите социални услуги е видимият израз на осъществявания процес по деинституционализация на децата и младежите. Той напомни, че до края на 2020 г. този процес ще бъде финализиран. Чрез него се преминава към предоставянето на услуги в общността и към услуги от резидентен тип, където децата и техните родители ще получават необходимата им подкрепа, близка до семейната среда и качествена грижа.Министър Петков припомни, че през 2010 г. в 137 институции са били настанени повече от 7 500 деца. От тогава до сега са закрити 114 домове и от тях са изведени над 7 000 деца. Към края на полугодието на 2019 г. съществуващите институции са 23, с малко над 500 деца в тях.По време на посещението в Благоевград министър Петков проведе среща и с кмета на града д-р Атанас Камбитов, с който разговаряха за развитието на социалните услуги в региона и практическото приложение на Закона за личната помощ.", "date": "2019.08.21", "title": "Министър Бисер Петков: Над 55 млн. лв. са предвидени за нови социални услуги"}
{"url": "https://offnews.bg/ikonomika/73-lv-ot-sofia-do-burgas-shte-e-tol-taksata-za-tirove-709744.html", "text": "Разстоянието между София и Бургас ще струва 73 лева на превозвачите при цена между 18 и 25 стотинки на километър изминато разстояние за товарен камион над 12 т с 4 и повече оси. Очакваните приходи от тол такси са около 600-650 млн. лв. на година, заяви проф. Олег Асенов, член на Управителния съвет на Агенция „Пътна инфраструктура“ (АПИ). В следващите седмици предвиждаме интензивни разговори в Обществения съвет към министъра на регионалното развитие и благоустройството и в работните групи към него, за да се постигне консенсус с превозвачите за тарифите и обхвата на пътищата, за които ще се плаща тол такса, каза още той по бТВ. Крайната дата според Закона за пътищата е 1 март 2020 г., екипът на АПИ има огромно желание да започнем и по-рано, но нашата цел сега е да се подготвим добре и системата да заработи плавно и ефективно, добави той. Проф. Асенов напомни, че преди да бъде въведена тол системата в търговска експлоатация е необходимо Европейската комисия да нотифицира тарифите и обхвата на пътищата, за които ще се заплаща тол такса.Проф. Асенов отбеляза, че тестовете в демонстрационните центрове, които бяха открити на 20 август в София, Пловдив, Варна и Русе, вървят успешно и има съществен интерес от страна на превозвачите към издаването на маршрутните карти. Допълни, че основните им препоръки са да се избира по-бързо маршрутът като се добавят в падащото меню областни градове и логистични центрове.Във връзка с пожара на магистрала „Струма“ проф. Асенов посочи, че се прави пълно заснемане на конструкцията и на нанесените вреди. Структурите на АПИ правят проверка на всички подмостови пространства, утре имаме съвещание, за да видим резултатите и да предприемем бързи действия и превантивни мерки за предотвратяване на подобни случаи, каза още той.", "date": "2019.08.21", "title": "73 лв. от София до Бургас ще е тол таксата за тирове"}
{"url": "https://offnews.bg/kultura/kianu-rijvs-se-zavrashta-v-matritcata-4-709746.html", "text": "Актьорът Киану Рийвс и режисьорът Лана Уашовски се завръщат към света на \"Матрицата\" с четвърто издание от поредицата, съобщиха международните агенции, цитирани от БТА. Киану Рийвс отново ще играе Нео, а Кари-Ан Мос - Тринити. Лана Уашовски ще е съсценарист, режисьор и продуцент на филма.През 1999 г. Лана Уашовски, тогава Лари, създава първия филм \"Матрицата\" заедно с брат си Андрю, който става Лили през 2016 г. Този път тя ще работи сама върху продукцията. \"Лана е истински пророк, креативен режисьор, уникален и оригинален, и сме много щастливи, че тя ще пише, режисира и продуцира тази нова глава от вселената на \"Матрицата\" - каза Тоби Емерик, президент на групировката \"Уорнър брос. пикчърс\".Приходите от трите филма от поредицата \"Матрицата\" надхвърлиха 1,6 милиарда долара от прожекции по света. Предишният филм излезе през 2003 г. Лана Уашовски заяви, че идеите на \"Матрицата\" са особено актуални и тя е щастлива героите отново да се завърнат в живота й. Снимките на \"Матрицата 4\", чието име не беше уточнено, ще започнат догодина.", "date": "2019.08.21", "title": "Киану Рийвс се завръща в 'Матрицата 4'"}
{"url": "https://offnews.bg/obshtestvo/sv-tadej-varshil-mnogo-chudesa-izlekuval-kniaz-ot-prokaza-709723.html", "text": "Църквата ни почита днес св. ап. Тадей. Той бил родом от Едеса, бил ученик на св. Йоан Кръстител, а след това станал един от 70-те апостоли. Той проповядвал словото Божие и вършил много чудеса.Слух за извършваните от него чудеса дошъл до едеския княз Авгар, който получил от Спасителя обещание за пълното си излекуване чрез Неговия ученик. Авгар помислил, че Тадей е оня ученик, за когото Спасителят му писал, и го повикал при себе си. Когато Тадей влязъл в стаята на княза, Авгар бил поразен от сиянието, което озарявало лицето му, затова го посрещнал и му се поклонил до земята. Придворните на Авгар, понеже не виждали сиянието, се удивлявали на тази постъпка на своя княз да окаже такава почит към бедния странник.Апостол Тадей дълго беседвал с княза и домашните му за Господ и им обяснил Божия закон. Всички повярвали и приели от него св. кръщение. След това Авгар съвършено се излекувал от проказата.", "date": "2019.08.21", "title": "Св. Тадей вършил много чудеса, излекувал княз от проказа"}
{"url": "https://offnews.bg/zdrave/prof-baltov-protcentite-na-doplashtane-v-bolnitcite-shte-namaleiat-709739.html", "text": "\"Когато се остойности трудът на хората, процентите на доплащане ще намалеят\", заяви пред БТВ директорът на „Пирогов“ проф. Асен Балтов в коментар за предлаганите законови промени в здравеопазването.Според него допълнителните разпоредби към Закона за задължителното здравно осигуряване са стъпка към демонополизирането на НЗОК, това е т. нар. втори пакет, който не е задължителен. Той обясни, че с предложените промени пациентите ще имат възможност да изискват допълнителни процедури за тяхното лечение – по-добри битови условия, допълнителни грижи от страна на лекарския екип и избор на екип и лекар.По думите на проф. Балтов в момента частните болници у нас се опитват да правят допълнителни здравни пакети, които да компенсират недостатъчното финансиране на клиничните пътеки. Държавните болници са против подобни мерки и това трябва да бъде документирано и урегулирано.Проф. Балтов очаква увеличение на финансирането към клиничните пътеки поне с 20%.По повод казуса с убийството на 7-годишното момиче от с. Сотиря директорът на \"Пирогов\" коментира, че спешният екип е направил всичко възможно на място.\"Прехвърлянето на фокуса към екипа не е правилно. Говорим за тежко престъпление, а фокусът се измества върху спешния екип\", допълни той.Експертът изтъкна, че мястото на близките не е в линейката и е грешка, че спешният екип е допуснал те да пътуват с детето.", "date": "2019.08.21", "title": "Проф. Балтов: Процентите на доплащане в болниците ще намалеят"}
{"url": "https://offnews.bg/obshtestvo/slanchevo-i-goreshto-kraj-moreto-e-idealno-za-plazh-709722.html", "text": "Слънчево и горещо ще е времето днес, повече облаци ще има в източната част от страната, но няма да вали. Максималните температури ще са между 32 и 37 градуса, според прогнозата на НИМХ.По Черноморието ще е слънчево, около и след обяд с незначителна облачност. Ще духа слаб до умерен североизточен вятър. Максимални температури на въздуха между 28 и 31 градуса, а сред вълните от 2-3 бала ще е до 27 градуса. Над планините ще е слънчево. Ще духа слаб до умерен североизточен вятър. Максималната температура на височина 1200 метра ще е около 24, на 2000 метра – около 17 градуса.Времето ще остане бъз съществена промяна и през следващите дни. ", "date": "2019.08.21", "title": "Слънчево и горещо, край морето е идеално за плаж"}
{"url": "https://offnews.bg/sviat/tramp-otmeni-vizita-v-dania-zashtoto-grenlandia-ne-e-za-prodan-709728.html", "text": "Американският президент Доналд Тръмп отлага планирана среща с премиерът на Дания Мете Фредериксен заради липсата на интерес от нейна страна към офертата му за покупка на Гренландия.  Дания е много специална страна с невероятни хора, но въз основа на коментара на премиера Мете Фредериксен, че тя не проявява интерес към обсъждане на продажбата на Гренландия, аз ще отложа нашата среща, планирана след две седмици, за друго време, написа Тръмп в Туитър.Американският президент трябваше да посети Дания в началото на следващия месец. Представител на Белия дом съобщи, че Тръмп е отменил визитата, съобщават Ройтерс и БТА. Остров Гренландия, разположен между Северния Атлантически и Северния ледовит океан, е автономна територия с население от 56 хил. души, но Дания държи контрола над външните отношения, отбраната и валутната политика.Премиерът на Гренландия Ким Килсен и датската му колежка Мете Фредериксен заявиха, че островът не е за продан.", "date": "2019.08.21", "title": "Тръмп отмени визита в Дания, защото Гренландия не е за продан"}
{"url": "https://offnews.bg/dw/kak-se-preodoliavat-45-godini-komunizam-709794.html", "text": "1989 беше година, изобилстваща от невероятни истории. Още през пролетта полската опозиция принуди управляващите комунисти да седнат заедно с нея край кръглата маса. На 19 август, по време на така наречения „Паневропейски пикник“, стотици граждани на ГДР избягаха на Запад. Четири дни по-късно от Талин през Рига та чак до Вилнюс се образува 600-километрова пееща човешка верига. Лавината вече нямаше спиране. На 9 ноември падна Берлинската стена. На 10 ноември падна Тодор Живков. На 25 декември в Румъния диктаторът Николае Чаушеску беше осъден на смърт и разстрелян. А на 29 декември Националното събрание в Прага избра писателя и дисидент Вацлав Хавел за президент на тогавашната Чехословакия. Каква година само!Журналистът Райнхолд Фетер, който през 1989 година е кореспондент в Полша, а след това обикаля всички страни от някогашния Източен блок, включително и България, днес казва:Какво остана от надеждите на хората?„Тогава хората хранеха грандиозни надежди и очаквания. Всички вярваха, че сега на мястото на комунистическата диктатура ще настъпят демокрация и свобода. Че ще заживеят в парламентарна република с разделение на властите и правов ред. Очакваха, че социалистическата командна икономика ще отстъпи пред либералното пазарно стопанство или пред някаква система със смесени форми на собственост. Мечтата за благоденствие и за стоки като на Запад беше огромна. Хората искаха да четат свободна преса, а не скучни и цензурирани партийни вестници. Мечтаеха да посетят всички страни в Европа и по света, където дотогава не можеха да стъпят. (…) Тогавашната еуфория обаче отдавна е изветряла, на нейно място са се настанили отрезвяването и разочарованието. Тогавашният порив да се гради нова политика днес е отстъпил място на политическата апатия, национализмът избуява и на Изток, и на Запад, в Европа се издигат нови гранични заграждения. А неравенството изобщо не е изчезнало. За много хора в Източна, Средна и Югоизточна Европа капитализмът и либералният Запад вече не са особено привлекателни, още по-малко пък ЕС.“В своята книга „Цената на прехода“ Райнхолд Фетер прави равносметка. Какво остана от голямата трансформация, какво остана от надеждите на хората, къде се намират страните им днес? Авторът анализира историческите изходни позиции на отделните държави, вглежда се в законите и политическите им партии, в икономиката и в социалната система. Не остават без внимание гражданските общества, религиите и малцинствата. С респект към източноевропейците Фетер подчертава, че преходът навсякъде е преминал мирно, без кръвопролития.На пръв поглед задачата да поставиш под общ знаменател толкова различни исторически дадености, културни традиции, езици и т.н. изглежда наивна и неизпълнима, но авторът все пак смята, че подобен анализ е възможен и необходим:„От една страна държавите, народите и обществата в тази част от Европа през последните години положиха невероятно усилие, а и постигнаха много. От друга страна обаче дадоха и големи жертви: заради прехода в началото на 90-те години на миналия век те минаха през рецесия, която доведе до закриване на много работни места. (…) В повечето страни партиите са слаби, а правителствата се сменят твърде често и поради това са недееспособни. От години вече се надигат национализъм и популизъм. Корупцията и безчинствата на олигарсите - например в България - застрашават правовата държава. (…) Много хора в тези общества са огорчени и се чувстват изтикани в периферията.С две думи: цената е много висока.“Отпечатъкът на комунизмаФетер го обяснява нагледно: 45 години комунизъм не се преодоляват толкова лесно, те и до днес поставят своя отпечатък върху мисленето на хората. Във всички тези страни има хора - кога повече, кога по-малко, които предпочитат авторитарните системи. В Полша и в Унгария разделението на властите в момента е под въпрос. В Румъния социалдемократите-посткомунисти се опитват да превземат правосъдието. Така че днес много неща напомнят за времена, които смятахме за отминали. Фетер припомня още, че финансовата криза от 2008 година и бежанската криза през 2015 допълнително са увеличили скептицизма към наднационалните конструкции:„При такива развития у част от хората естествено нараства желанието да се оградят срещу външния свят. Същото важи и за бежанската криза - при това някои от източноевропейските страни изобщо не бяха засегнати от нея.“В много от тези страни скептицизмът върви ръка за ръка с ниското правно съзнание. Фетер критично отбелязва, че както политиците, така и журналистите не са сторили достатъчно, за да укрепят у хората съзнанието за права и задължения - права и задължения както на държавата, така и на отделния гражданин:„Във всички тези страни имиджът на парламентите, на партиите и на правителствата е много лош. Причините са две. От една страна институциите навярно работят зле. От друга обаче в съзнанието на хората те не играят онази роля, която би трябвало да играят.“Авторът критично отбелязва, че и гражданското общество все още не е пуснало достатъчно дълбоки корени в бившите комунистически страни. Още по-тежък проблем е икономическият преход, защото стопанските структури вече нямат нищо общо с онова, което беше по времето на Източния блок, пише Фетер:„Възходът на либералната пазарна икономика изтика много хора в периферията. Те и до ден-днешен не могат да се ориентират в трудовия пазар, не се справят с жестоката конкуренция, трудно им е непрекъснато да учат и да бъдат гъвкави. В същото време не съумяват да се обединят и да се противопоставят срещу експлоатацията и маргинализацията. Бедността в някои от тези страни е ужасяваща.\"\"Аз съм по-скоро оптимист. При това без да се самозалъгвам.\"Райнхолд Фетер е установил и още нещо, характерно за всички бивши комунистически страни, което с просто око е видимо и в България: увредените взаимоотношения между елитите и широките народни маси:„Доколко гражданите са обвързани в развитието и осъществяването на новите концепции? Равносметката в повечето случаи е отрицателна. Самият преход беше проект на елитите - типичен пример е икономическата „шокова терапия\". Разширяването на ЕС също беше проект на елитите. Критериите за присъединяване бяха осъществени в политически, икономически и административен план, но не и в самото общество. Очевидно трансформациите, наложени и проведени от елитите, са едно, а трансформациите на обществата - нещо съвсем друго.\"Независимо от всичко това Райнхолд Фетер не е настроен песимистично: „Не искам да се кича с лаври, но в тези страни преживях толкова много и срещнах толкова интересни хора, събрах толкова много документи и анализирах какви ли не процеси, че съм по-скоро оптимист за бъдещето. При това без да се самозалъгвам.“Райнхолд Фетер е съставил един много убедителен анализ на страните в европейския Изток след 1989 година. За автора очевидно е много важно да отвори очите на тукашните хора за успехите, които са постигнали източноевропейците в рамките на прехода. Защото само така Западът може да разбере и осмисли както случилото се тогава, така и случващото се днес.Reinhold Vetter: „Der Preis des Wandels. Geschichte des europäischen Ostens seit 1989\", Herder Verlag(По публикации на \"Нойе Цюрхер Цайтунг\" и \"Дойчландфунк\")", "date": "2019.08.21", "title": "Как се преодоляват 45 години комунизъм?"}
{"url": "https://offnews.bg/futbol/prebitiat-sluzhitel-na-levski-e-s-opasnost-za-zhivota-709775.html", "text": "Състоянието на пребития служител на Левски - Цветан Вълчев, остава много тежко. Работещият в маркетинговия отдел на \"сините\" мъж беше пребит с железа от двама непознати, на метри от стадион \"Георги Аспарухов\".Вълчев моментално е бил закаран с линейка в болница УМБАЛ \"Царица Йоанна\" (ИСУЛ), където е пристигнал в безсъзнание. След направените му изследвания се оказва, че травмите му са изключително тежки.Мъжът има три големи дупки в главата, счупени ребра, а също така има други травми, които притесняват лекарите.\"Вълчев е с множество травми и опасност за живота\", коментира пред колегите от \"Спортал\" д-р Фани Цуракова, която също така е и говорител на болницата.Преди минути стана ясно, че на \"Герена\" предстои спешна сбирка, на която да се дискутира неприятният инцидент.Полицията вече също работи по случая.\"Криминалисти изясняват обстоятелствата около инцидент, станал тази сутрин. Около 9.30 часа в полицията бил получен сигнал, че в района на стадион \"Виваком Арена-Георги Аспарухов\", 38-годишен мъж бил нападнат от двама непознати, които му нанесли побой и се оттеглили в неизвестна посока.Пострадалият е транспортиран в болнично заведение за оказване на медицинска помощ. Предприети са действия по установяване на всички обстоятелства около случилото се и издирване на нападателите\", се казва в информацията, разпространена на сайта на МВР.", "date": "2019.08.21", "title": "Пребитият служител на 'Левски' е с опасност за живота"}
{"url": "https://offnews.bg/obshtestvo/parkingat-do-metroto-na-stadion-vasil-levski-otvaria-sled-dve-sedmitci-709727.html", "text": "Буферният паркинг на метростанция \"Стадион Васил Левски\" отваря до две седмици. Ремонтът приключва, в началото на септември се очаква комисия да приеме обекта, съобщиха от ЦГМ за OFFNews. Подземният паркинг е с площ над 10 000 кв. м, в него ще могат да паркират 193 коли. Строително-ремонтните дейности започнаха през февруари, предвидените средства - от парите на Центъра за градска мобилност, - 2 080 000 лв. Ремонтът се извършва от фирма \"Калистратов груп\" ООД. ", "date": "2019.08.21", "title": "Паркингът до метрото на стадион Васил Левски отваря след две седмици"}
{"url": "https://offnews.bg/zdrave/nov-aparat-v-majchin-dom-izsledva-bezkravno-novorodenite-za-zhaltenitc-709743.html", "text": "Новородените в Майчин дом вече ще бъдат изследвани с най-ново поколение апаратура за безкръвни тестове за жълтеница, съобщават от здравното заведение. Клиниката по неонатлогия в най-голямата АГ болница у нас получи дарение апарат билирубинометър, който позволява неинвазивно изследване на кожата на бебетата и спестява болката от убождане за кръвна проба.Дарението е предназначено за най-малките пациенти на Майчин дом, много от които са недоносени и в кувьоз. Изследването с новата техника трае секунди и е напълно безболезнено. Апаратът работи само с допир до кожата и освен че е щадящ, той значително намалява риска от последващи инфекции, които е възможно да възникнат след убождането. Апаратът измерва натрупването на билирубин в кожата на бебетата. Билирубинът е багрило, което се образува при разпадането на червените кръвни телца и е една от причините за жълтеница.При бебетата жълтеницата е физиологично състояние и не протича като заболяването при възрастните. Обикновено се проявява в първите 2-3 дни след раждането, когато се правят проби за билирубин.„Проследяването на нивата на този пигмент е изключително важно, защото натрупването му в кожата е знак за опасност. То носи риск пигментът да премине кръвно-мозъчната бариера и да увреди мозъка“, заяви проф. д-р Боряна Слънчева, ръководител на Клиниката по Неонатология в „Майчин дом”.Апаратът дава бързи резултати и помага на специалистите да предприемат навременна реакция за лечение и терапия, като в същото време спестява ресурс за допълнителни консумативи и лаборатория за кръвни изследвания.Годишно в „Майчин дом“ се раждат около 4 000 бебета, а средно всяко пето от тях е недоносено. Високата концентрация на предтерминни раждания се дължи на специалния статут на болницата, която проследява патологични бременности и най-сложните случаи от цяла България.", "date": "2019.08.21", "title": "Нов апарат в Майчин дом изследва безкръвно новородените за жълтеница"}
{"url": "https://offnews.bg/obshtestvo/bez-voda-v-chasti-ot-zapaden-park-i-novi-iskar-709667.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран на ул. „Найчо Цанов“ в жк. „Западен парк“ налага спиране на водоподаването от 09:00 до 17:00 часа на ул. „Найчо Цанов“ между ул. „Сава Михайлов“ и ул. „Булина ливада“.Реконструкция на уличен водопровод в кв. „Славовци“ на Нови Искър налага спиране на водоподаването от 09:00 до 21:00 часа на ул. „Снежанка“, ул. „Летец“, ул. „Липите“ и ул. „Искърско дефиле“ между ул. „Победа“, ул. „Липите“, ул. „Породин“, ул. „Георги Сава Раковски“ от ул. „Победа“ до ул. „Додо Наков“.", "date": "2019.08.21", "title": "Без вода в части от Западен парк и Нови Искър"}
{"url": "https://offnews.bg/obshtestvo/babata-na-kristin-ot-sotiria-shte-sadi-lekaria-ot-speshna-pomosht-709730.html", "text": "Ще съдим лекаря, защото не оказа първа помощ на внучката ми, заяви бабата на починалата 7-годишна Кристин от сливенското село Сотиря. Болницата не беше подготвена за този тежък инцидент, каза още Милка Георгиева по бТВ. Детето беше изнасилено и пребито с камък, почина от раните си в сливенската болница. Обвинен за убийството му е , който направи пълни самопризнания. Д-р Недко Димитров, дошъл с линейката по сигнала за пребитото дете, . По думите му Георгиева му е попречила. Нито мога да продължа прегледа, понеже нямам достъп, тя врещи, крещи и го стиска... и при това положение аз нямам избор, по най-бързия начин трябва да го транспортирам до лечебно заведение”, разказа вчера д-р Димитров.Според Милка Георгиева линейката не е била оборудвана за тежкия случай. Тя очаква д-р Недко Димитров да бъде наказан и настоява той да си скъса дипломата на медик. Днес излизат резултатите от вътрешната проверка в Центъра за спешна помощ в Сливен, за да се реши ще бъде ли наказан д-р Недко Димитров. Междувременно от  заявиха, че нараняванията на Кристин са били несъвместими с живота.", "date": "2019.08.21", "title": "Бабата на Кристин от Сотиря ще съди лекаря от Спешна помощ"}
{"url": "https://offnews.bg/politika/bsp-pod-samnenie-e-chestnostta-na-izborite-v-stara-zagora-709731.html", "text": "Коалиция „БСП за България\" в Стара Загора очаква решението на ЦИК кой да е секретар на Общинската избирателна комисия в Стара Загора. Упълномощените представители на левицата настояват за секретарската позиция, заради това че Коалицията е втората по численост парламентарно представена политическа сила със 79 народни представители, което й отрежда квота от 4 представители в ОИК Стара Загора. В същото време ДПС е четвърта с 25 народни представители и ще има 2 представители в ОИК, като вторият член е в резултат на преизчислението (т. 12.2 от Решение № 600-МИ на ЦИК). „Следователно представителността на нашата Коалиция предполага предоставяне на тази втора по значение длъжност в ОИК на „БСП за България. Считаме, че всяко друго решение поставя под съмнение честността и прозрачността на изборния процес в Старозагорска община на предстоящите местни избори.\", подчерта лидерът на социалистите в Стара Загора Валентина Бонева, участник в политическите консултации при кмета, на които до споразумение не се стигна. Сред мотивите на левицата, посочени в „Особеното мнение\" са и следните факти:На произведените през 2015 г. местни избори Местна коалиция „БСП лява България – за Стара Загора\" спечели 6 545 гласа и има избрани 6 общински съветници в Общински съвет Стара Загора, докато партия „ДПС\" получи 1677 гласа и има 2 общински съветници. В работата си през този мандат съветниците от партия „ДПС\" изразяваха трайна подкрепа за политиката на управляващата общината ПП ГЕРБ. Следователно на територията на Община Стара Загора местната коалиция на „БСП за България\" представлява значително по-голям брой граждани в сравнение с ДПС и интересите на нашите съграждани заслужават длъжността секретар на ОИК да се предостави на наш представител.В Изборния кодекс ясно са разписани отговорностите на председател и секретар на ОИК (чл. 85, ал. 4 и ал. 6) – двамата подписват всяко решение и протокол на ОИК. Законодателят е предоставил това правомощие на секретаря на ОИК с цел осъществяване на контрол върху работата на ОИК от различните политически партии и като гаранция за законност, тъй като е недопустимо да е представител на една и съща политическа партия с председателя. Спазването на принципа за пропорционалност на представителството на парламентарно представените политически партии в състава на ОИК гарантира честно и прозрачно провеждане и на местните избори, поради което от особена важност е двете позиции – председател и секретар да бъдат заети от представители на най-големите парламентарно представени партии ГЕРБ и Коалиция „БСП за България\".От особена важност е участието на юристи в ОИК, които са носители на професионализъм в прилагането на изборните норми, залегнали в ИК. От страна на Коалиция „БСП за България\" е спазена препоръката на чл. 80, ал. 2 на ИК, членовете на ОИК да са преобладаващо юристи, като при квота от 4 членове, предлагаме 3 юристи, един от които – за секретар. Предложената от нас кандидатура е на юрист с богата професионална практика и с опит в предишни състави на РИК и ОИК. В същото време от партия ДПС предлагат за секретар кандидат, който няма юридическо образование.„Очевидно, безпристрастната преценка на изложените обстоятелства изисква назначаването на предложения от Коалиция „БСП за България\" кандидат за секретар на ОИК Стара Загора\", заяви Валентина Бонева.", "date": "2019.08.21", "title": "БСП: Под съмнение е честността на изборите в Стара Загора"}
{"url": "https://offnews.bg/analizi-i-komentari/stranata-ni-parva-v-es-po-broj-zaginali-pri-katastrofi-s-koli-spored-709729.html", "text": "България е на първо място в ЕС по брой загинали при катастрофи с леки коли на 1 милион жители.Това показва анализ на Евростат за 2017 г.. Характеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили с 64 смъртни случая на милион жители. Това е почти шест пъти повече от най-ниското съотношение в Малта - 11. Средният показател за ЕС е 23 смъртни случая на 1 милион при категорията леки автомобили, цитира анализа БТА. Според данните на Евростат при катастрофи с леки автомобили у нас са загинали 456 души, при катастрофи с пътнически автобуси - 5 души, при фатални инциденти с велосипедисти - 35 души, загиналите пешеходци са 118, като общия сбор на загиналите при пътни инциденти у нас надхвърля 700 души.Данни от доклад на МВР показват, че най-висок дял смъртност има при катастрофите с челен сблъсък между автомобили - близо половината от фаталните инциденти се дължат на подобен вид ПТП.МВР отчита също, че най-тежките последствия при ПТП с челен сблъсък се дължат на навлизане по някаква причина в лентата за насрещно движение, неправилно изпреварване, разсейване, задрямване и др. Пак по данни на МВР за периода 2011-2017 г. при ПТП с челен сблъсък са загинали 910 души, а ранените са 6 995, като по-голямата част от пострадалите нямат никаква вина за катастрофата.Черната статистика на пътните инциденти с фатален край само за първите 6 месеца на тази година показва 254 загинали и 3 653 ранени при близо 3 000 пътно-транспортни инцидента. Това означава по около 250 инцидента всеки месец и 42 убити българи средно на месец при автомобилни инциденти.През 2017 г. на територията на ЕС при пътни инциденти са загинали около 25 хиляди души или около 50 смъртни случая на 1 милион жители, показват още данните от анализа на Евростат.Разликите между държавите членки за броя на загиналите при ПТП варират от 30 смъртни случая на милион жители във Великобритания и Швеция - до над 90 в България и Румъния. Според Евростат Румъния държи лидерството по няколко вида категории смърт на пътя: по общ брой фатални инциденти - 99 на 1 милион, по смърт на пешеходци - 37 на 1 милион и по смърт на велосипедисти - 30 на 1 милион.В Малта има най-малко инциденти с фатален край при автокатастрофи - 11 на 1 милион. В Дания има най-малко инциденти с пешеходци - 3 на 1 милион. В Естония няма регистрирана смърт на мотоциклетисти, а в Люксембург и Кипър няма загинали велосипедисти, показват данните на Евростат.", "date": "2019.08.21", "title": "Страната ни първа в ЕС по брой загинали при катастрофи с коли, според Евростат"}
{"url": "https://offnews.bg/sviat/prezidentat-na-italia-zapochva-konsultatcii-za-novo-pravitelstvo-709741.html", "text": "Президентът на Италия Серджо Матарела започва консултации с партийните лидери в търсене на решение на политическата криза след оставката на премиера Джузепе Конте вчера.Днес Матарела ще се срещне с представители на малките партии. С основните политически сили италианският президент ще разговаря утре, завършвайки консултациите с партньора в управлението - движението \"Пет звезди\".По този начин италианският държавен глава ще провери дали има политическа воля за съставяне на ново правителство. Ако такава няма, той ще трябва да разпусне парламента три години и половина по-рано от планираното и да свика предсрочни избори. До оставката на премиера се стигна, след като лидерът на партия \"Лига\" Матео Салвини обяви изненадващо, че съюзът с антисистемното движение \"Пет звезди\" е мъртъв и призова за предсрочен вот.", "date": "2019.08.21", "title": "Президентът на Италия започва консултации за ново правителство"}
{"url": "https://offnews.bg/zdrave/otlagat-ofertite-za-targa-na-detskata-bolnitca-709742.html", "text": "Отварянето на офертите по обществената поръчка за изграждане на Национална детска болница, което беше насрочено за днес 21 август, се отлага за 12 септември. Това става ясно от решение на здравния министър Кирил Ананиев.Решението е от 26 юли и не е следствие от жалбите подадени в Комисията за защита на конкуренцията, които са постъпили по-късно на 6 август. Променя се и срокът, до който участниците могат да подават своите предложения – до 11 часа на 11 септември.Министерството внесе и някои промени в изискванията към участниците. В първоначалния вариант към потенциалните кандидати е имало условие през последните 5 години от подаване на офертата да са извършили поне една сходна дейност като строителство на жилищна сграда от поне 8 етажа. В променения вариант обаче се уточнява, че опитът на участниците трябва да е свързан конкретно със строителство на лечебно заведение.Междувременно от на Камарата на архитектите и от фирма „ВДХ\" постъпиха две жалби срещу обществената поръчка, като за втората стана ясно, че е отхвърлена. Според Камарата на архитектите и Камерата на инженерите избраната за строителство сграда, на територията на „Александровска болница\", не отговаря на изисквания за качество и безопасност.В мотивите на експертите се посочва, че в обявената обществена поръчка липсва изискване за изготвяне на основни проектни части, свързани с функционирането на сградата. В резултат ще се наложи да се предвидят допълнителни средства за изграждане на жизненоважните за една болница системи, за да може тя да функционира.В отговор на критиките МЗ обясни, че всички изисквания по Закона за обществените поръчки са спазени. Ведомството ще обяви допълнителен търг за строителен надзор по време на строителния процес.", "date": "2019.08.21", "title": "Отлагат офертите за търга на детската болница"}
{"url": "https://offnews.bg/zdrave/eksperti-belinata-chudo-koiato-se-predlaga-kato-panatceia-sreshtu-709748.html", "text": "Полиция и прокуратура затвориха лаборатория за белина „чудо”, предлагана като лекарство срещу рак и аутизъм. Miracle Mineral Solution (MMS) е опасен химикал, чието действие е сходно, но дори по-опасно от това на белината. Уеб сайтът, който предлага този препарат, беше закрит в момента, в който търговците разбраха за разследването на bTV.За „Тази сутрин” главният държавен здравен инспектор д-р Ангел Кунчев обясни, че продуктът е незаконен и няма произход, а човекът, който го продава, няма никаква лекарска квалификация.Експертът заяви, че себестойността на продукта е равна на стотинки, а в уеб страницата той се продава срещу 45 лв. за 200 мл. След акция на РЗИ–Бургас и полицията са иззети опасните препарати от лабораторията в Бургас.По думите на лекаря, само в САЩ са починали 7 души от подобни препарати, а стотици други са получили сериозни здравословни проблеми. Много хора отказват да подадат сигнал след употреба на подобни химикали, защото или се срамуват или не вярват на традиционната медицина.Експертът по обща и неорганична химия към БАН Нина Нанкова обясни, че въпросният продукт е по-опасен от белина. Според нея той е силен окислител, който при взаимодействие с вода образува киселини. Може да предизвика сериознираздразнения, изгаряния на очите и носната лигавица. Зависи от приетата доза и разреждане.Нанкова посочи, че в зависимост от погълнатото количество продуктът може да бъде смъртоносен. Също така MMS не е селективен дезинфектант – т.е. не убива само вредните бактерии, а дори и тези, които са полезни за тялото.Светослав Стаматов - човекът, който разпространява вредния продукт - заяви пред камерата на bTV, че „лекарството” не се използва за болести. Въпреки това на уеб страницата става ясно, че \"лекува\" заболявания, с които дори модерната медицина има все още трудности.По указание - течността трябва да се приема по 8 пъти на ден, както и да се впръсква 2-3 пъти. Освен в България, MMS е търсен продукт в редица страни, включително и в САЩ. Миналата седмица той беше определен от американската здравна администрация (FDA) като опасен за здравето продукт.", "date": "2019.08.21", "title": "Експерти: Белината 'чудо', която се предлага като панацея срещу рак и аутизъм, може да е смъртоносна"}
{"url": "https://offnews.bg/112/16-godishen-zaginal-kraj-zmejovo-premazan-ot-atv-to-si-709756.html", "text": "Тийнейджър загина след като изпусна контрола над АТВ в гориста местност край старозагорското село Змейово, съобщиха от полицията. Тялото на 16-годишното момче е открито след сигнал на мъж от селото, който се обадил на 112. Непосредствено до него е имало и обърнато с гумите нагоре АТВ.При извършения оглед на място полицията е установила самоличността на загиналия - 16-годишен младеж от село Ягода. По последна информация, той е управлявал АТВ-то, но е изгубил контрол над него. То се е преобърнало и го е затиснало.Младежът е получил тежка черепно-мозъчна травма, в резултат на която е настъпила и смъртта.Образувано е досъдебно производство.", "date": "2019.08.21", "title": "16-годишен загинал край Змейово, премазан от АТВ-то си"}
{"url": "https://offnews.bg/analizi-i-komentari/galap-interneshenal-povecheto-balgari-viniat-darzhavata-za-problemite-709770.html", "text": "Мнозинството българи обвиняват държавата за проблемите си. Според 46% от хората у нас са съгласни, че институциите са виновни за неуспехите в живота им, 42% не са съгласни с такова твърдение, а 12% нямат мнение. Данните са част от ежемесечната изследователска програма на „Галъп интернешънъл“. Изследването е проведено лице в лице в периода между втори и девети август 2019 г. сред 839 души и е представително за населението на България на възраст 18+. Максималното стандартно отклонение е ±3.5% при 50% дялове. 1% от извадката е равен на около 55 хиляди души. Най-младите респонденти между 18 и 25 г. (или тези, родени след преломната 1989 г.) в по-голяма степен са склонни да винят себе си, а не толкова държавата, за проблемите в живота си. Масовото мнение ясно се ориентира в защита на по-общото схващане за справедливост, дори и тя да е в противовес на законоустановените норми. 68% от участвалите в проучването пък споделят мнението, че най-важно е нещата в живота да са справедливи, а не винаги точно по закон, 19% казват, че това твърдение не се отнася за тях, а останалите 13% не могат да преценят. Това мнение се подкрепя от различни демографски групи.", "date": "2019.08.21", "title": "Галъп интернешенъл: Повечето българи винят държавата за проблемите си"}
{"url": "https://offnews.bg/kultura/il-volo-razprodadoha-arena-di-verona-709749.html", "text": "IL Volo разпродадоха концерта си в Arena di Verona на 24 септември, който ще бъде кулминация на турнето, с което отбелязват 10 блестящи години на сцената. Дни преди това очакваме младите италианци за два концерта в България – на 16 септември във Варна и на 18 септември в София. Те ще пеят със симфоничния орестър на БНР.Първата част на турнето им премина триумфално из Италия в началото на лятото – със старт от световната столица на културата Матера, през Рим, Централна Италия, родния град на Джанлука Джинобле Монтепагано, до Палермо и Таормина в горещата Сицилия.„Джанлука е елегантността и присъствието, Иняцио е радостта и благодарността, а Пиеро - силата и енергията.”, писаха италианските медии за тях.В световната си обиколка Il Volo представят новия си албум Musica с титулната песен Musica Che Resta, която зае трето място в тазгодишното издание на Санремо. В Musica Tour освен познатите класически и оперни изпълнения, Джанлука, Пиеро и Иняцио се разхождат в диапазона между популярни евъргрийни на световната музика и кавъри на емлематични италиански мелодии от миналото.Новата им програма включва авторските парчета Fino a Quando Fa Bene и Vicinissimo. Също така триото дава нов живот на любимите на италианците и феновете на италианската култура мелодии A Chi Mi Dice, People, Arrivederci Roma, Lontano dagli Occhi, Be My Love, La Voce del Silenzio, and Meravigliosa Creatura.Видеота на A Chi Mi Dice беше заснето на о.Капри и за радост на феновете скоро се очаква премиера на неговия making.Сега момчетата за кратко си почиват по плажовете на Ибиса и Сицилия. А след концерта в Арена ди Верона на 24 септември през есента ги очаква да обиколят големи градове в Латинска Америка – Сан Паоло, Буенос Айрес, Рио де Жанейро и Сан Салвадор.Преди дни Il Volo публикуваха във фейсбук позицията си в подкрепа на своя ментор и вдъхновител Пласидо Доминго.„Познаваме човека и голямата личност, напълно различен от начина, по който го представят днес. Човек изцяло отдаден на семейството си, на приятелството и на работата си, един от най-големите артисти на оперната сцена ”, написаха те. „Без да правим преценка на случващото се, заставаме близо до Пласидо и неговото семейство и се надяваме тази така невероятна история да се разреши по-скоро без прекалено страдание за нито една от страните”.Срещите на Il Volo с българската публика са на 16 септемри във Варна, ДКС и на 18 септември в София, зала Арена Армеец. Билети се продават в  и на касите на съответните зали.", "date": "2019.08.21", "title": "IL Volo разпродадоха Arena di Verona"}
{"url": "https://offnews.bg/ikonomika/razshiriavat-pristana-za-o-v-sv-anastasia-709768.html", "text": "Пристанът за превоз на туристи и пътници до о-в Света Анастасия ще бъде разширен.Правителството реши да се учреди безвъзмездно право на строеж върху два имота, част от морското дъно в границите на вътрешните морски води на България в Черно море, в полза на община Бургас. По този начин ще се направи разширение на съществуващия пристан за кораби за сезонен превоз на пътници на острова, ще се изгради убежище за малки плавателни съдове в акваторията на острова, както и защита на брега от вълните.Правото на строеж е учредено в съответствие с одобрения от министъра на регионалното развитие и благоустройството специализиран подробен устройствен план, съобщи правителствената информационна служба.", "date": "2019.08.21", "title": "Разширяват пристана за о-в Св. Анастасия"}
{"url": "https://offnews.bg/112/lavina-ot-zaplahi-za-bombi-dnes-u-nas-i-v-drugi-strani-v-evropa-obn-709773.html", "text": "Лавина от заплахи за бомби в София и страната днес - предупреждения за поставен взрив  на столичното летище, на още няколко летища, в редакции и др. Към момента проверките на спецотрядите показват, че сигналите са фалшиви.Според съобщение на МВР целта на съобщенията е да затруднят работния процес, като всички заплахи са се оказали неоснователни. Освен в България, вълна от предупреждения за бомби е имало и други страни от ЕС, допълват от полицията.В 9.20 ч. е получен злоумишлен сигнал на Терминал 1 на Летище София. Проверката не откри взривно устройство. Заплахи са получили и летищата в Пловдив, Варна и Бургас.Сигнал за бомба на летище Пловдив е бил получен в 11 часа в дежурната част на областната дирекция на МВР. \"Незабавно бяха предприети необходимите действия за обезопасяване на района. Преди минути щателната проверка приключи. Установи се, че става въпрос за злоумишлено обаждане\", съобщиха от полицията. За фалшив сигнал в сградата им съобщиха и \". Терористите заплашват, че ще взривят цялата сграда и пожелават на журналистите \"Приятен полет\". Съобщението е изпратено и до други институции и медии. Подателят е uran17@cock.li. Същият имейл доставчик - www.cock.li бе използван, за да се изпратят сигнали за бомби в училищата в Лос Анджелис през 2015 г., а съобщението се оказа фалшива новина. ", "date": "2019.08.21", "title": "Лавина от заплахи за бомби днес - у нас и в други страни в Европа (обновена)"}
{"url": "https://offnews.bg/obshtestvo/novo-ognishte-na-afrikanska-chuma-v-lovno-stopanstvo-vitoshko-studena-709751.html", "text": "Ново огнище на африканска чума (АЧС) е открито на територията на държавно ловно стопанство „Витошко-Студена“, където е намерено заразено диво прасе. Предстои да бъде издадена заповед за ограничаване на достъпа и дейностите в обхват от 200 кв. км, каза Дамян Дамянов, директор на Югозападното държавно предприятие. Четири са вече огнищата с африканска чума в горските територии, стопанисвани от предприятието.Заради откритото умряло диво прасе в района на Велинград, забранителната зона ще засегне и горските територии на Якоруда, където ще бъдат преустановени дърводобива, пашата и събирането на билки, гъби и горски плодове.Заради усложнената ситуация с африканската чума се предлага сезонът за груповото ловуване на дива свиня да бъде открит преди 1 октомври, каза Дамян Дамянов. ", "date": "2019.08.21", "title": "Ново огнище на африканска чума в ловно стопанство Витошко-Студена"}
{"url": "https://offnews.bg/politika/smeniat-shefa-na-nso-gen-diakov-napuskal-po-lichni-prichini-709776.html", "text": "Правителството даде съгласие генерал-майор Данчо Дяков да бъде освободен от длъжността началник на Националната служба за охрана, считано от 30 август т.г.В съответствие с чл. 7. т. 1 от Закона за Националната служба за охрана Президентът на Републиката освобождава началника на НСО след съгласуване с Министерския съвет.Генерал-майор Данчо Дяков се оттегля по свое желание и по лични причини, уточниха от НСО. Със свой указ президентът Румен Радев назначи Данчо Дяков на длъжността началник на Националната служба за охрана през март миналата година. ", "date": "2019.08.21", "title": "Сменят шефа на НСО, ген. Дяков напускал по лични причини"}
{"url": "https://offnews.bg/futbol/lokomotiv-plovdiv-predstavi-gonzo-kato-sporten-direktor-709778.html", "text": "Новият спортен директор на Локомотив Пловдив Георги Иванов – Гонзо бе представен днес пред медиите на специална пресконференция на Лаута. Той бе приветстван от изпълнителния директор Лазар Моллов.“Как се стигна до моето назначение?! Имахме разговори с г-н Крушарски. Локомотив има добра база. Би трябвало с моето присъствие и с усилията на целия колектив да подобрим нещата. Аз съм юноша на Локомотив, израснал съм тук, свързват ме много неща.Това е един от четирите клуба, заедно с Левски, ЦСКА и Ботев, който е базата на българския футбол. Трябва да направим така, че крачка по крачка Локомотив да настигне трите водещи отбора в България. С Дунав имаше доста хора и трябва да ги задържим на стадиона. Локомотив ме изгради като човек, като характер. Едно дете се изгражда от малко да бъде победител, да бъде отдаден на порфесията си.Имал съм и неприятни спомени в Локомотив. Бях треньор за един ден, но всичко е забравено, защото трябва да гледаме напред”, каза Георги Иванов, след което се върна към работота си в Левски.“Бях в тежки времена в Левски. Тогава нямаше такива финанси. Ще прозвучи като самохвалство, но последните два пъти, когато Левски влезе в Европа, с Ясен Петров направихме добър отбор. Нямаше обаче тази финансова сигурност и трябваше да продадем добрите играчи. Към Левски има голям интерес. Научил съм много неща.Без значение е какъв договор имаш. Може да е за пет години, а да си тръгнеш след два дни. Две години бях в Левски спортен директор, а договорът ми бе за помощник треньор, за да изкарам про лиценз. Един човек сам си извоюва позиците”, добави Гонзо.\"Локомотив е на гребена на вълната, но трябва да очакваме, че ще има и спадове, които няма да са приятни за хората. Трябва да мислим за бъдещето. Надявам се тази година най-малкото да влезем в шестицата, защото интересът ще е много по-голям да играеш с Левски, ЦСКА и Лудогорец”, завърши бившият нападател.", "date": "2019.08.21", "title": "Локомотив Пловдив представи Гонзо като спортен директор"}
{"url": "https://offnews.bg/futbol/ronaldo-zabolia-me-mnogo-ot-obvineniata-v-iznasilvane-709757.html", "text": "Португалската мегазвезда на Ювентус Кристиано Роналдо бе обвинен в изнасилване миналата година, след като бившият модел Катрин Майорга поднесе жалба през септември, че е била сексуално насилена от футболиста през 2009 в хотелска стая в Лас Вегас.Случаят бе прекратен в съд в Невада през юни, въпреки че не стана ясно дали Роналдо е постигнал съгласие с модела. Той отхвърли обвиненията, въпреки че според информациите е признал, че е платил на Майорга по-рано.\"Когато хората се съмняват в честта ти, това те наранява“, сподели той. \"Боли много, защото имам голямо семейство, съпруга и интелигентно дете, което разбира много неща. Това е случай, за който не ми е удобно да говоря. Но още веднъж, невинността ми бе доказана. Това ме кара да се гордея“, сподели настоящата звезда на Ювентус и бивша такава на Манчестър Юнайтед и Реал Мадрид, цитиран от БГНЕС.Португалецът намекна, че следващата година може да е последната в кариерата му. “Може би, ще завърша кариерата си догодина…но мога да играя и до 40 или 41“, сподели той.“Не знам. Това, което винаги казвам, е да се наслаждаваш на момента”. Роналдо има пет Шампионски лиги (четири с Реал и една с Манчестър Юнайтед), като помогна на Ювентус да триумфира за осми пореден път със Скудетото миналия сезон. Той заяви, че иска да остане на върха на световния футбол.“Има ли други футболисти с повече рекорди от мен? Не смятам, че има такива“, завърши уверено 34-годишният футболист.", "date": "2019.08.21", "title": "Роналдо: Заболя ме много от обвиненията в изнасилване"}
{"url": "https://offnews.bg/politika/kandidatat-na-demokratichna-balgaria-borislav-ignatov-bez-koli-v-tcen-709766.html", "text": "Кандидатът за кмет на София на обединението „Демократична България\" Борислав Игнатов се обяви против колите в историческия център на София.„Автомобилът в града е като тъщата, трябва да имате добри отношения с нея, но ако я слушате за всичко и тя е единствената жена в живота ви, имате проблем“, коментира метафорично Игнатов на работна закуска с журналисти, цитирайки свой колега.Световната практика показва, че централните части на градовете са пешеходни, посочи кандидатът на десните. Според него в зоната около жълтите павета и пред Двореца не бива да има автомобилен трафик. Това може да се изпълни с минимални средства, така че движението и паркирането да бъдат изместени по периферията на историческия център, добави той.Трябва да се направи и ревизия на Центъра за градска мобилност и преразглеждане на маршрутите на градския транспорт, бе друг акцент в изказването му.На въпроса за , архитектът съобщи, че според него той би трябвало да бъде демонтиран, а на негово място да се озелени. Въпреки това изрази готовност да се допита до хората и те да решат съдбата на монумента.Кандидатът за кмет на „Демократична България“ коментира и темата за небостъргачите. Според него тези сгради са „добри технологично, но тяхното място трябва да бъде добре обмислено“, а мястото им не е в историческия център и във визуалните коридори, а в периферията на града.  Относно проблема със застрояването на междублоковите пространства Игнатов обяви, че \"трайното истинско решение е Столичната община да откупи тези имоти, да ги отчужди на приемлива цена и да ги превърне в зелени площи, както е предвидено. Това е решението.“", "date": "2019.08.21", "title": "Кандидатът на Демократична България Борислав Игнатов: Без коли в центъра на София"}
{"url": "https://offnews.bg/zdrave/lichnite-lekari-iskat-strog-red-za-imunizatciite-patcientite-da-zapi-709767.html", "text": "Уведомяването на подлежащите на ваксиниране за техните права и задължения, за ползите от ваксините, за рисковете от съответното инфекциозно заболяване и т. н. да се извършва от МЗ и НЗОК и други държавни институции и неправителствени организации, като за целта се използват всички възможни информационни канали.Това предлагат от Националното сдружение на общопрактикуващите лекари в становище до МЗ, НЗОК, Комисията по здравеопазване в НС и медиите по повод Проекта за промени в Наредбата за имунизациите у нас.От сдружението препоръчват да се въведе нов текст, който регулира взаимодействието със здравните медиатори по места.Предлага се родителите и пълнолетните лица, които подлежат на имунизация, да се задължат да търсят информация за предстояща имунизация с насрочване на ден, дата и час за манипулацията. Пропускането на датата и часа да се счита за неявяване и да се санкционира от РЗИ. Според предвидените в закона за здравето санкции глобата за родител или настойник при първо неявяване за задължителна имунизация е от 50 до 100 лева, а за повторно неявяване – от 100 до 200 лева.От сдружението подчертават необходимостта от създаване на Единен електронен национален регистър на имунизациите, чрез който да се следи целият процес по имунизиране на населението.Предлага се още лицата, които са отказали да бъдат имунизирани, да удостоверяват отказа си с подпис в амбулаторен лист, в който се вписва код „Имунизация непроведена поради отказ на пациента“.В становището си общопрактикуващите лекари подчертават необходимостта от уеднаквяване на изискванията за възрастта при поставяне на имунизациите и реимунизациите по национални програми и на задължителните имунизации, защото различните изисквания за възрастта на извършване на имунизациите поражда объркване у лекарите и родителите.Според личните лекари въвеждането на допълнителна доза при ДТК е добро решение с оглед променената заболеваемост от коклюш. Премахването на третия прием на ваксината срещу пневмококови инфекции при бебета и отпадането на пробата Манту и евентуално ваксина БЦЖ при 11-годишните обаче според тях буди сериозни притеснения за колективния имунитет, предотвратяването на епидемични взривове, намаляването и изкореняването на тези заболявания в национален мащаб.", "date": "2019.08.21", "title": "Личните лекари искат строг ред за имунизациите - пациентите да записват час и да има глоби при неявяване"}
{"url": "https://offnews.bg/112/zemedeletc-nameri-choveshki-kosti-kraj-s-gradeshnitca-709747.html", "text": "Земеделец от врачанското село Градешница е открил останки, наподобяващи човешки кости, в нивата си, съобщи ОД на МВР Враца.Сигнал за това е получен на 20 август на телефон 112.Останките са намерени в землището на селото. Образувано е досъдебно производство.В същия ден МВР съобщи и за намерени и за намерени разчленени човешки тела в село Негован, Софийска област.Жителите на столицата и областта бяха призовани да сигнализират на тел. 112 или в най-близкото поделение на МВР, ако имат информация за липсващи от месец май съседи или близки - жена на предполагаема възраст 45-55 години и мъж на възраст между 65-75 години, съобщи МВР.Ден по-рано мъж откри мумифицирано тяло в наследствената си къща в с. Антимовокрай Видин. Тялото засега е с неустановена самоличност.", "date": "2019.08.21", "title": "Земеделец намери човешки кости край с. Градешница"}
{"url": "https://offnews.bg/ikonomika/ivan-georgiev-its-tollpass-shte-osiguri-zaplashtane-na-tol-taksi-onl-709777.html", "text": "- „Интелигентни трафик системи“ АД вече има един осъществен проект – уеб платформата за продажба на електронни винетки, която стартира през януари 2019 г. Ако го сравните с настоящия Ви проект за тол таксуване на тежкотоварни автомобили, какво е различното?- Като първи етап ИТС разработи и успешно въведе в експлоатация  - Vinetki.bg. Този първи етап изискваше сериозна работа и инвестиции. В сравнение с толинга за тежкотоварни автомобили, тази част от целия проект е в пъти по-малка.Системата за отчитане и събиране на тол такси от тежкотоварни автомобили е значително по-сложна. В момента работим по изграждането на . В продължение на месеци проектантите на системата планират всеки детайл; само отделните бизнес процеси, и то на най-ниско ниво, са близо 200. От конкретната ни работа мога да споделя, че само представянето им, без дискусиите на отделните бизнес процеси, отнема около пет дни. Затова не е лесно с няколко думи да се представи сложността на системата за заплащане на тол такси.- Увеличават ли се онлайн продажбите на електронни винетки чрез уеб платформата Vinetki.bg? Усъвършенствате ли я с оглед нуждите на шофьорите?- Всички знаем, че през летния сезон трафикът на чуждестранни туристи през страната се увеличава. За да ги улесним, онлайн порталът Vinetki.bg вече . До старта на тол системата всички категории превозни средства – както лекотоварните, така и тежкотоварните, трябва да притежават винетки, за да се движат по платената пътна мрежа.Също така, от 1 юли 2019 г., може да се закупи електронна винетка както от интернет сайта Vinetki.bg, така и от TollPass.bg. И от двете платформи на „Интелигентни трафик системи” АД онлайн покупката става чрез банкова карта. Онлайн плащанията минават през Борика и те обработват банковите детайли за сметки и номера на карти.Тенденцията е да се увеличават онлайн продажбите, все повече клиентите свикват със спецификата на продукта електронна винетка и разбират колко бързо и удобно е да заплатиш винетната такса онлайн.Разбира се, електронни винетки може да бъдат заплатени и в брой в над 7000 точки за продажба на изградената от ИТС партньорска мрежа: бензиностанциите ОМВ, ЛУКОЙЛ, Еко България, Петрол, магазините на А1, касите на EasyPay, сервизните центрове Тахо Венци и клоновете на Български пощи.- Как ще обслужвате потребителите след старта на тол системата? Какво предвиждате като услуги за тях?- Със стартирането на новата тол система в България \"Интелигентни Трафик Системи\" АД, като партньор на АПИ, ще осигури за своите клиенти високотехнологично решение за отчитане на тол такси. Специално внимание отделихме как да създадем бранд, който да е лесно разпознаваем за клиентите и асоциира услугата с бранда. Така се спряхме на TollPass.Българската електронна тол система е базирана на технология за глобално сателитно позициониране и GSM технология за предаване на данни. За функционирането на системата не е необходима допълнителна инфраструктура като тол станции, бариери или каси за плащане. Основен елемент на решението за тол таксуване, предлагано от ИТС, е бордовото устройство TollPass, което се инсталира в автомобилите, подлежащи на таксуване.Бордовото устройство автоматично отчита ползването на платената пътна мрежа чрез засичане на изминатото разстояние и в зависимост от класа на пътя и характеристиките на превозното средство - общо тегло, емисионен клас и брой оси. Чрез GSM модула в бордовото устройство данните се изпращат в реално време към  за изчисление на дължимата тол такса.За да осигурим качествено обслужване на подобна обществена услуга с потребители на различно ниво на технически познания, както от България, така и от чужбина, изграждаме толинг платформа за пътни такси за тежкотоварни автомобили - TollPass.bg.За големите компании и професионални превозвачи предвиждаме обслужване на място чрез персонални мениджъри.Разработваме портала за самообслужване, в който всеки ще може да закупува еднократни маршрутни карти, да заяви бордово устройство, като избере начин на плащане: с предплатена сметка или абонамент; да добавя, премахва и управлява своите превозни средства; да преглежда своите сметки и изтегля съответните фактури; да заплаща дължимия тол по банков път, с банкова или горивна карта. Системата за отчитане и събиране на тол такси от тежкотоварни автомобили е значително по-сложна, в сравнение с тази за покупката на електронни винетки. Като сравнение - софтуерната платформа за продажба на винетки използва близо 40 сървъра, а цялостната система за тол такси ще използва над 150 сървъра. В продължение на месеци проектантите на системата планират всеки детайл. В момента разработваме високотехнологичен продукт, който интегрира множество софтуери от различен тип: система за пътно таксуване; система за маршрутизация и локиране, така нареченият mapmatcher; ERP система, управляваща логистиката, финансите и отчетността и осигуряваща оперативните справки; BI система за бизнес анализи и общ мониторинг на системите и тяхната непрекъсната работоспособност; уеб платформа за продажба на електронни винетки (Vinetki.bg); толинг платформа за пътни такси за тежкотоварни автомобили (TollPass.bg); интеграционна платформа за връзка с партньори чрез уеб услуги; система за управление на задачи (т.нар. тикетинг система), софтуер за управление на кол центъра и интеграция със системата за управление на задачи.В работата по проекта участват над 100 висококвалифицирани специалиста от България, Австрия, Германия, Франция, Полша и Великобритания и още над 10 софтуерни доставчика с техните собствени експерти. В това число не влизат софтуерните специалисти на партньорите на „Интелигентни трафик системи“ АД, както и големите търговски вериги, които също интегрират и имплементират системата в своите собствени платформи.- Кое е най-голямото предизвикателство за Вас и за екипа на „Интелигентни трафик системи“ при разработката и въвеждането на системата за пътно таксуване TollPass?- От професионална гледна точка разработването и въвеждането на нашия продукт е предизвикателство, свързано изцяло с положителни емоции, тъй като създаваме нещо ново, което до сега не е прилагано в България, а и в много от европейските държави. България въвежда модерен тип тол система и за всеки специалист е професионално предизвикателство да е част от този процес, който обаче е дълъг, сложен и много отговорен, изисква много енергия, търпение, инвестиция на финансови средства и човешки труд.Не по-малко предизвикателство e и отговорността, която сме приели за наша, да обясним какво върши нашият екип, защото то е в интерес на българското общество и на нашите клиенти. Високите технологии, преведени на разбираем език и достъпни чрез нашите изключително лесни за използване от всеки платформи, директната комуникация с потребителите, са нашата цел и мисия, към които се стремим и изпълняваме.", "date": "2019.08.21", "title": "Иван Георгиев, ИТС: TollPass ще осигури заплащане на тол такси онлайн и в брой чрез партньорската си мрежа"}
{"url": "https://offnews.bg/tehnologii/apple-investira-6-miliarda-dolara-v-novata-si-strijming-platforma-709750.html", "text": "Повече от 6 милиарда долара инвестира Apple за създаването на нова стрийминг платформа – AppleTV+. Чрез нея технологичният гигант планира да привлече повече потребителите с оригинално съдържание, което включва собствени сериали и филми. Очаква се тя да бъде пусната преди 12 ноември, за когато е планиран стартът на Disney Plus, съобщава Daily Мail.Според Financial Times компанията разработвала аналог на Netflix в продължение на няколко години. През 2017 година, за да оглавят проекта, са поканени Джейми Ерлихт и Зак Ван Амбург - бивши мениджъри в Sony Pictures.В началото отпуснатият бюджет се равнявал на 1 милиард долара, но той достига до 6 милиарда, тъй като компанията се стреми да създаде библиотека с оригинално съдържание, което да е конкурентна. Дори и сумата да ни звучи космическа, тя е много скромна пред инвестицията на Netflix, който миналата година похарчи 13 милиарда долара за оригинално съдържание, а очакваният им бюджет тази година е около 14 милиарда долара.Месечният абонамент ще бъде 9,99 долара, като потребителите ще имат достъп и до съдържание на HBO и CBS, с които компанията вече има договори.Само за създаването на сериала The Morning Show с участието на Дженифър Анистън и Рийз Уидърспун са дадени неколкостотин милиона долара, като отделните епизоди са излезли по-скъпо, отколкото са стрували тези на \"Игра на тронове\" на HBO - по около 15 милиона долара.", "date": "2019.08.21", "title": "Apple инвестира 6 милиарда долара в новата си стрийминг платформа"}
{"url": "https://offnews.bg/obshtestvo/predi-20-godini-kostov-sofianski-i-bakardzhiev-gledaha-parvia-vzriv-709781.html", "text": "На 21 август преди 20 години започва разрушаването на мавзолея на комунистическия вожд Георги Димитров в центъра на София. Премиерът тогава Иван Костов, кметът Стефан Софиянски и строителният министър Евгений Бакърджиев, който ръководи събарянето, наблюдават рамо до рамо първият взрив от терасата на Държавно управление Архиви на \"Московска\". Първата експлозия обаче само наклони масивната сграда, която пада след серия взривове цяла седмица. Подземията, останали на мястото на съборения мавзолей на Георги Димитров, ще стават музей за съвременно изкуство. На три нива под земята ще се създаде и хранилище за паметници, предназначени за външно поставяне. До 2016 г. подземията не съществуваха в правния мир, нямаше ги нито в кадастъра, нито в който е да е държавен документ. След съгласуване с държавните институция Столична община стана техен собственик, а проектът за музей става възможен след съгласуване с НСО, заради бункерите и лабиринтите, свързани със сигурността в района. ", "date": "2019.08.21", "title": "Преди 20 години: Костов, Софиянски и Бакърджиев гледаха първия взрив на мавзолея"}
