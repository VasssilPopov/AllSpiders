{"url": "https://offnews.bg/sviat/gruevski-podade-ostavka-kato-deputat-prez-fejsbuk-704520.html", "text": "Осъденият депутат от парламента на Северна Македония и бивш премиер Никола Груевски обяви днес от Унгария, където получи политическо убежище, че ще подаде оставка като депутат, съобщава БТА.Груевски, който през ноември миналата година избяга в Унгария, за да не влезе в затвора, написа в своя профил във Фейсбук, че обвиненията срещу него са неоснователни и няма да се поддаде на опозиционната пропаганда.Въпреки това е взел решение да подаде оставка. Той допълва, че през следващите дни официално ще уведоми северномакедонския парламент за решението си.Груевски казва още, че благодари на депутатите от ВМРО-ДПМНЕ, че са издържали на натиска и са запазили принципните на Конституция и международно право.Никола Груески завършва изявлението си с думите „Да живее Македония!”", "date": "2019.06.01", "title": "Груевски подаде оставка като депутат през Фейсбук"}
{"url": "https://offnews.bg/sviat/donald-tramp-pokani-vladimir-zelenski-na-ofitcialna-vizita-v-sasht-704523.html", "text": "Украинският президент Владимир Зеленски получи покана от американския президент Доналд Тръмп да посети Вашингтон в официално посещение. Информацията беше потвърдена от администрацията на украинския лидер, предават TACC и Агенция \"Фокус\".\"Президентът на Украйна Владимир Зеленски благодари на президента на Съединените американски щати Доналд Тръмп за поканата за официално посещение във Вашингтон\", заяви пресслужбата на президента на Украйна.Зеленски също така подчерта, че законопроектът за засилване на подкрепата за Украйна, който бе внесен в Камарата на представителите на Конгреса на САЩ, е важен сигнал за силно стратегическо партньорство между двете страни.\"Благодаря на Съединените американски щати за постоянната подкрепа за териториалната цялост на Украйна\", каза той.По-рано изданието „Зеркало недели”, цитирайки собствените си източници, заяви, че по време на срещата между Тръмп и Зеленски ще се проведе съществена дискусия за уреждането на конфликта в Донбас, както и за реални бизнес проекти. Според публикацията, поканата от Тръмп до Зеленски е получена в петък, 31 май.Законопроектът \"За осигуряване на подкрепа за Украйна за защита на независимостта, суверенитета и териториалната цялост\", представен в Камарата на представителите на САЩ, има за цел да укрепи отбранителните способности на украинската държава, по-специално чрез прехвърляне на оръжия, продажба на военни отбранителни средства и укрепване на възможностите на Украйна да противодейства срещу кибератаки.Списъкът с оръжия, които могат да бъдат прехвърлени в Украйна, се допълва от противотанкови, противокорабни и противовъздушни системи. Документът също така предвижда предоставянето на Украйна на статута на главен военно-политически съюзник на САЩ.", "date": "2019.06.01", "title": "Доналд Тръмп покани Владимир Зеленски на официална визита в САЩ"}
{"url": "https://offnews.bg/sviat/blizo-2000-zhalti-zhiletki-protestirat-dnes-v-parizh-704530.html", "text": "Между 1000 и 2000 души участват в днешните протестни акции на \"жълтите жилетки\" по улиците на Париж, съобщи Франс прес.\"Социална справедливост, фискална справедливост\" и антикапиталистически лозунги скандират хората от шествието.В 29-ия ден на протест в Париж има две демонстрации. Първата група протестиращи потегли от площад \"Данфер-Рошро\" в 14-и район на столицата. Още една група \"жълти жилетки\" се отправи по булевард \"Фош\", а крайна точка и на двете групи ще бъде Площадът на нацията, където вечерта ще проведат общ митинг, съобщи ТАСС.През последните седмици мобилизацията на протестното движение отслабва. На 18 май \"жълтите жилетки\" бяха около 15 500 в цяла Франция, а на 25 май бяха 12 500.", "date": "2019.06.01", "title": "Близо 2000 'жълти жилетки' протестират днес в Париж"}
{"url": "https://offnews.bg/sviat/povdignaha-obvinenia-na-kapitana-na-koraba-predizvikal-intcidenta-v-b-704527.html", "text": "Капитанът на речния круизен кораб, който се сблъска с по-малък кораб в река Дунав, е бил обвинен за инцидента в Будапеща, предаде Франс прес, цитирана от БНТ.При инцидента загинаха седем южнокорейски туристи, а още 21 души са безследно изчезнали.Представител на съдебните власти в Будапеща съобщи, че срещу украинския капитан на круизния кораб са били предявени обвинения за инцидента, като той не е дал допълнителни показания за случая.Капитанът на круизния кораб беше задържан в четвъртък за разпит, във връзка със „застрашаването на водния трафик, довело до множество смъртни случаи“, един ден, след като кораба му се сблъска с по-малък плавателен съд, транспортиращ предимно южнокорейски туристи. След сблъсъка плавателния съд се преобърна и потъна в оживен участък на река Дунав.", "date": "2019.06.01", "title": "Повдигнаха обвинения на капитана на кораба, предизвикал инцидента в Будапеща"}
{"url": "https://offnews.bg/sviat/ek-shte-poiska-ot-chehia-da-varne-17-miliona-i-400-hiliadi-evro-evrosu-704524.html", "text": "Европейската комисия ще поиска от Чехия да върне 17 милиона и 400 хиляди евро, изплатени неправомерно под формата на субсидии на холдинг, контролиран от премиера Андрей Бабиш, съобщава АФП, цитирана от БНР.Това твърдят чешки медии, като се позовават на проект на доклад от одитна проверка, извършена в началото на тази година по поръчение на Комисията.При одита е било установено, че милиардерът Бабиш е продължил да получава постъпленията от холдинга \"Агроферт\" дори след като през февруари 2017-а го прехвърлил на два попечителски фонда. Това го е поставило в конфликт на интереси, тъй като в качеството си на политик е вземал меродавните решения за разпределението на еврофондовете.Самият премиер отхвърли твърденията в чешкия печат като \"мръсна лъжа\". Бабиш увери, че финансите на \"Агроферт\" са изрядни и че няма да се наложи Чехия да връща пари на Евросъюза.", "date": "2019.06.01", "title": "ЕК ще поиска от Чехия да върне 17 милиона и 400 хиляди евро евросубсидии"}
{"url": "https://offnews.bg/izvan-terena/katalunski-futbolen-shef-cherpi-igrachite-sas-striptijz-video-704525.html", "text": "Футболен шеф от Каталуния почерпи играчите със стриптизьорка в съблекалнята след изкачване в по-горна дивизия. Любопитната случка стана в отбора на Еспортиво Лянка от градчето Жирона в близост до Барселона.Клубът се класира за втора дивизия на първенството в провинцията. Дамата е била поканена от секретаря на клуба Франческо Ромеро, който извадил лични пари за шоуто. Видето от танца й пред разгорещените футболисти стана хит и обект на критики. Президентът на клуба Жорди Но се разграничи от действията на секретаря.\"Извиняваме се на всички. Беше късно да предотвратя влизането й в съблекалнята. Това съвсем не беше моя идея. Тази история е черно петно върху историята на клуба ни\", коментира Но.", "date": "2019.06.01", "title": "Каталунски футболен шеф черпи играчите със стриптийз (видео)"}
{"url": "https://offnews.bg/futbol/mesi-nejmar-i-suares-si-pishat-v-tajna-grupa-704521.html", "text": "Суперзвездата на Барселона Лионел Меси разкри, че често си пише с бившия си съотборник в състава на каталунците Неймар. Напоследък се спекулира усилено, че бразилецът работи по своето завръщане на \"Камп Ноу\".\"\", сподели Меси.Аржентинецът говори пред Fox Sports Argentina, готвейки се за участие в Копа Америка с националния си отбор. До момента той има три загубени финала в турнира, както и второто място на Мондиал 2014 с екипа на южноамериканците.\"\", каза Меси.", "date": "2019.06.01", "title": "Меси, Неймар и Суарес си пишат в тайна група"}
{"url": "https://offnews.bg/obshtestvo/780-protivogradni-raketi-sa-izstreliani-vchera-nad-iuzhna-balgaria-704536.html", "text": "780 ракети са изстреляни от Агенцията за борба с градушките (ИАБГ) през вчерашния ден над Южна България. Обработени са 59 градоопасни облака, които са минали над защитаваната територия.Комисии към Областна дирекция ,,Земеделие\" ще оценяват пораженията от падналата вчера градушка в района на селата Змейово, Кирилово, Ракитница и Хрищени, които са на територията на област Стара Загора. Към момента не е възможно да се направи обследване, тъй като площите са все още под вода и това не позволява да се установят щетите. Веднага щом водата се оттече, щетите ще бъдат описани.Село Змейово, което е най-засегнато от градушката, не се намира в защитавана от ИАБГ територия. То е разположено между защитаваните територии на регионална дирекция с. Петрово и с. Тъжа. От ракетни площадки на двете дирекции са изстрелвани ракети на предел към облака, минал над населеното място. Поради забранена зона за стрелба, заради военни обекти, не е възможно построяването на междинна ракетна площадка край селото. Останалите три села Кирилово, Ракитница и Хрищени попадат в защитаваната територия от ИАБГ и в следствие на изстреляните ракети са минимизирани щетите.Припомняме, че държавата прилага нотифицирана държавна помощ за компенсиране на разходите при 100% напълно пропаднали площи. За нея могат да кандидатстват само регистрирани земеделски. Заявления ще се приемат в Общинска служба „Земеделие\" – Стара Загора.", "date": "2019.06.01", "title": "780 противоградни ракети са изстреляни вчера над Южна България"}
{"url": "https://offnews.bg/politika/tcik-niama-greshka-pri-razpredelenieto-na-mandatite-za-evroizborite-704531.html", "text": "Няма грешка в изчисленията при разпределението на мандатите за евроизборите по отношение на избора на Радан Кънев за евродепутат. Просто проф. Мирчев не е прочел Методиката за Изборния кодекс, където пише защо не се вземат предвид тези гласове. Това коментира говорителят на ЦИК Александър Андреев.По-рано днес проф. Михаил Мирчев заяви, че има измама в избирането на Радан Кънев и \"Демократична България\" остава под чертата.\"Няма такъв момент в който, тези гласове не могат да влязат в изчисленията, защото това са действителни гласове (гласовете \"Не подкрепям никого\", бел. ред.), но сами по себе си те не отиват към нито един кандидат\", обясни грешката на социолога Андреев.", "date": "2019.06.01", "title": "ЦИК: Няма грешка при разпределението на мандатите за евроизборите"}
{"url": "https://offnews.bg/futbol/previshena-skorost-e-prichinata-za-katastrofata-na-hose-antonio-rejes-704537.html", "text": "Превишена скорост е най-вероятната причина за трагичния инцидент, при който днес загина бившият футболист на испанския национален отбор Хосе Антонио Рейес, съобщават медиите на Пиринеите.Според информациите автомобилът, с който пътувал бившият халф на Севиля, Арсенал и Реал Мадрид, излязъл от пътя край родния му град Утрера и избухнал в пламъци.Първоначалните данни сочат, че возилото се е движело с около 200 км/ч. До момента обаче не се съобщава за сблъсък с друго превозно средство.Загинал е и братовчедът на футболиста - Хонатан Рейес, а другият му братовчед - 23-годишният Хуан Мануел Калдерон, е приет в болница с 60 процента изгаряния по тялото.", "date": "2019.06.01", "title": "Превишена скорост е причината за катастрофата на Хосе Антонио Рейес (видео)"}
{"url": "https://offnews.bg/futbol/berbatov-niakoi-hora-spirat-s-futbola-na-32-33-az-se-radvah-na-po-go-704538.html", "text": "Бившият национал Димитър Бербатов разкри в предаването \"Ничия земя\" по NOVA с какво се занимава сега, когато изглежда дните му във футбола са назад в миналото. Той изрази и радостта си, че е имал дълга кариера, продължила до 37-годишната му възраст.\"\", заяви Бербо и разкри методите си на възпитание и дали е срещал подкрепа като малък.\"\", каза нападателят и разкри откъде черпи вдъхновение.\"\", сподели Бербо и разкри дали няма пръст в това, че първата загуба в Европа на сър Алекс е в Дупница.\"\", сподели Бербо.", "date": "2019.06.01", "title": "Бербатов: Някои хора спират с футбола на 32-33, аз се радвах на по-голямо дълголетие"}
{"url": "https://offnews.bg/tenis/koj-koj-e-ot-igra-na-tronove-v-sveta-na-tenisa-704529.html", "text": "Хитовият сериал \"Игра на тронове\" още предизвиква коментари седмици след края си, а тенис легендата Джон Макенроу също не остана безразличен към поредицата и направи своя версия.Американецът се вдъхнови и набързо разпредели ролите, като не даде такава на родната тенис звезда Григор Димитров.\"Джон Сноу - лесно е? Има същата красива коса, смятаха го за мъртъв, печели всички битки, макар никога да не е обявявал амбициите си да седне на трона. Кой друг освен Роджър Федерер.Новак Джокович събира армия от праведни и иска равенство за всички в тениса. Опиташ ли се да го измамиш, яхва дракона и изпепелява всичко по пътя си като Денерис Таргериен.Саша Зверев определено е Роб Старк. Млад, красив, безстрашен, но го убиват в началото. Същото се случва и със Саша в турнирите от Големия шлем.Фернандо Вердаско е като Крал Дрого. И двамата изглеждат страхотно без ризи, но участието им не продължава дълго.Джейми Ланистър - Кралеубиеца. Опитва се да свали Роджър Федерер от престола и това е... Рафаел Надал.Момичето, което предизвиква болка на всеки. Кралицата, която заслужава възхищение. Серина Уилямс е Санса Старк.Не е тук, но никога няма да бъде забравен. Анди Мъри е като Нед Старк. Лоялен към семейството и родината, но губи главата си заради това.Също като злата кралица Церсей Ланистър - всеки мъж я обича, а всяка жена я мрази... Мария Шарапова.", "date": "2019.06.01", "title": "Кой кой е от \"Игра на тронове\" в света на тениса"}
{"url": "https://offnews.bg/sviat/megan-markal-e-zlobna-smiata-prezidentat-donald-tramp-704498.html", "text": "Американският президент Доналд Тръмп заяви, че съпругата на британския принц Хари - Меган Маркъл, е „злобна“.Той коментира изказвания на херцогинята в миналото, когато като американска актриса е била доста критична към Тръмп. „Не знаех, че тя е била злобна“, каза Тръмп, отговаряйки на въпрос на вестник „Сън“ по повод на думи на Маркъл за него, съобщи БНТ. „Убеден съм, че тя отлично ще се справи като част от британското кралско семейство“, добави обаче американският президент, който ще бъде на държавна визита във Великобритания от 3 до 5 юни.  ", "date": "2019.06.01", "title": "Мегън Маркъл е злобна, смята президентът Доналд Тръмп"}
{"url": "https://offnews.bg/futbol/ot-levski-otrichat-za-uvolnenia-v-administratciata-704533.html", "text": "Ръководството на Левски потвърди официално новината за раздялата с директора на ДЮШ - Даниел Боримиров, както и с главния методист Нестор Юруков. \"Сините\" обаче са категорични, че към този момент няма други административни промени в клуба.По-рано днес се завъртя информацията, че от работа си на \"Герена\" са лишени администраторът Райко Екимов и шофьорът на клубния автобус Дафин Балабанов-Дафо. Пред освобождаване пък бил пресаташето Петър Мисов. Спрягаха се дори имена на техните наследници. Засега обаче и тримата запазват позициите си. Ето какво информират \"сините\":\"ПФК Левски прекрати договорните си отношения с директора на детско-юношеската школа на клуба Даниел Боримиров и главния методист Нестор Юруков. Техните наследници ще бъдат обявени официално в най-скоро време.Пожелаваме на един от най-големите футболисти в историята на клуба Даниел Боримиров и на г-н Юруков успех в новите начинания и им благодарим за огромните усилия да съхранят школата на Левски в последните изключително трудни за клуба години.Други административни промени в клуба не са извършвани\", информира levski.bg.", "date": "2019.06.01", "title": "От Левски отричат за уволнения в администрацията"}
{"url": "https://offnews.bg/izvan-terena/vizhte-naj-zabavnite-gafove-vav-fifa-19-za-tozi-sezon-video-704497.html", "text": "Най-известният футболен симулатор FIFA 19 предизвика истински фурор сред геймърите, благодарение на видимо подобрената графика и някои интересни нововъведения.Все пак няма игра, която да е идеална и без \"бъгове\" (дефекти/грешки). Много от тях могат да бъдат изключително забавни.Видеото, на което попаднахме този път е с най-комичните гафове, както на симулатора, така и на различни ситуации за сезон 2018/2019. Благодарение на компютърната игра можем да видим и неща, които е трудно да си представим.", "date": "2019.06.01", "title": "Вижте най-забавните гафове във FIFA 19 за този сезон (видео)"}
{"url": "https://offnews.bg/112/6-godishnata-katerina-postradala-pri-intcidenta-v-silistra-uplashih-704535.html", "text": "До късно снощи продължи работата на службите за разследване на инцидента в Силистра, при който три деца бяха ранени след избухване на граната. Оказа се, че експерти от СОБТ е трябвало да направят огледа, тъй като този тип инциденти се разследват именно от баретите. Според прокуратурата все още е твърде рано за заключения, но водещата версия е именно тази – дефектна граната.Състоянието на трите деца е стабилно, като само едно от тях остава в болница – 6–годишната Катерина. Детето и родителите му са вече по-спокойни. Малката Катерина, обаче, все още помни в детайли инцидента.„Едни полицаи казаха, ето я докторката. После, когато сложиха кремче, линейката дойде и там бях на тази линейка. Уплаших се. Сега съм добре”, каза Катерина пред Нова телевизия.Нощта мина с големи болки в крачето, после й дадоха успокоително и се успокои. Не я болеше повече”, сподели майка ѝ – Радостина.Пострадалите деца са били на около 50 метра от взрива. Разследването как точно са били ранени все още е в начална фаза.„Вчера беше посетено местопроизшествието от специализирана група, каквато винаги посещава огледите на местопроизшествие с взривни вещества. Те ще назначат своите експертизи, за да кажат, как се е стигнало до този инцидент”, каза Ивелин Чафаланов – зам.окръжен прокурор на Силистра.Освен, че директорът на полицията в Силистра е отстранен до изясняване на случая от МВР си забраниха използването, на каквато и да е пиротехника при демонстрации. От днес започват разпити и на множеството свидетели на инцидента.Ако се докаже вина на човек, то предвиденото в закона наказание за причиняване на телесна повреда при боравене с взривни вещества е лишаване от свобода от 3 до 10 години.", "date": "2019.06.01", "title": "6-годишната Катерина, пострадала при инцидента в Силистра: Уплаших се. Сега съм добре"}
{"url": "https://offnews.bg/futbol/uzhasiavashto-bivsh-as-na-real-madrid-i-arsenal-zagina-v-katastrofa-704504.html", "text": "Бившият футболист на испанския национален отбор - Хосе Антонио Рейес е загинал в автомобилна катастрофа тази сутрин. Инцидентът се случил на изхода на родното му градче Утрера.Това съобщават испанските медии, като новината потвърдиха от Севиля, чийто юноша беше играчът. Все още не са известни причините за произшествието.  \"Не можем да потвърдим по-лоша новина. Нашият обичан юноша Хосе Антонио Рейес е загинал в автомобилна катастрофа. Почивай в мир\", написаха андалусиици в официалния профил в социалната мрежа Туитър.През този сезон 35-годишният Рейес защитаваше цветовете на втородивизионния Екстремадура. През кариерата си испанецът игра още за Арсенал, Атлетико Мадрид, Реал Мадрид и Бенфика.", "date": "2019.06.01", "title": "Ужасяващо: Бивш ас на Реал Мадрид и Арсенал загина в катастрофа"}
{"url": "https://offnews.bg/futbol/kakvo-oznachava-hettrik-704499.html", "text": "Вероятно няма футболен фен, който да не е използвал този термин, но знаем ли точно какво означава \"хеттрик\" и откъде идва? Историята му е доста интересна.Думата се използва още от далечния ХIX век и, логично, е измислена в родината на футбола - Англия. Италианците използват \"tripletta\", а французите \"coup du chapeau\" или \"triplé\". В Германия и Испания, както и в много от страните по света, сред които и България, се залага на английския вариант.Любопитното е, че \"хеттрик\" не тръгва от футбола, а от крикета. Според британския речник на Оксфорд, за първи път думата се употребява през 1858-а, когато крикетьорът Хетфийлд Харман Стивънсън взима три уикета в три поредни топки в мач между сборен английски отбор и Халъм.Стивънсън става герой на деня и феновете решават да му се отблагодарят с бонус. Всеки вади от джоба си колкото може да си позволи и слага парите в шапка, която обикаля от ръка на ръка.Има и теория, която свързва думата \"хеттрик\" с триковете на илюзионистите, които вадят най-неочаквани предмети от шапките си, но в спорта, без съмнение, тръгва от Х.Х. Стивънсън.Авторът на най-бързия хеттрик в историята на футбола е шотландецът Томи Рос. На 28 ноември 1964 година, когато е едва на 18 години, той поставя рекорд на \"Гинес\", след като в рамките на 90 секунди отбелязва три попадения в мача на неговия Рос Каунти срещу Нерн Каунти.Рос е играл за редица английски клубове, сред които Питърбъро, Уигън и Йорк Сити, както и за шотландския Брора Рейнджърс. На 19 май 2017 той напуска този свят на 71-годишна възраст.", "date": "2019.06.01", "title": "Какво означава хеттрик?"}
{"url": "https://offnews.bg/obshtestvo/gornooriahovska-firma-ne-e-izplatila-zaplati-v-razmer-na-120-000-lv-704505.html", "text": "Инспекцията по труда установи забавени заплати за близо 120 хиляди лева в горнооряховска фирма за производство на подемно-транспортна техника и готварски печки.Заради неизплатените възнаграждения работниците от „Складова техника“ в Горна Оряховица излязоха на протест, а след това на проверка влезе Инспекцията по труда.„55 хил. лв., които са близо половината от дължимата сума, вече са изплатени. Дадени са предписания, които, ако не бъдат изпълнени, ще последват глоби“, посочи Невена Стефанова, директор на контролното ведомство в областта. В предприятието за подемно-транспортна и битова техника работят над 100 души, а проблемите там са отдавна, поясниха от Инспекцията по труда.Общо 102 предприятия в областта са проверени през май от инспекторите. Издадени са 331 предписания за отстраняване на нарушения.", "date": "2019.06.01", "title": "Горнооряховска фирма не е изплатила заплати в размер на 120 000 лв."}
{"url": "https://offnews.bg/obshtestvo/dazd-otbeliaza-mezhdunarodnia-den-na-deteto-s-kontcert-i-izlozhba-sni-704502.html", "text": "По случай първи юни-Международния ден на детето, Държавната агенция за закрила на отбеляза най-усмихнатия празник с концерт и откриване на изложба от Национален конкурс за плакат на тема „Щастливи заедно“, в който участват ученици от училищата по изкуства в страната.Събитието стартира на 1-ви юни от 10:30 часа на амфитеатралната сцена (клуб „Кабана“), в градинката на Национален дворец на културата (НДК) и е под патронажа на г-жа Марияна Николова – вицепремиер по икономическата и демографската политика. „Живеем в много динамично време. Постоянно пренареждаме своите ценности. Една ценност на българина обаче остава непроменена – детето като ценност!“, подчерта в поздравителното си слово вицепремиер Николова. Тя отправи апел възрастните да работят безкористно и с необходимата отговорност за благото на децата на България, без да жалят усилия.Официалните гости, които уважиха празника са: Мария Габриел – комисар по цифрова икономика и цифрово общество, Марияна Николова – вицепремиер, Бисер Петков – министър на труда и социалната политика, Юрий Щерк – зам.-министър на външните работи, Деница Сачева – зам.-министър на образованието и науката, Николай Павлов – зам.-министър на спорта, д-р Ваня Кастрева – РУО София, Георги Богданов – НМД, Саня Саранович – зам.-представител на УНИЦЕФ за България, проф. д-р Нели Петрова – ИСДП, Цвета Брестничка – „Асоциация Родители“. Сцената се изпълни участия на талантливи деца от столични училища и детски градини.Непосредствено преди празничния концерт, председателят на Държавната агенция за закрила на детето – г-жа Елеонора Лилова, откри изложбата от конкурсна надпревара за плакат на тема \"Щастливи заедно\", а част от официалните лица, обявиха лично най-добрите творби в различните категории. Плакатите на младите художници са монтирани върху 28 пана, разположени в непосредствена близост до амфитеатралната сцена и ще могат да се разглеждат от всички жители и гости на Столицата до 14 юни.Паралелно със събитието, провеждащо се в НДК, на територия на Зимния дворец се проведе и детски футболен турнир, отново под надслов \"Щастливи заедно\". В спортната надпревара, участват деца в неравностойно положение и такива с изявени спортни дарби.Зам.-министъра на спорта Стоян Андонов и ректора на Национална спортна академия-проф. Пенчо Гешев, приветстваха отборите за феърплей и пожелаха на всички участници да продължават да спортуват, и да следват мечтите си.В церемонията по награждаването, купи и медали за призовите места връчиха вицепремиерът г-жа Марияна Николова и г-жа Елеонора Лилова-председателят на ДАЗД:1-во място си и воюваха ФК \"Спортист\"- Своге, 2-рото място бе за ФК \"Конкордия\" - София, а 3-ти се класира ФК \"Национал\"- София.Изненада за младите спортисти бе появата на знаковите футболисти Емил Костадинов и Емил Спасов, които връчи награди в индивидуалните категории за най-добър вратар, най-добър нападател и най-техничен състезател.От свое име и от името на Държавната агенция за закрила на детето, г-жа Елеонора Лилова честити празника на всички участници в турнира - красиви емоции и висок спортен дух!", "date": "2019.06.01", "title": "ДАЗД отбеляза Международния ден на детето с концерт и изложба (снимки)"}
{"url": "https://offnews.bg/zvezdi/amal-i-dzhordzh-kluni-vi-kaniat-na-vecheria-video-704507.html", "text": "Американският актьор и режисьор Джордж Клуни и неговата съпруга - адвокатката и правозащитничка Амал, обявиха на търг вечеря в семейната вила в Лальо, на брега на езерото Комо, в северна Италия, пишат италианските издания, цитирани от БТА.Поканата отправя самият Джордж във видеоклип, в който скромно се представя като половинката на по-известната от него Амал, която представя като по-атрактивния елемент в тяхната двойка. За целта всеки заинтересован трябва да кандидатства в платформата Omaze, предназначена за събиране на средства. Там кандидатите за вечерята със семейство Клуни могат да дарят от 10 до 5000 долара. След като даренията приключат в края на юни, Джордж и Амал ще изберат победителя, който ще им гостува в средата на юли с избран от него придружител. Когато победителят в благотворителното наддаване бъде избран, ще му бъдат изпратени два самолетни билета до Милано, откъдето той си поиска. Специална кола ще го закара до четиризвезден хотел до вилата „Олеандра“ на семейството, а вечерта ще може да гостува на самите тях. Купонът ще се състои от коктейл с избрано пенливо италианско вино „Просеко“ и местни сирена, след който ще последва вечеря със специалитети от района на езерото Комо и червени елексири от Северна Италия.", "date": "2019.06.01", "title": "Амал и Джордж Клуни ви канят на вечеря (видео)"}
{"url": "https://offnews.bg/drugi/red-bull-moreni-challenge-se-zavrashta-i-prez-2019-704503.html", "text": "На 8 юни от 10:00 часа, Red Bull Moreni Challenge предизвиква ориентировачи, катерачи, паркурци и спортни ентусиасти да тестват издръжливостта и силите си върху 700 метровото трасе нагоре по природния скален феномен Морените, в местността Златните Мостове на планина Витоша.Red Bull Мoreni Challenge e бегаческо състезание вдъхновено от българския спортен ориентировач, бегач и рекордьор Кирил Николов – Дизела, което за втора поредна година се реализира с подкрепата на Red Bull.Предизвикателството е за всички физически активни хора със страст към бягането, постиженията и желание да изпитат духа и тялото си, тичайки по каменната река, образувана преди 5 милиона години. До състезанието се допускат пълнолетни индивидуални състезатели без значение от техните пол и националност.Право на участие имат първите 300 човека, които успешно са попълнили заявлението за участие и са заплатили регистрационна такса от 30лв., която включва застраховка, тениска, състезателен номер с вграден чип за измерване на постигнатото време и други изненади.Вълнуващи награди от света на Red Bull очакват тримата най-бързо стигнали до финала, а нашите официални партньори Кaufland ще се погрижат да бъдем свежи и заредени с енергия през целия ден!Станете част от екстремната надпревара тук: . Правилата и регламента на събитието може да научите във Facebook страницата: .", "date": "2019.06.01", "title": "Red Bull Moreni Challenge се завръща и през 2019"}
{"url": "https://offnews.bg/sviat/pri-vzriv-vav-voenen-institut-v-ruskia-grad-dzerzhinsk-sa-postradali-3-704508.html", "text": "Няколко мощни взрива разтърсиха по обед военен завод в руския град Дзержинск. 38 души са ранени, няма информация за загинали, предаде агенция „Интерфакс“.Четирима от пострадалите са в тежко състояние. Заместник-губернаторът на Нижегородска област Дмитрий Краснов съобщи първоначално и за двама безследно изчезнали, но информацията не беше потвърдена.Взривовете бяха предшествани от пожар на територията на цех за производство на тротил. Огънят обхвана площ от 100 кв. метра, но вече е овладян. Няма опасност от нови експлозии, увериха местните власти. В град Дзержинск и съседните населени места е обявено извънредно положение, но засега не се налага евакуация на хората. Спасителната операция за мястото на инцидента продължава.По-рано пресслужбата съобщи за по-малък брой ранени, както и че по-голямата част от пострадалите са получили \"осколочни рани от лека и умерена тежест\". От Държавния научно-изследователски институт „Кристал“ съобщиха, че жертви няма поради своевременната евакуация на персонала.От института потвърдиха, че \"наистина е имало пожар в една от сградите, в резултат на експлозията и сградата е разрушена.\"Според информацията на оперативния щаб на Министерството на извънредните ситуации, \"заплаха от замърсяване на въздуха след експлозиите в института „Кристал“ няма.\" В момента оперативният щаб, създаден от името на губернатора на Нижегородска област Глеб Никитин, работи на място.Държавният научно-изследователски институт \"Кристал\" е основан през 50-те години на ХХ век. Специализиран в създаването на взривни вещества и смеси, както и в безопасни технологии за тяхното производство, изпитване, транспортиране и обезвреждане.", "date": "2019.06.01", "title": "При взрив във военен институт в руския град Дзержинск са пострадали 38 души (обновена)"}
{"url": "https://offnews.bg/bojni/pochina-golemiat-balgarski-boretc-nikola-dinev-704510.html", "text": "Двукратният световен и 5-кратен европейски шампион в класическата борба Никола Динев ни напусна на 66-годишна възраст.Той бе носител на още 4 медала от големи първенства в категория тежка, както и на златния пояс \"Никола Петров\" за 1977 г.\"БФ Борба изказва съболезнования на близките и семейството му. Датата и мястото на поклонението ще бъдат обявени допълнително.Поклон пред паметта му!\", написаха от федерацията по борба на официалния си сайт.", "date": "2019.06.01", "title": "Почина големият български борец Никола Динев"}
{"url": "https://offnews.bg/futbol/arsenal-se-nuzhdae-ot-goliama-chistka-704472.html", "text": "11 футболисти трябва да напуснат Арсенал, за да се подобри представянето, смятат феновете на отбора в анкета на „Скай Спортс”.Топчиите ще играят за трети пореден сезон в Лига Европа, след като загубиха финала в тазгодишното издание на турнира с 1:4 от Челси в Баку. Това е основната причина феновете да са на мнение, че е нужна сериозна промяна.В гласуването са взели участие повече от 3,4 милиона потребители за 24 часа, а резултатите от него определено са показателни.Вотът показва, че феновете биха запазили само 15 играчи от настоящия състав, а от 11-те, които трябва да си тръгнат Месут Йозил среща най-малка подкрепа и едва 13% смятат, че немския халф трябва да остане.64% смятат, че отборът ще се представя по-добре и без Хенрих Мхитарян, а кардинални промени трябва да бъдат направени в защитата, където за Монреал, Кошчелни, Мустафи, Чеймбърс, Лихтщайнер и Дженкинсън определено няма място.В халфовата линия феновете са изгубили вяра в Мохамед Елнени, а голяма част от тях смята, че и времето на Гранит Джака на \"Емирейтс\" е свършило. Вратарят Давид Оспина също трябва да се насочи към изхода.Сериозна подкрепа има единствено за Лукас Торейра, Александър Лаказет и Пиер-Емерик Обамеянг, около които трябва да се изгради новия отбор.", "date": "2019.06.01", "title": "Арсенал се нуждае от голяма чистка"}
{"url": "https://offnews.bg/politika/krum-zarkov-zagubihme-no-bsp-varna-prisastvieto-si-v-golemi-oblastni-704479.html", "text": "Загубихме, макар че подобрихме позициите си на много места. ГЕРБ спечелиха тези избори безспорно, но дадоха свидни жертви. Така че става дума за трусове в двете големи партии. От друга страна, БСП върна присъствието си в големи областни градове. Но БСП си беше поставила друга цел – начало на промяна, която дsа завърши с промяна на правителството.Това заяви зам.-председателят на ПГ на „БСП за България“ Крум Зарков пред БНТ.По думите му април е бил разтърсен от сигнали, които са замърсили публичната среда, в резултат на което нито една европейска тема не се е наложила в публичното пространство. „Всичко това се преведе в едно оттегляне на избирателя, а протестният вот не се състоя и трябва да помислим защо това се случи“, коментира Зарков. „БСП постави темата за доходите в кампанията и неравенствата в България, както и между България и останалите страни в ЕС. Ниските доходи са очевиден проблем, който върви от Западна България до Брекзит. Има откровено недоволство и напрежение сред обществото, търсене на друг начин на правене на политика, друг политически дискурс“, изрази още мнение Зарков. Той подчерта, че БСП има нужда от нова сила.„Имаме сблъсъци между различни хора в БСП. За разлика от ГЕРБ, БСП не е на една личност. При нас личностите спорят. На Корнелия Нинова ѝ е нужно да бъде потвърдена в това, което прави и начина, по който го прави“, допълни социалистът. Зарков изрази мнение, че след ключовите етапи, които стоят пред партията – заседание на Националния съвет, на Конгреса и прекия избор на председателя, БСП ще излезе максимално консолидирана.„Парламентът, в който се върнахме, не е парламентът, който напуснахме“, каза още Зарков. По думите му на дневен ред са излезли въпросите, които от БСП са поставяли – за доходи и пенсии.", "date": "2019.06.01", "title": "Крум Зарков: Загубихме, но БСП върна присъствието си в големи областни градове"}
{"url": "https://offnews.bg/obshtestvo/majkite-ot-initciativata-sistemata-ni-ubiva-otnovo-na-protest-704509.html", "text": "Майките от инициативата \"Системата ни убива\" протестираха в София с нови искания, съобщава БНР. Те настояват да не бъдат отнемат деца от семействата им, както и да бъдат уеднаквени месечните помощи за деца, отглеждани от роднини и от приемни семейства. За да стане това, са необходими само законови промени, а не повече пари, категорични са майките, които се събраха пред Министерския съвет, след което проведоха и шествие до парламента.Майките от “Системата ни убива” не изключват възстановяване на палатковия лагер зад парламента. Това стана ясно по време на шествието им от Министерския съвет към Народното събрание. На 1 юни те поискаха съдът да не отнема неправомерно деца от родителите им, както и еднакви месечни помощи за деца, отглеждани от роднини и от приемни семейства.Родителите поискаха от парламента да се направят нужните законодателни промени, които този път не се отнасят до пари, а единствено до нормативни текстове, или, както каза тази майка.\"Абсолютно сме готови на всякакви мерки, но в момента има диалог с управляващите. На този етап от миналата седмица са готови да приемат нашите искания, за момента не планираме, но ако нещата не станат така, както ние искаме, ще опънем палатките, да\".След като шестваха до Народното събрание, родителите и техните деца отидоха зад сградата, на мястото, където бе опъната протестната палатка преди около година, сега обаче количката със скелет, който изобразяваше смъртта, я няма. Първо, защото сред родителите, както чухме, има надежда гласът им да бъде чут и второ, защото е първи юни и децата имат празник. Още повече, че в компанията има и рожденник. Сега всички ядат торта и се радват на игрите, които могат да се играят тук, на тревата, с различни топки и балони.Пред \"Хоризонт\" Валентина Казанджиева от \"Системата ни убива\" обясни, че в много от случаите, когато дете е отнето неправомерно, след това съдът го връща в семейството, но то е преживяло ужаса да живее на различни места.\"Взимат ги, преживяват целият ужас на паника, на неизвестност, не могат да разберат какво им се случва и след това съдът ги връща. За мен лично, недопустима грешка, когато се касае за дете\".От \"Системата ни убива\" искат и равни месечни помощи за деца, които се отглеждат от свои роднини, най-често баба и дядо, както и от приемни семейства.\"При децата, които се отглеждат в роднинска среда, по закон е до 200 лева мисля или 198. Същевременно приемните семейства законът предоставя помощ около триста лева на дете извън заплатата, която се заплаща\".Шествието се отправи към Народното събрание без да има проблеми с движението по булевард \"Цар Освободител\". Събрали са се няколко десетки души, повечето, от които от \"Системата ни убива\", майките с техните деца, но има и граждани, които са дошли да ги подкрепят. Те видяха както черните знамена, така и чуха стихотворения от децата, които бяха подготвили, основно за майката.Децата чуха и пожеланието от Сиси, която е била отнемана от своето семейство, а то беше, всички на първи юни да бъдат с хората, които обичат.Междувременно от Министерството на труда и социалната политика заявиха, че отнемането на деца от техните родители никога не е било и няма да бъде цел на политиката и законодателството. Настаняване на дете извън семейството може да бъде предприето само при основания, определени в Закона за закрила на детето, като винаги подлежи на съдебен контрол, пише още в позицията.От министерството са категорични, че по Конституция отглеждането и възпитанието на деца е право и задължение на техните родители.", "date": "2019.06.01", "title": "Майките от инициативата 'Системата ни убива' отново на протест"}
{"url": "https://offnews.bg/obshtestvo/predsedateliat-na-dazd-d-r-eleonora-lilova-sas-spetcialno-obrashtenie-704348.html", "text": "Скъпи малки, пораснали и още по-пораснали деца,В навечерието на най-слънчевия и усмихнат празник – празника на децата, за мен е чест да отправя своя поздрав към вас – децата, родителите и всички възрастни, които ги отглеждат, възпитават и се грижат за тях.Пожелавам на всяко дете да расте обичано, да бъде силно пред предизвикателствата, да не спира да бъде любопитно към шарения свят, да се развива и постига едно по едно всички важни неща в живота, които го правят щастливо.Първи юни е празник за малки и големи. И не само родителите, но и бабите и дядовците, лелите и чичовците, и всички професионалисти, които се грижат за децата, ще показваме своята специална обич към тях. В усмивките и балоните, въртележките в парка, топящия се сладолед и малките изненади се крие топлият чар на този празник. Но най-ценният подарък за едно дете е прегръдката на мама и тате, защото на света няма по-специална любов от тази на родителите към децата.Майчините и бащините думи са вълшебни – те дават сила и кураж в моменти на решения; те са смисъл и опора в дните на самота и притеснение; те са лек за детето, когато е болно. Родителските думи имат силата на неписан закон. Те могат да окрилят детето, но и могат и да подрежат криле. Затова е важно с думите си да напомняме на децата колко ги обичаме и с колко гордост и радост ни изпълват, когато успяват. Ние сме техния модел за подражание и трябва да сме добър пример за тях днес, за да бъдат те успешни и щастливи утре.Посветих професионалния си живот на децата и ако сега избирам, пак ще го направя. Защото за децата си заслужава истински да се живее. И някъде там в трудния диалог по темата за най-доброто за нашите деца, между недоверието в институции и несъвършенството на документи, трябва да си признаем, че и най-добрите текстове, и най-добрите обещания нямат никакъв смисъл, ако няма добри професионалисти, които да ги осъществят на практика. Работата с деца не е само професия, а кауза за всеки, който я е избрал. За нея се изисква човек да има голямо и добро сърце, желание за себеотдаване, много търпение и любов към всяко дете.Вярно е, че никой не е съвършен и е човешко да грешим, но когато сме се отдали на децата, всички ние трябва да се стремим към съвършенство. Убедена съм, че ако се стараем повече като родители и упражняваме с любов професиите си, ще сме свършили най-важното, за да направим децата щастливи. Ако всички ние заедно си помагаме и показваме на децата какво е обич, справедливост, потенциал, можем да постигаме повече и да им осигурим не само едно щастливо детство, но и щастливо бъдеще.Имам една мечта – всеки ден да бъде 1-ви юни. Защото това е денят, в който си спомняме, че и ние сме били деца, и ние сме пораствали с обелени колене, вършели сме пакости, избухвали сме в смях или сълзи от безсилие. Мечтая да запазим тази част от себе си за всеки ден – частта от детското любопитство, добронамереността и чистотата в сърцата ни. Мечтая децата на България да вървят смело напред, да се учат и развиват талантите си тук – в нашата родина.Вярвам, че ще намерим верните пътища един към друг, ще общуваме разумно и достойно, с мисълта, че трябва да бъдем добър пример за децата ни, и го правим, защото искаме най-доброто за тях. Така както един ден те ще станат родители и по стара българска традиция те ще искат най-доброто за своите деца.Честит празник, деца!Елеонора Лилова, председател на Държавната агенция за закрила на детето", "date": "2019.06.01", "title": "Председателят на ДАЗД д-р Елеонора Лилова със специално обръщение по повод 1 юни"}
{"url": "https://offnews.bg/turizam/probuzhdane-v-grada-na-kontrastite-tokio-703984.html", "text": "„Страната на изгряващото слънце“ – Япония е уникална смесица от вековна традиция и непреходна красота в комбинация с модерния отпечатък на XXI век - най-новите постижения в областта на архитектурата и технологиите.Повечето хора казват, че Токио е мястото, където останалата част от света отива, за да си представи как ще изглежда бъдещето, което веднага още при първата среща с тази култура разбирате, че се оказва вярно. Интересно е, че перспективите, които очертава цивилизацията им не са единствено за прогреса в технологичните постижения, а са за начина на комуникация между самите японци и възприятията им за околните и света.Туристите избрали тази дестинация ще имат възможност, освен да надникнат в един различен мироглед, да пробват вкусната храна, която е истинска наслада за сетивата.Започвайки своето пътешествие из тази островна държава от най-многолюдния град в света – столицата Токио, чието старо име е Едо, попадате в един мегаполис със стряскащата цифра население от над 37 000 000 души. И докато в София с население около 2 000 000 души задръстванията, трафикът и нередовния градски транспорт са ежедневие, в японския град тези премеждия са мит. Дори нещо повече – градът е смятан за един от най-безопасните в света и затова обичайна гледка е да видите деца, които пътуват сами в градски транспорт.Друга обичайна гледка са подремващите японци с наведени глави, които „присъстват, докато спят“, и които ще видите освен в метрото, в парковете, в книжарниците, в търговските центрове и на всяко друго публично място. Япония е една от най-трудолюбивите нации в света и проучванията показват, че средно японците спят по-малко от 7 часа, поради което е възприето като част от културата им дрямката на различни места и това не прави впечатление на никой.Въпреки многобройните жители на този град веднага ще забележете неговата чистота в допълнение с пълната липса на кошчета за отпадъци или както гласи една мисъл първото проявление на съвършенството е абсолютната чистота.Друга гледка, която ще ви направи впечатление за местните възприятия и нрави са мъжете, които носят костюми. Част от наложения етикет е работещите да бъдат облечени официално независимо от работната позиция, която заемат, така например дори един готвач пътувайки към работното си място е облечен с костюм.Едно от притегателните места в „източната столица“, както буквално се превежда Токио е най-голямото кръстовище в света Шибуя (Shibuya), където на пет пешеходни пътеки в час пик преминават няколко хиляди хора.Разположено в средата на модерен търговски район, заобиколено от неонови надписи и гигантски билбордове с крещящи реклами, това кръстовище определено представлява атрактивна гледка, когато започне пресичането на тълпите, които дори в хаоса са организирани със странната учтивост на японците даващи път на всеки.Внушителните небостъргачи са пръснати из целия град, а разстоянията наистина са мащабни, така че освен използването на удобното метро за придвижване от един район в друг, се пригответе за дълги разходки.В непосредствена близост до кръстовището се намира изходът на гара Шибуя, пред който е един от националните символи на лоялността в Япония – бронзовата статуя на кучето Хачико, което продължава да очаква своя стопанин.Повечето от вас вероятно са гледали филма с Ричард Гиър „Хачико: Историята на едно куче“ и са добре запознати с вдъхновяващия разказ за легендарната вярност и силата на любовта на едно от най-известните кучета в света, а в случай, че не сте имали тази възможност – препоръчвам Ви да го направите.В Токио можете да разгледате безброй интересни забележителности събрани от различни кътчета буквално от целия свят като например копието на Айфеловата кула – Токийската кула (Tokyo Tower), която се извисява по-високо в небето с 9 метра и се е превърнала в един от символите на издигането на Япония като значителна икономическа сила.Друг интересен район е Одайба, който е най-големият изкуствен остров в Токийския залив и на когото са разположени виенско колело предлагащо красива гледка и умален вариант на статуята на свободата, от където можете да се насладите на прекрасния залез. Островът се свързва със сърцето на Токио посредством моста на Дъгата (Rainbow Bridge), който сякаш неволно със своята архитектура прави препратка към така известния мост в Сан Франциско – Голдън Гейт.За почитателите на спиращите дъха гледки и вкусната храна точното място е кметството на града – Metropolitan Government Building. Един бърз асансьор ви отнася на 45 етаж, от където имате възможност да се насладите на великолепна панорамна гледка, за която входът е абсолютно безплатен. В допълнение можете да посетите високия клас ресторант, който се намира там и да изпробвате различни местни специалитети на много приемливи цени. Друга гледка, която си заслужава да бъде посетена е приличащата на самурайски меч кула Sky Tree, която служи като телевизионна.Подобно на противоположност на внушителните небостъргачи, които ще ви заобикалят навсякъде из града, са многобройните паркове, които ще оставят съвсем различно усещане у вас. За да можете да се насладите на цялата красота на японската природа препоръчително е да пътувате през пролетта, когато ще имате възможност да станете свидетели на едно от най-изключителните природни събития в света, а имено феноменът Сакура или цъфтенето на вишневите дървета.Вишните символизират националния характер на японците, а животът на самураите, които са били готови да го пожертват при необходимост е бил сравняван с краткотрайните цветчета. В наши дни съществуват близо 400 вида сакура, като най-разпространените цветове, в които цъфтят са розово и бяло, но може да бъде видяна в червено и жълто.По това време от годината много от местните жители си правят пикник под дърветата – традицията се нарича „Ханами“ (Hanami). Според източната философия вишневият цвят напомня на хората за преходността на живота, тъй като тази крехка красота продължава изключително кратко - между три и пет дни, а прогнозите за цъфтежите са толкова разпространени и следени, подобно на нашите метеорологични прогнози за времето.Пролетното пробуждане на вишните освен в парковете и природата се наблюдава и по рекламните билбордове, по различни напитки и сладкиши, като брандировка на различни марки дрехи и автомобили, изобщо завладяват изцяло ежедневието на местните.Подобно на сватбен воал белите венчелистчетата обгръщат канала Меруго промеанад (Meguro river cherry blossoms promenade) и езерото в парка Чидоригафучи (Chidorigafuchi park), в което грациозно плуват сини лодки.Сред големите столични паркове, в които можете да се насладите на прекрасните цъфтежи е Уено (Ueno), на чиято територия са разположени няколко музея – Националния музей на Токио, Националния музей на Западното изкуство, Токийски метрополитан музей на изкуството и зоологическата градина.За истинските ценители на изкуството една от най-атрактивните галерии в града е музеят за дигитално изкуство – Team Lab Borderless, който е разположен на изкуствения остров Одайба. Това място ще промени разбиранията ви за дигитално изкуство, защото именно тук се срещат изкуството, науката, технологиите и природата. Атракцията привлича милиони посетители, въпреки своята немалък вход от около 50 лв., които определено си заслужава всеки да инвестира. Разположен на площ от 10 хил. кв. метра, върху които в различни зони се представят дигитални образи променящи се при взаимодействието с посетителите. Илюзията и усещането, което се създават превръща всеки един в участник и част от цялото изживяване.Едно от интересните местенца, където можете да изкарате релаксиращо следобеда си са някое от многобройните котешки кафенета. Докато у нас, както и при съседите ни в Гърция или Македония обикалящите около кръчмите котки са обичайна гледка, при японците картината е по-различна, тъй като са сред най-гъсто населените.Жителите на Токио често обитават много малки апартаменти, в които не е разрешено отглеждането на домашни любимци, поради което този тип заведения, в които могат да погалят и погушкат животни докато пият своето питие придобиват много голяма популярност.Освен с котки, кафенета има и с кучета, опитомени сови, зайци и др., а за почитателите на сладките изкушения задължителна дестинация, която трябва да посетите е улица „Такешита“ (Takeshita), която предлага многобройни сладкарници и магазинчета предлагащи всякакви палачинки, бонбони, торти и други местни сладкиши.Списъкът със забележителности, които този футуристичен град предлага е наистина много дълъг и интересен – започвайки от Императорския дворец, многобройните храмове, сред които най-старият – Асакуса Каннон, най-скъпият увеселителен парк в света, десетки природни паркове, музеи и др.А в случай, че този многоброен списък не е бил достатъчен за вас, чудесен повод да посетите Токио са предстоящите Олимпийски игри през 2020 година, чиято подготовка дори и в момента се наблюдава, а рекламните им магазини и отброяването на оставащите дни до тях са завладели навсякъде града.Със своята организираност, мироглед и история японците разкриват една култура от бъдещето, към която всички ние трябва да се стремим и в която както гласи една японска мисъл „усмивката определя това как виждаш света и какво мислиш за него“.", "date": "2019.06.01", "title": "Пробуждане в града на контрастите – Токио"}
{"url": "https://offnews.bg/temida/60-000-lv-sa-iskani-ot-stroitelen-predpriemach-v-plovdivskia-rajon-se-704500.html", "text": "60 000 лв. са поискани от строителен предприемач за проект в район \"Северен\" в Пловдив, за да му бъде одобрен проектът. Това е станало след разговори с различни длъжностни лица. Това заяви заместник-главният прокурор Иван Гешев по повод ареста на кмета на район \"Северен\" Ральо Ралев и на негов помагач в корупционно престъпление. Хора от общината - не кмета, са подсказвали на предприемача колко ще му струва да му се реши проблемът, обясни Гешев. Използвани са специални разузнавателни средства, извършват се отделно и оперативни мероприятия от компетентност на КПКОНПИ, уточни той. \"Гражданин, строител, депозира сигнал до министър-председателя, в който сочи, че от него се искат пари за одобряване на определени строителни книжа. За строеж на обект в район \"Северен\" в Пловдив\", разказа Иван Гешев за началото на разследването.След това тази жалба, входирана в МС, била пратена от Бойко Борисов на КПКОНПИ, докладвана е и на главния прокурор, след което започват да се събират доказателства под ръководството на Специализираната прокуратура. ", "date": "2019.06.01", "title": "60 000 лв. са искани от строителен предприемач в пловдивския район Северен"}
{"url": "https://offnews.bg/koloezdene/migel-anhel-lopes-se-sbi-s-fen-na-dzhiroto-video-704541.html", "text": "Състезаващият се за отбора на \"Astana\" - Мигел Анхел Лопес нападна фен по време на 20-ия етап от колоездачната Обиколка на Италия. По време на едно от изкачванията в днешното състезание привърженик започна да тича в опасна близост до групата от няколко състезателя, сред които беше и колумбиеца. Това предизвика и падане на ЛопесРазгневен от падането си, състезателят започна да раздава юмруци по запалянкото. Със сигурност това ще доведе до дисквалификация на Лопес.В днешния етап колоездачите трябва да преминат 194 километра - от Фелтре до Монте Авена. Трасето включва 3 височини от първа и две от втора категория, а общата денивелация е 5 500 метра.", "date": "2019.06.01", "title": "Мигел Анхел Лопес се сби с фен на Джирото (видео)"}
{"url": "https://offnews.bg/politika/tcvetanov-prosalzen-losha-duma-za-borisov-niama-da-kazha-704478.html", "text": "Не е редно да кажа критична дума за лидера Бойко Борисов. Взел съм решението - това е мое решение, да подам оставка от ръководните постове в ГЕРБ. Преди да отида при Борисов, разговарях до късно през нощта със съпругата ми, а с премиера имахме три часа и половина разговор. Това заяви Цветан Цветанов по бТВ. Той се просълзи, докато коментираше . Гордея се, че познавам Веско Маринов, заяви той. Да остана в партията, да работя за нея, но да нямам никакви изяви и да не съм лице на ГЕРБ - това беше третият вариант в разговора ми с Борисов. Отговорих му - вариантите са само два: оставам и работим, както досега, или си тръгвам. Идва един момент, когато единият казва, че вече не си нужен, аз това нещо го усещам. Усещам, че има недоверие, което не е съществувало досега, разказа Цветанов. Не съм човек, който ще сложи личното пред националното и партийното, Борисов има право да говори, каквото иска. Но и аз имам права - лоша дума за Борисов няма да кажа, но мога да коментирам политически решения, като всеки редови член на ГЕРБ, предупреди Цветанов. Той бе категоричен, че \"няма нищо, с което да държи Борисов\", нито той него. В момента само съм закачил шпайковете на стената, коментира Цветанов бъдещето си в политиката. Вече имам три-четири предложения за нова работа, ще ги обсъдя със съпругата си, призна Цветанов. Той разказа, че му се е обадил председател на по-малка партия, за да отиде при тях. Няма връзка \"Цветанов си тръгва, Пеевски се връща\" в парламента и политиката, категоричен бе Цветан Цветанов. ", "date": "2019.06.01", "title": "Цветанов просълзен: Лоша дума за Борисов няма да кажа"}
{"url": "https://offnews.bg/ikonomika/s-p-potvardi-kreditnia-rejting-na-balgaria-s-polozhitelna-perspektiva-704480.html", "text": "S&P Global Ratings потвърди дългосрочния и краткосрочния кредитен рейтинг на България в чуждестранна и местна валута 'BBB-/A-3'. Перспективата пред рейтинга остава положителна. Според обобщената оценка на S&P фискалната и външната позиция на страната остават силни, а очакванията за икономическия растеж се оценяват като благоприятни, независимо от структурните ограничения в дългосрочен план. Положителната перспектива пред рейтинга отразява значителната вероятност България да се присъедини към Валутен механизъм II (ВМ II) през следващите 12 месеца.От рейтинговата агенция очакват БВП да се повиши с устойчив темп от 3,3 % през 2019 г., след което да се забави до 3% през 2022 г.Водещо влияние ще имат частното потребление и правителствените инвестиции. Растежът на износа се очаква да се възстанови, въпреки по-слабото външно търсене през 2019 г. поради забавената икономическа активност при основните европейски търговски партньори. Според S&P напредъкът по плана за действие за присъединяване към ВМ II се оценява като значителен, като повечето от поетите ангажименти са изпълнени или са в процес на изпълнение. Агенцията би повишила кредитния рейтинг на България при влизане във ВМ II. По-нататъшен напредък в структурните и институционалните реформи също би довел до повишаване на кредитоспособността на страната.S&P може да преразгледа перспективата до стабилна, ако се появи натиск върху платежния баланс или финансовия сектор, например поради натрупване на макроикономически дисбаланси. Перспективата може да бъде ревизирана до стабилна и ако напредъкът по пътя към членство в еврозоната загуби скорост за продължителен период.", "date": "2019.06.01", "title": "S&P потвърди кредитния рейтинг на България с положителна перспектива"}
{"url": "https://offnews.bg/politika/stanishev-ostavkata-na-ninova-ne-reshava-problemite-704487.html", "text": "„Има опасност това, което се случи на европейските избори – едно изкуствено наложено от ръководството разделение, да се повтори отново и това е опасно за резултата на местните избори“.Това заявява лидерът на ПЕС Сергей Станишев в интервю за предаването „Брюксел 1” по Bulgaria ON AIR, което ще се излъчи днес в 17:30 часа.Оставката на Нинова не решава проблемите, обяснява Станишев. „Нуждаем се от сериозен дълбочинен анализ. Защо за втори път, след 2017 година, при избори почти поднесени на тепсия с много благоприятна среда – голямо недоволство от управлението на ГЕРБ и водещи позиции на БСП според социологическите проучвания, в крайна сметка губим. Защо не ни припознават като алтернатива, тъй като не е тайна, че и този път основната линия в кампанията беше „Гласувайте за БСП и това е първа крачка към предсрочни избори“, но това не сработи. И това означава, че трябва истински анализ, а не драматични действия или замитане на нещата под килим“, заяви лидерът на ПЕС.", "date": "2019.06.01", "title": "Станишев: Оставката на Нинова не решава проблемите"}
{"url": "https://offnews.bg/nashite-avtori/toni-filipov-d-r-v-ochakvane-na-palnite-idioti-704489.html", "text": "„Цецо съм го взел като човек, дето носеше папките…”Бойко БорисовПрез 68 г. император Нерон е свален с военен преврат. Пред заплахата от убийство той се самоубива на 9 юни 68 г. Казват, че последните му думи били: „Какъв велик артист умира!“ (Qualis artifex pereo!)От вчера, 30 май 2019 г., това, което имахме като Цветан Цветанов, вече го няма. И ми се струва, че няма да е пресилено, ако възкликнем: „Какъв оратор си отива!“.Не, не се шегувам, напротив, сериозен съм като гробарска лопата. Няма друг такъв оратор в новата ни история като Цветанов. Имало е по-добри, имало е дори и по-лоши, но точно такъв не е имало никога. Години наред сме се прехранвал от ораторското му майсторство. И в знак на преклонение пред това майсторство навремето го кръстихме Цецерон, като намек, че може да мери ръст с най-великия оратор на древен Рим - Цицерон. Смеем да твърдим и дори да се гордеем, че сме допринесли някои изключителни, неподражаеми образци на неговото майсторство да се разпространят и да останат завинаги в народната памет.Такъв изключителен колорит в областта на ораторското изкуство като Цецерон не можеш го измисли. Такъв може само да се роди… Не мога да се съглася с проф. Йордан Ведър, че „ораторите се създават…“ Не, ораторите се раждат. Нима е възможно спортното училище или VII Управление на ДС, където работи като шофьор с чин сержант, да създадат оратор от ранга на Цветанов? Не, не и не! Той се е родил оратор, а въпросното образование само е забавило развитието му. Но, както се казва, не се гаси, туй що не гасне…Липсата на съответното образование се оказва от голяма полза за бъдещия Цецерон. Защото той е напълно необременен, няма нищо в главата си, което да му попречи да бъде напълно автентичен, самобитен, неповторим и трудно повторяем.Думите ни са безсилни да опишат този самороден къс злато. Затова нека дадем думата на самия Цецерон. Само с няколко цитата от свои изказвания той ще каже стократно повече от нас.„В момента се създава необходимата организация за контролирано изпускане там, където позволява, със съответните изпускателни кранове да се изпуска водата, да не надвишава нивото, което би могло да застраши живота и здравето на населените места, които живеят и имат съответен живот.” (13 февруари 2012 г.)Многократно сме се опитвал да намерим определение за това, което Цецерон изходира. И всеки път нашите определения се оказват тесни за израстващия оратор. Да съберем на куп Бъмбъл от “Оливер Туист”, г-жа Малапроп на Шеридън, почетния мирови съдия на Чехов, Кайзерът на Чудомир и още някои виртуози на усуканата реч, пак няма да постигнем богатството на Цветановия изказ. По едно време решихме, че „словесен волунтаризъм” (такава употреба на речта, при която си мислиш, че думите означават това, което ти си мислиш) отговаря най-точно, но той и него израсна…„В мотивите или решението на съда винаги могат да излязат съответните предположения за някакви съмнения.” (29 март 2012 г.)„По повод всичко това, което чувам като политическо говорене, и за входирането на бъдещ проектозакон за възстановяване на щетите при извънредните ситуации – към настоящия момент това интегриране и реакцията на МВР е много по-адекватна. Всяко едно действие е свързано и с взаимодействие на компетентните органи.” (1 юни 2012 г.)”Ние традиционно с държави като Ливан например сме имали добри добросъседски отношения от взаимен интерес.” (11 февруари 2013 г.)Харна глава има, ама е за четири крака поне.„Нали разбирате, че това, което не е, това не е същото. В това всичко, което се случва, тези работи са, които са важни и не са това, което се твърди. Трябва да ви кажа, че в тази посока тези неща, които се казват, съвсем не са като тези, които съм казал. Така че мога да ви кажа, че това е същото, което съм казвал и досега…“ (11 март 2014 г.)През 1837 г. руският цар Николай I слага върху едно донесение следната резолюция: “Да се вдигне медицинският надзор при условие, че не ще смее да пише повече.” Отнася се за Пьотр Яковлевич Чаадаев, който е турен под медицинско наблюдение заради едно от „Философски писма”, публикувано в сп. „Телескоп”.„От целия политически живот само в ГЕРБ има политически живот.” (27 март 2015 г.)Има талант за глупостта Цецерон, не може да му се отрече…„ Аз смятам, че във всеки един разговор, който провежда всеки един, независимо в каква институция работи или с какво се занимава, той винаги може да импровизира и да пресъздава определени разговори или определени мнения, които би могло да има в определен човек. Така че в тази посока молбата ми е тотално да бъда разграничен в този казус…” (17 ноември 2016 г.)Ще кажете, че съм извадил тези изказвания от контекста и те затова звучат така нелепо. Грешите. В контекста звучат още по-нелепо. За глупостта няма правилен контекст.„Това, което имаме като осем парламентарно представени партии в българския парламент, показа, че има едно многообразие. Виждате колко е динамична ситуацията, дори част от тези, които формираме парламентарното мнозинство, вече се изразяват като единствената опозиция и във вчерашния дебат. И съм убеден, че ще има много подобни политически нови явления в политическия клонинг, който може да бъде осъществен в българския политически живот.” (19 февруари 2016 г.)Хората (колкото и малко да са у нас), които са свикнали да се изразяват с цели изречения, малко се дразнят от омотаната реч на Цецерон. Дано да е речта, де, щото пък някои викат, че начинът на говорене е проекция на начина на мислене. Което вече е непоправимо…„Тук искам да кажа, че говорим за тренировъчни полети. Вчерашното излизане на прессъобщение от прокуратурата показа, че няма умисъл в тези действия.“ (25 октомври 2017 г., за протеста на пилотите)„Есенната парламентарна сесия се открива при добра ситуативност на България в Европа.“ (5 септември 2018 г.)Както сме казвал и друг път, ако Цветанов ходеше така, както говори, щеше да е пълен инвалид.Невежеството на Борисов и Цветанов е страшно, но много по-страшно ще е това, което ще дойде след тях. След полуидиотите винаги идват пълните идиоти! Защото след като се легитимира веднъж правото на публична изява на простотията, няма сила, която да я спре!И никак не ми се иска да заприличам на един професор, но не мога да скрия от вас, че Бойчето, Цецерон, Тетка Цачева и т.н. са най-доброто доказателство, че никой не е загубил от това, че е подценил интелекта на българина. Градската десница например редовно го надценява и съответно редовно губи от това. ", "date": "2019.06.01", "title": "Тони Филипов, д-р: В очакване на пълните идиоти"}
{"url": "https://offnews.bg/kultura/blagotvoritelen-kontcert-i-bazar-zaedno-za-tedi-704488.html", "text": "На 1 юни от 11:00 до 13:00 часа в Южния парк ще се проведе благотворителен концерт и базар с лицата на кампания \"Успели българи дават личен пример\". Галя Щърбева, Дани Ангелов, EVA, Силвия Чалъкова и други лица се включват в кампания . Нека бъдем съпричастни към съдбата и болката на малкото момиче, нека вдъхнем надежда в сърцата на родители ѝ, нека помогнем на техните усмивки да продължат да греят, пишат организаторите. На базара ще откриете благотворителния календар \"Успели българи дават личен пример\", картички, плакати, ръчно изработени изделия и лични вещи на звездите.", "date": "2019.06.01", "title": "Благотворителен концерт и базар Заедно за Теди"}
{"url": "https://offnews.bg/politika/tcik-narushi-zakona-kato-ne-obiavi-peevski-za-evrodeputat-tvardi-dbg-704490.html", "text": "Централната избирателна комисия наруши закона при обявяване на 17-те български евродепутати, като не съобщи имената на Делян Пеевски и Мустафа Карадайъ. Те се водят избрани и като такива могат да подадат оставка само пред парламента в Брюксел. Това се прави, защото Пеевски е в несъвместимост като български и европейски депутат едновремено и трябва да се откаже от нашия парламент до края на мандата му. Това заяви председателят на \"Движение България на гражданите” Димитър Делчев пред бТВ. ЦИК погазва закона в услуга на един човек и аз се питам дали Бойко Борисов ще поиска обяснение от членовете на Комисията от квотата на ГЕРБ защо узаконяват това явно нарушение, допълни Делчев. По повод резултатите от изборите Делчев припомни, че Димитър Делчев коментира и неучастието на ДБГ в евровота, като припомни, че решението е взето, защото партията отказа да участва в поредните братоубийствени битки между десни партии. 6-7 месеца водихме преговори с „Демократична България“ за общо явяване, но накрая се оказа, че те не си търсят партньори, а патерица. Слушайки коментарите от тяхното ръководство оставам с впечатление, че това отношение няма да се промени и занапред, добави той.За местните избори ДБГ ще издигне консенсусни личности, които да бъдат подкрепени от широк кръг от хора. Със спечелването на кметовете в Плевен и Добрич се видя, че кандидатите не трябва да са прекалено десни или прекалено леви, а трябва да са силни личности с възможност за широка подкрепа, за да победят феодалния модел на ГЕРБ.На въпрос  за отстраняването на Цветан Цветанов от ГЕРБ, председателят на ДБГ заяви, че силата на Цветанов е да осигурява кворума и мнозинствата в парламента. Тази му роля ще бъде поета от Делян Пеевски, който, както е видно, от месеци осигурява подкрепата на ДПС за кворума в парламента. ", "date": "2019.06.01", "title": "ЦИК наруши закона, като не обяви Пеевски за евродепутат, твърди ДБГ"}
{"url": "https://offnews.bg/futbol/spriagat-hristo-ianev-za-trenior-na-tcska-704491.html", "text": "Христо Янев може да бъде назначен за треньор на ЦСКА. В момента той изпълнява ролята на скаут за \"червените\", припомня \"Меридиан Мач\". Спряганият за фаворит за поста Стамен Белчев е отказал да се завърне на \"Българска армия\".Това е станало в четвъртък сред среща с шеф на \"Българска армия\". Така Белчев ще продължи работата си в новака в елита Арда.Янев води отбора, след като замени Стамен Белчев, но тогава шефовете не му се довериха да остане за постоянно. Сега обаче ситуацията е различна и специалистът може и да получи нов шанс да застане начело на тима, пише изданието. Голям плюс за него е, че познава отлично обстановката на \"Армията\", а освен това е и любимец на феновете.Очаква се съвсем скоро на \"Армията\" да вземат окончателно решение за треньорския пост и да го обявят пред широката общественост.", "date": "2019.06.01", "title": "Спрягат Христо Янев за треньор на ЦСКА"}
{"url": "https://offnews.bg/bojni/zadava-se-nov-mach-uajldar-fiuri-704492.html", "text": "Шампионът в тежка категория на Световния боксов съвет Дионтей Уайлдър обяви, че е подписал сделка за реванш между него и Тайсън Фюри след сблъсъка му с Луис Ортис през септември.Фюри е единственият боксьор, срещу когото се е изправял американецът и не е побеждавал в професионалната си кариера. Двамата завършиха наравно в битка на ринга през декември в Лос Анджелис.Фюри контролира по-голямата част от сблъсъка, но бе пратен на два пъти в нокдаун, включително и веднъж в 12-тия рунд, което се оказа и ключово при решението на съдиите за равенство.\"Първо Луис Ортис, а след това идва ред на Тайсън Фюри\", сподели Уайлдър в своя Туитър профил. В последния си мач той нокаутира още в първия рунд Доминик Бризийл.\"Всички договори вече са подписани. Вече е официално\", добави познатият с прозвището Бронзовия бомбардировач боксьор. Фюри, от своя страна, ще се бие за първи път в Лас Вегас. Негов съперник на ринга ще бъде Том Шварц, а двубоят ще се проведе на 15 юни.", "date": "2019.06.01", "title": "Задава се нов мач Уайлдър - Фюри"}
{"url": "https://offnews.bg/sviat/ranenite-pri-vzrivovete-v-ruskia-zavod-za-eksplozivi-veche-sa-79-704532.html", "text": "Броят на пострадалите при взривовете в завод за експлозиви в руския град Дзержинск е нараснал до 79, като 16 от тях са в болница, предаде ТАСС, позовавайки се на прeссъобщение на министерството на здравеопазването на Нижегородска област.Експлозиите са станали в цех за производство на тротил. Министерството на извънредните ситуации заяви, че в резултат е избухнал пожар на площ около 100 квадратни метра. Впоследствие обхватът на огъня се е увеличил. Съобщава се за двама човека, които са в неизвестност.Местните власти казаха, че в резултат на взривовете е разрушена административна сграда и са пострадали 180 жилища в околността.Според правоохранителните органи причината за взривовете може да е нарушение на правилата за безопасност.Източник от спасителните служби заяви, че са се взривили боеприпаси. Той каза, че част от боеприпасите не са избухнали и има опасност от още експлозии. По думите му сред боеприпасите е имало авиобомби.Регионалното министерство на извънредните ситуации заяви, че няма данни за наличие на бойни снаряди в завода, нито за възможност за нови взривове.В района на Дзержинск в Нижегородска област е обявено извънредно положение, заявиха местните власти.", "date": "2019.06.01", "title": "Ранените при взривовете в руския завод за експлозиви вече са 79"}
{"url": "https://offnews.bg/sviat/shvejtcaria-otvaria-trudovia-si-pazar-za-balgarite-ot-dnes-704477.html", "text": "Българите и румънците ще имат пълна свобода на придвижване, работа и установяване в Швейцария от днес. Единствената страна-членка на ЕС, чиито граждани все още имат само ограничен достъп до швейцарския трудов пазар, остава Хърватия. Швейцарското федерално правителство прие на 15 май решение за отмяна на квотите за пребиваване на граждани от България и Румъния на територията на Конфедерация Швейцария. С решението се променя регламентът за изпълнението на Споразумението за свободно движение на хора между Швейцария и ЕС. Протоколът към споразумението, който предвиждаше за гражданите от България и Румъния преходен период максимум от 10 години, беше в сила от 1 юни 2009 г., припомня Дарик. По данни на миграционните служби на Швейцария към края на 2018 г. в страната пребивават постоянно около 11 600 българи. Повечето от тях са високо квалифицирани. Работят в банковия сектор, в международни организации, в здравеопазването, в сферите на компютърните технологии, културата, изкуството и науката.Само за последните две години над 3000 български граждани са се установили в Швейцария, за да работят. Българската общност в Швейцария е съсредоточена основно в кантоните Цюрих, Женева, Берн, Во, Тичино, Ааргау, Базел, Фрибург и Сент Гален.", "date": "2019.06.01", "title": "Швейцария отваря трудовия си пазар за българите от днес"}
{"url": "https://offnews.bg/112/pian-politcaj-sabori-bilbord-v-plovdiv-udaril-se-v-nego-s-kolata-si-704495.html", "text": "Пиян полицай събори с автомобила си билборд до Централна гара в Пловдив. Инцидентът е станал рано тази сутрин, съобщиха от полицията. Рекламното съоръжение е паднало, след като в него се е блъснал автомобил „Хонда“. Няма пострадали при катастрофата, нанесени са само  материални щети.Шофьорът е полицейски служител, са потвърдили от МВР пред Дарик. Алкохолната му проба е положителна. По случая е образувано следствено дело, криминалисти извършват повторен оглед на местопроизшествието. ", "date": "2019.06.01", "title": "Пиян полицай събори билборд в Пловдив, ударил се в него с колата си"}
{"url": "https://offnews.bg/sviat/seria-ot-zemetresenia-v-albania-ima-postradali-hora-i-kashti-704496.html", "text": "Серия от земетресения са регистрирани тази сутрин в Югоизточна Албания.Епицентърът им е бил в района на град Корча, на 180 км. от столицата Тирана. Петима души са ранени, от земетресението са пострадали няколко къщи. Най-силният трус е с магнитуд 5,3. Той е регистриран в 6.33 часа местно време. Трусът е почувстван не само в Албания, но и в съседна Македония - в Охрид, Струга и Ресен. Земетресението е усетено и в Солун, изплашени хора са напуснали домовете си. Сеизмичната активност в района продължава, има редица вторични трусове. ", "date": "2019.06.01", "title": "Серия от земетресения в Албания, има пострадали хора и къщи"}
{"url": "https://offnews.bg/sviat/ep-otne-vremennite-akreditatcii-na-ispanskite-evrodeputati-704482.html", "text": "Европейският парламент е решил да отнеме временните акредитации на всички нови испански евродепутати, след като преди това до сградата на Европарламента беше отказан достъп на каталунските представители Карлес Пучдемон и Тони Комин.Председателят на Европарламента Антонио Таяни отбелязва, че окончателните резултати от европейските избори все още не са официално обявени и той е взел това решение, за да избегне намеса в националната процедура.Пучдемон и Комин не фигурират в списъка на Испания с новоизбраните евродепутати, който е изпратен в ЕП.Двамата избягаха през 2017 г. в Белгия, за да избегнат арест след обявяването на независимост за Каталуния.", "date": "2019.06.01", "title": "ЕП отне временните акредитации на испанските евродепутати"}
{"url": "https://offnews.bg/obshtestvo/tcveta-karaiancheva-v-belene-edinstvenata-protivootrova-sreshtu-zhest-704513.html", "text": "Трудно е да се връщаме към моментите от историята, когато човешката природа е показвала най-грозното от себе си, но е много важно те да не бъдат забравяни. Това заяви председателят на Народното събрание Цвета Караянчева в словото си пред участниците в националното поклонение в памет на жертвите на тоталитаризма в концентрационния лагер на остров „Персин\" – Белене.Председателят на парламента подчерта, че тези моменти трябва да бъдат помнени, защото единствената противоотрова срещу жестокостите от миналото е будната памет, предавана от поколение на поколение. Белене е пустош на разбитите съдби, на смазаните животи, на потъпканите таланти, на отреченото право на самоопределение, заяви Цвета Караянчева. Белене е символ на четиридесет и пет годишната изолация от свободния свят, на безправие, на страх, на политически разгул, добави тя.Не толкова отдавна тук са били докарвани мъже и жени, чиято основна вина е била, че искат да живеят достойно, отбеляза председателят на Народното събрание. Твърде малко време е минало, за да можем да си позволим да гледаме на тези събития хладнокръвно като на отдавна отминала история, посочи Цвета Караянчева. Живи са преките наследници на някои от жертвите на това престъпление, гневът и болката са също живи и още дълго ще останат живи, добави тя.В традиционното поклонение пред паметта на жертвите на тоталитаризма в концентрационния лагер на остров „Персин\" участваха депутати, представители на изпълнителната и местната власти и много граждани. През 2019 г. се навършват 70 години от създаването на лагера в Белене.", "date": "2019.06.01", "title": "Цвета Караянчева в Белене: Единствената противоотрова срещу жестокостите от миналото е будната памет"}
{"url": "https://offnews.bg/knigi/narisuvaj-mi-detstvo-vania-nastanlieva-za-parvata-si-kniga-704353.html", "text": "Колкото повече се отдалечаваме от детството, толкова по-често се връщаме към топлите спомени за безкрайно лято с вкус на боровинки, аромат на окосена трева, ожулени колене и танцът на светулките при залез. За детските спомени на порасналите деца си говорим и с Ваня Настанлиева, илюстратор и автор на детски книги, която от години живее и работи в чужбина, но пристигна за кратко в София, за да представи своята първа детска книжка издадена от „Таралеж“ .Къде те връщат твоите детски спомени?Най-ярките ми детски спомени са свързани с вълшебното родопско село Мугла. Там израснах и там имах най-прекрасното детство с разходките в планината, връзката с природата, топлината на хората и уюта на моя дом. Спомням си и спокойните зимни дни, притихналата бяла планина, пукането на дървата в печката и времето прекарано с книгите, които взимах от библиотеката. Изчитах ги на един дъх и пътувах из чудния свят на фантазията.Сега самата ти създаваш детски книжки какви са историите в тях?Винаги съм се изразявала по-добре визуално и след като завърших Националната художествена академия „Книга и печатна графика“ разбрах, че най-добре общувам със света около себе си чрез илюстрациите. Обичам да рисувам животни и да им придавам човешки чувства, емоции, изражения. Винаги в книжките ми присъстват мечета, зайчета, катерички и всякакви горски животни.„Сам в гората“ е твоята първа, авторска книга и след като е издадена в повече от десет страни излиза и на български от издателство „Таралеж“Това е моята първа авторска книга и съм много щастлива, че вече я има и на български. Всичко започна преди години, аз самата бях новодошла, в чужда страна, без приятели и среда, търсех своето място. Работех по проект свързан с дипломирането ми в Училището по изкуства в Кеймбридж, Англия и попаднах на интересни факти за таралежите. Впечатли ме това, че само на няколко седмици малките таралежчета тръгват, за да търсят свой собствен дом. Така се появи Сам като малко таралежче в чужда гора и без приятели. Премина през различни ситуации, за да намери приятели и да се почувства щастлив на мястото, което беше избрал за свой дом.Това е една история за приятелството и колко е важно то в живота на всяко дете. Исках да разкажа на децата, че в живота ни има моменти, в които всеки може да се почувства сам, на ново и непознато място. Но ако в тези моменти изберем да следваме сърцето си и сме любопитни към новото, не спираме да търсим, накрая ще намерим това, което ни е липсвало. А понякога дори повече от това, на което сме се надявали. За мен създаването на детски книги е преди всичко отговорност. Причината е, че всяко малко нещо остава огромен отпечатък в съзнанието на едно дете, затова в моите истории има много позитивни емоции. Старая се да ги създавам с много топлина и любов, усещане за спомен от приятни преживявания в детството ми.", "date": "2019.06.01", "title": "Нарисувай ми детство: Ваня Настанлиева за първата си книга"}
{"url": "https://offnews.bg/futbol/arda-shte-igrae-na-stadiona-na-vereia-704493.html", "text": "Арда няма да може да домакинства в Кърджали в началото на дебютния си сезон в елита. Това разкри пред “Тема спорт” президентът на клуба Петър Пешев.“Сините” ще приемат съперниците си в първите 4-5 кръга на стадиона на Верея. Вчера ръководствата на двата клуба са подписали договор за наем на “Трейс Арена”.“Възможно е в някои мачове съоръжението на Верея да се окаже тясно, но няма как. Такива са изискванията”, коментира Пешев.“Основният проблем на “Арена Арда” да не може да приема мачовете от Първа лига на този етап е липсата на осветление. Вече е задвижен въпросът за неговото поставяне, но поради факта, че стадионът в Кърджали е общински, бюрократичните неща ще отнемат повече време.Преди около година, при откриването на ремонтирания основно стадион “Арена Арда”, министърът на спорта Красен Кралев обеща, че при влизане на отбора в елита държата ще се погрижи за осветлението.Очакванията са Арда да се завърне на своето съоръжение пред втората половина на септември.", "date": "2019.06.01", "title": "Арда ще играе на стадиона на Верея"}
{"url": "https://offnews.bg/obshtestvo/vitceprezidentat-iliana-jotova-edinenieto-e-naj-goliamata-pochit-za-p-704515.html", "text": "„Единението е най-голямата почит за паметта на тракийските деца. Ние трябва да бъдем гарант за щастливото детство и успешното развитие на нашите деца. Нека в името на тях да не отмъщаваме, но да помним историята. Да не забравяме, че мирът и човешките права не са веднъж завинаги дадени, за тях трябва да се борим всеки ден.“ Това заяви вицепрезидентът Илияна Йотова на Националния младежки събор „Илиева нива“, който се проведе за 22 пореден път в едноименната местност край село Глумово, община Ивайловград. Организатори на събитието, което събра от цяла България потомци на тракийци, са Община Ивайловград и Съюзът на тракийските дружества в България.„Тук, в небето над тази земя са ангелите на над 200 деца, чиито живот бе отнет без време. Коя е тази политика и власт, която може да оправдае това, което се е случило тук преди 106 години – съсечени деца и майчини писъци. Отговор ще продължаваме да търсим, но нашето присъствие днес е завет никога повече да не го допускаме“, изтъкна в словото си вицепрезидентът.Илияна Йотова заяви, че в българската история 1913-а е изключително трагична година заради погубения човек живот, но в същото време - величава заради неговата сила, заради вярата, заради любовта към род и родина.Вицепрезидентът благодари на Съюза на тракийските дружества в България, който с активната си дейност поддържа жива паметта за тези събития.„На Балканите, знаем колко страшна може да бъде историята, когато един народ се изправя срещу друг. Когато велика сила диктува чужди интереси и сблъсква хора, които довчера са били съседи, подавали са си ръка в добро и лошо. Но днес българската държава показва на цяла Европа колко важни са Балкани за нея, тук имаме мир, да живеем в разбирателство и заедно да градим бъдещето“, подчерта Илияна Йотова. Вицепрезидентът посочи, че добросъседството означава и справедливост, и решени проблеми. „За тракийците повече от 100 години няма справедливост и българската държава трябва да постави твърдо въпроса пред турската за обезщетенията на тракийските бежанци“, подчерта Илияна Йотова.За подкрепата и отдадеността на тракийската кауза председателят на Съюза на тракийските дружества Красимир Премянов връчи на вицепрезидента Илияна Йотова почетен знак по повод 175-годишнината от рождението на Капитан Петко Войвода.", "date": "2019.06.01", "title": "Вицепрезидентът Илияна Йотова: Единението е най-голямата почит за паметта на тракийските деца"}
{"url": "https://offnews.bg/sviat/er-frans-nahranila-patnitci-sas-sandvichi-zarazeni-s-bakteria-704494.html", "text": "Сандвичи с риба тон, заразени с листерия, са предлагани на пътниците в девет презокеански полета на авиокомпания „Ер Франс“. Храната с бактерия е предложена между 21 и 24 май, информират от \"Ер Франс\", съобщиха АФП и БТА. Компанията е информирана за наличието на листерията в сандвичите от „Сервер“, доставчик на храната на борда на нейните самолети.Сандвичите с риба тон, заразени с листерия, са били предлагани в класите Икономична и Премиум икономична на полети, потеглили от Париж и пътуващи за Дубай, остров Реюнион, Акра, Нджамена, Бамако и Абуджа. Засегнатите пътници са били информирани по имейл, засега няма случаи на заболели от листериоза.Сандвичите са били изтеглени от мрежата на „Ер Франс“, както и всички други храни на „Ер Фуд“.„Ер Франс“ се извинява на клиентите си и препоръчва на онези от тях, при които се забележат симптоми на листериоза, да се обърнат към личните си лекари.", "date": "2019.06.01", "title": "Ер Франс нахранила пътници със сандвичи, заразени с бактерия"}
{"url": "https://offnews.bg/obshtestvo/zabraniha-kapaneto-v-dunav-kraj-vidin-vodata-e-opasna-za-horata-704486.html", "text": "Къпането в река Дунав по цялото поречие на област Видин е забранено. Заповедта важи до края на летния сезон.Причината са взети проби от повърхностните води на Дунав до крепостта \"Баба Вида\".„Винаги в началото на сезона се проверява водата в река Дунав, за да се разбере какви са нейните качества. В началото на месец май беше направено лабораторно изследване, което показа, че тя е силно замърсена.”, заяви д-р Гергана Джамбова от Регионална здравна инспекция – Видин, цитирана от Нова тв. По думите й качеството на водата на река Дунав може да бъде определено като „лошо”. „Във връзка с това са издадени заповеди от кметовете на общини, които са разположени по поречието на река Дунав, а също така и от областният управител на Област Видин Албена Георгиева за тотална забрана на къпането по река Дунав”, каза тя.Целта на забраната е да се предпази здравето на хората, които се къпят в реката.\"При газене или къпане във водата микроорганизми могат да попаднат в тялото и да доведат до инфекции. Най-често, при малки деца, при поглъщане се получават инфекции на стомашния тракт\", посочи д-р Гергана Джамбова.", "date": "2019.06.01", "title": "Забраниха къпането в Дунав край Видин, водата е опасна за хората"}
{"url": "https://offnews.bg/temida/devet-dushi-ot-zadarzhanite-pri-spetcaktciata-v-montana-ostavat-v-ares-704539.html", "text": "Девет от задържаните за рекет, изнудване и разпространение за наркотици в Монтана остават в ареста. След тях е и ръководителят на групата Марин Антов.Десетият задържан остава под домашен арест, защото е с влошено здраве и не може да пребивава в килия.Специализираният наказателен съд прие, че от събраните доказателства може да се предположи, че десетимата задържани са изнудвали и рекетирали земеделци и дребни търговци в Монтана, извършвали са редица измами и са разпространявали наркотици.Част от дейността си са прикривали привидно зад услугите на охранителна фирма, на която трябвало да се плаща \"такса спокойствие\".", "date": "2019.06.01", "title": "Девет души от задържаните при спецакцията в Монтана остават в ареста"}
{"url": "https://offnews.bg/koloezdene/pejo-bilbao-specheli-20-ia-etap-karapas-dokosva-pobedata-v-dzhiroto-704542.html", "text": "Представителят на \"Astana\" Пейо Билбао спечели предпоследния 20-и етап от колоездачната Обиколка на Италия. Испанецът измина 194-километровото трасе от Фелтре до Монте Авена за 5:46.02 часа.Втори остана сънародникът на Билжао - Микел Ланда от \"Movistar\" със същото време, а трети завърши италианецът Джулио Чиконе (Trek–Segafredo) на 2 секунди след победителя.Лидерът в генералното класиране Ричард Карапас (Movistar) запази розовата фланелка на лидер и направи огромна крачка към крайната победа след предпоследния етап в Доломитите.Колумбиецът е начело с общо време 89:38.28 часа, следван от двукратния победител в Джирото Винченцо Нибали (Bahrain–Merida) на 1:54 минута и Микел Ланда от \"Movistar\" на 2:53 минути.Това разгневи колумбиеца, който слезе и удари зрителя, след което продължи. Заради инцидента състезателят на Астана може да бъде дисквалифициран от надпреварата.Утре Обиколката на Италия приключва във Верона с 15.6 километра индивидуално бягане по часовник. Надпреварата започва в 14:30 часа българско време.", "date": "2019.06.01", "title": "Пейо Билбао спечели 20-ия етап, Карапас докосва победата в Джирото"}
{"url": "https://offnews.bg/futbol/fen-na-livarpul-predlaga-zhena-si-za-bilet-i-300-evro-snimka-704519.html", "text": "На какво ли не са способни феновете понякога, само и само за да видят любимия си отбор на живо. Е, ето един пример. Привърженик на Ливърпул е готов да размени жена си за билет за финала на Шампионската лига между мърсисайдци и Тотнъм тази вечер.Запалянкото очевидно не се е уредил с ценната хартийка и поради тази причина е прибегнал до отчаяни методи. Фенът на Ливърпул е залепил на гърдите си лист, на който е написано: \"Заменям жена си за билет и 300 евро. Тя има страхотни ц**и\".Както стана ясно, в момента по улиците на Мадрид, където ще се състои сблъсъка, е пълно с колоритни английски запалянковци, които са превзели местните заведения.Финалът на Шампионска лига е тази вечер от 22:00 часа българско време на стадион \"Уанда Метрополитано\".", "date": "2019.06.01", "title": "Фен на Ливърпул предлага жена си за билет и 300 евро (снимка)"}
{"url": "https://offnews.bg/obshtestvo/rumen-radev-viarvam-che-nosim-v-sebe-si-duha-na-botev-704543.html", "text": "„Да се говори за Ботев е трудно, защото той е казал всичко за нас. Дори и най-болезненото – че у нас „свестните считат за луди“. Но Ботев е прогласил и безсмъртието на героите, на падналите в бой за свобода и го е доказал със съдбата си. Затова и днес сме тук, пред паметника на Ботев“, заяви Румен Радев.Държавният глава посочи, че почитта рядко се изразява с думи.„Но няма по-силен, по-вдъхновяващ знак на преклонение към поколенията български герои от онази минута, в която всички притихваме в общност на размисъл и смирение. Днес почитаме Ботев и загиналите за нашата свобода. Правим го от сърце, правим го по традиция. Но свободата не е традиция“, каза още той и подчерта, че свободата е битка, позиция, отговорност, а често и саможертва.„Героичните жертвени поколения извоюваха свободата, щастливите поколения я наследяват, слабите поколения я разпиляват. Ние съвременните българи имаме тежък дълг – ние сме в дълг към онези безсребреници, които изгладуваха и изстрадаха мечтите си за достойна и независима България. Онези немили-недраги, които бяха в емиграция, отхвърлени често дори и от свои, но сгрявани от бляновете за свободата. В дълг сме и към себе си, защото и днес често избираме пътя на емиграцията – независимо дали далеч от родината или вътре в себе си“, заяви Радев.Президентът посочи, че нашето време няма да роди Ботев.„Той е великан от друга епоха. Вярвам обаче, че продължаваме да носим в себе си част от духа на Ботев, че мнозинството от нас ще отхвърлят конформизма, че носим мъжество и характер да въздигнем отечеството си там, където заслужава да бъде. Ето защо Денят на Ботев и на загиналите за свободата и независимостта на България е и ден на живите. Той е нашата възможност да преоткрием неспокойния патриотизъм и парещото чувство за справедливост. Да продължим похода на достойните, който свързва свободните духом с неродените още българи. Поклон пред загиналите за свободата на Отечеството. Да живее България“, каза още Румен Радев.", "date": "2019.06.01", "title": "Румен Радев: Вярвам, че носим в себе си духа на Ботев"}
{"url": "https://offnews.bg/tenis/grigor-dimitrov-otpadna-dramatichno-ot-rolan-garos-704511.html", "text": "Най-добрият ни тенисист Григор Димитров отпадна от турнира от Големия шлем Ролан Гарос, след като загуби в третия кръг на надпреварата от Стан Вавринка с 7:6, 7:6, 7:6.Двубоят се доигра днес, тъй като вчера срещата между двамата беше прекратена в третия сет заради късния час и настъпващия мрак. Паузата обаче не помогна на българина да се съвземе и да стигне до обрат.При подновяването на играта днес двамата печелеха подаванията си в третия сет до деветия гейм, в който Вавринка направи пробив и сервираше за спечелване на мача. Българинът обаче прояви характер и върна пробива, след което сетът влезе в тайбрек.В него Димитров определено има за какво да съжалява, тъй като имаше преднина от внушителните 6:2 точки в тайбрека, както и 5 сетбола (4 поредни), които шокиращо за всички нас пропусна. От своя страна Вавринка реализира втория открил се пред него мачбол и продължава напред.Така Гришо може да започне подготовка за двубоите на тревна настилка. За трета поредна година българинът отпада в третия кръг в Париж, който се оказва непреодолимо препятствие в кариерата му до момента. Вавринка пък вече има 500 победи в своята кариера. ", "date": "2019.06.01", "title": "Григор Димитров отпадна драматично от Ролан Гарос"}
{"url": "https://offnews.bg/izvan-terena/greshnikat-karius-zabi-bivsha-na-frontmena-na-ramshtajn-704452.html", "text": "Германският вратар Лорис Кариус си намери половинка, която напълно да го допълва. Това е актрисата и модел София Томала, която известно време беше половинка на фронтмена на Рамщайн Тил Линдеман.Двамата се разделяха и събираха, а в края на м.г. стана ясно, че София се среща с Кариус, който се прочу с грешките си във финала на Шампионската лига между Реал Мадрид и Ливърпул, когато подари победата на \"белия балет\" с два фатални пропуска.От това репутацията му сред жените явно не е пострадала, както се вижда от кадрите с шеметната София. Тя също явно много го харесва. Двойката е на ваканция в Миконос, Гърция.Актрисата качи тяхна обща снимка, като написа \"Близнаци на море\", намеквайки колко си приличат заради изпъстрените с татуировки тела. Грешките на Кариус обаче не са забравени. Наскоро дамата му откри колата си с надпис \"Наудачник\", като посланието явно е насочено към него.", "date": "2019.06.01", "title": "Грешникът Кариус заби бивша на фронтмена на Рамщайн"}
{"url": "https://offnews.bg/obshtestvo/detcata-patuvat-vav-vlakovete-bez-pari-dnes-704346.html", "text": "Всички деца до 14 години пътуват днес без пари в бързите и пътнически влакове, съобщи БДЖ. Поводът е Международния ден на детето.  Ако пътуването започва с нощен влак, който заминава преди 24:00 ч. на 1-ви юни, безплатното пътуване важи до пристигането на влака в крайната гара на следващия ден, уточняват от железницата.На празничния ден безплатното пътуване за децата до 14 години ще важи и за влака по маршрута Пловдив-Одрин-Пловдив.Възрастта на децата се удостоверява с копие на акт за раждане или друг документ, доказващ възрастта, както и с железопътни карти „Дете” и „Учащ”.Запазените места за всички категории влакове и спалните места се заплащат. Децата на възраст до 10 години задължително пътуват с придружител.БДЖ поздравява своите най-малки пътници с предстоящия празник – Международния ден на детето, и им пожелава щастливо детство, усмивки и весели игри през лятната ваканция.", "date": "2019.06.01", "title": "Децата пътуват във влаковете без пари днес"}
{"url": "https://offnews.bg/obshtestvo/sv-iustin-e-pokrovitel-na-filosofite-704462.html", "text": "Църквата почита днес Св. Юстин Философ - раннохристиянски богослов и философ. Той е един от първите и най-ярките християнски писатели-апологети. Роден е в Сирия и е получил добро образование. Възгледите му били изградени върху вярата, че \"разумът господства над всичко\".Повратно събитие в неговото духовно развитие била срещата с непознат старец, която способствала за обръщането на св. Юстин в християнството. Около 133 година св. Юстин приел Свето кръщение и продължил заниманията си с любомъдрие, но този път напълно убеден, че християнството е истинната философия. В Рим св. Юстин създал първата християнска философска школа.Основни съчинения на св. Юстин са \"Против всички ереси\", \"Лирник\", \"Първа и втора апология\" в защита на християните до императора (150 и 162 г.), философско-богословския \"Разговор с Трифон-иудея\" и др.По клеветнически донос св. Юстин и шест от учениците му били заловени, мъчени и умъртвени по времето на император Марк Аврелий.Църквата почита св. Юстин като \"небесен покровител на рода на философите\" и всички, търсещи истината.", "date": "2019.06.01", "title": "Св. Юстин е покровител на философите"}
{"url": "https://offnews.bg/obshtestvo/zam-ministar-pavlov-nagradi-pobediteli-v-konkursa-shtastlivi-zaedno-704512.html", "text": "Заместник-министърът на младежта и спорта Николай Павлов награди победителите на първо, второ и трето място в категория „Играя, спортувам и се забавлявам“ в Националния конкурс за плакат на тема „Щастливи заедно“. Събитието се организира от Държавна агенция за закрила на детето (ДАЗД) по повод 1 юни - Международен ден на детето.„Знаем, че спортът е не само забавление и здраве, но и ценности и преследване на мечти. Затова спортувайте и бъдете щастливи“, заяви Павлов в своето приветствие. Той поздрави ДАЗД за събитието и пожела на децата усмивките им винаги да греят на лицата.На събитието присъстваха еврокомисарят Мария Габриел, министърът на труда и социалната политика Бисер Петков, заместник-министърът на образованието и науката Деница Сачева, заместник-министърът на външните работи Юрий Щерк, председателят на ДАЗД Елеонора Лилова и други.Събитието завърши с културно-развлекателна програма, представена от деца от столични училища и детски градини.", "date": "2019.06.01", "title": "Зам.-министър Павлов награди победители в конкурса 'Щастливи заедно'"}
{"url": "https://offnews.bg/futbol/ofitcialno-nikolaj-mihajlov-ostava-v-levski-704514.html", "text": "Вратарят на Левски Николай Михайлов остава в клуба. Това обяви самият той в официалния си профил във Фейсбук. Стражът подписа договор със \"сините\" до 2021 година.Старото споразумение на стража изтече вчера, но днес се е разбрал с изпълнителния директор на клуба Павел Колев за възползване на опцията за преподписване за още 24 месеца.Интерес към Михайлов имаше от турски клубове, но явно е предпочел да остане на \"Герена\". Не е изключено той да се е съгласил и да намали заплатата си, каквато е новата практика в Левски.Припомняме, че вчера Колев сподели, че през летния трансферен прозорец Левски ще вземе негов конкурент и мястото на Михайлов в стартовия състав няма да е гарантирано.Това обаче не е притеснило стража и той поднови договора си с Левски.", "date": "2019.06.01", "title": "Официално: Николай Михайлов остава в Левски"}
{"url": "https://offnews.bg/obshtestvo/praznuvame-mezhdunarodnia-den-na-deteto-704474.html", "text": "Днес е Международният ден на детето. Празникът води началото си от Световната конференция по въпросите на детското здраве, състояла се в Женева през 1925 година. Идеята за отбелязване на деня на детето се ражда същата година, когато китайският генерален консул в Сан Франциско събира няколко китайски деца сираци и ги води на празника на лодките-дракони.По-късно неговата инициатива е продължена, като независимо от благотворителната акция в САЩ, и в Европа се провежда международна конференция по въпросите на детското здраве. През 1949 г. денят официално е обявен за Международен ден за защита на децата. А през 1950 г. 1 юни за първи път е честван едновременно в 51 страни по света. Къде да заведете децата днес вижте ", "date": "2019.06.01", "title": "Празнуваме Международния ден на детето"}
{"url": "https://offnews.bg/kultura/stefan-danailov-naj-strashnoto-za-edin-aktior-e-da-napusne-stcenata-704540.html", "text": "Завръщане, възкръсване, ново начало. Той отново е на театралната сцена след петгодишно отсъствие. Живата връзка и усещането за дихание, което идва и от двете посоки отново са тук. За първи път в ролята и на режисьор на професионална постановка.Ролята ми не е централна, а героят ми се движи в количка, но се радвам, че съм на сцената, споделя Стефан Данаилов пред БНТ.\"Не бях в състояние да играя дълго време, но когато прочетох пиесата, нямаше как да не приема. Още повече че при представянето на книгата си, обещах на хората, че отново ще играя\", разказва обичният актьор и допълва: \"Мери никога нямаше да ми позволи да се отделям толкова дълго от сцената.\"За пиесата поканил бивши студенти и репетирали в дома му. Притеснявал се за партнирането си с Аня Пенчева, защото с жена се работи трудно, но Аня се оказала желязна, истински войник. Публиката в Димитровград и Петрич вече имала честта да гледа представлението и реагирала много радушно:\"Плакахме, смяхме се, защото пиесата разказва за последното представление на една актриса, а актьор да напусне сцената е много страшна работа.\"Не съм зависим от никого, моето приятелство е завинаги, но най-близките ми приятели починаха - тези, с които можех да си говоря спокойно. Тъжно ми е, че когато имам най-много нужда да си говоря с някого, а него го няма, казва актьорът. Напоследък обича да има млади хора около себе си. Затова и репетира със студентите си вкъщи. По-млад, по-висок и по-талантлив съм от Ален Делон, реагира с ирония на вечното сравнение между двамата Данаилов. Не обича да го наричат плейбой:\"Обичам жените, винаги съм ги обичал и уважавал, но не съм плейбой.\"Очаква сина си Владимир и съпругата му на премиерата на \"Актрисата\". С гордост разказва, че следва медицина и след 7 години той ще бъде д-р Данаилов:\"Никога не съм отказвал да му дам името си и винаги съм помагал. Тази история в риалити предаванията беше убийствен, много тежък момент за мен и Мария\", с горчивина разказва Ламбо.Продължава да мечтае. Най-вече за морето:\"Ако не мечтае човек - какво му остава? Не може да се живее само с миналото.\"След интереса към книгата и пиесата, предстои филмов проект. Ролята му е малка, но много хубава. Щастлив е, че още усеща любовта на зрителя.\"Най-страшните възможни неща ми се случиха през тези 5 години. Но няма да им се дам. Връщам се към живота\", категоричен е Стефан Данаилов.", "date": "2019.06.01", "title": "Стефан Данаилов: Най-страшното за един актьор е да напусне сцената"}
{"url": "https://offnews.bg/horoskop/horoskop-za-1-7-iuni-ot-antonia-mechkova-703443.html", "text": "Вашето 7-дневие е динамично, поставяте си амбициозни цели за промени в личната и в деловата сфера. От понеделник много Овни са изпълнени със завидна енергия, но все пак да се опират на близки, колеги и съмишленици, сами едва ли ще могат да се справят с всичко. В сряда тази тенденция става все по-забележима, съгласувайте точно усилията и няма да има фалове. Някои са твърде критични към околните, други се товарят с големи и малки задачи, след вторник да пестят укори, обяснения. За флиртове чакайте по-подходящо време.Периодът прелива от делови и домашни задачи,  но се стараете много и ще се радвате на резултати. Телците да планират точно работата, от понеделник нека да избягват претоварване и изнервяне така, както не проявяват надменност към по-неопитни колеги и познати. Във вторник май правите още по-амбициозна програма, пречките в сряда са куп. Но пък реализираните цели ще ви зарадват до петък, повод са околните да ви засвидетелстват уважение, интерес. Отскоро влюбени и отдавна обвързани да не отлагат сериозен разговор с избраника си.Време да се отпуснете, да се отдръпнете от авансцената в обществената и деловата сфера. Група Близнаци са бързали с изпълнението на куп задачи, вече са налице резултатите, но те едва ли ще споделят емоции и оценки в по-широк кръг. До понеделник това наистина не е уместно, ала през следващите дни трябва да правите избор, да се изясните с колеги, партньори, даже близки. Не се месете в чужди спорове до Спасовден, следвайте своите цели и принципи. В петък стойте далече от любопитни очи, тогава влюбени може да си дадат дума.Началото на юни ви носи доста добри резултати в работата, разбира се – след упорити усилия за изпълнение на идеи, в които околните не са ви подкрепяли твърде. От понеделник до сряда Раците пак ще търсят съдействието на най-близки и особено семейството, улавят ненадеен шанс за изява и печалби, за нови съюзи. Сряда и четвъртък са благоприятни за уреждане на тези въпроси, направете си подробна стратегия и не се поддавайте на желанието да спорите, петък го подклажда. Необвързаните могат да започнат сериозни отношения.Този уикенд може да отделите голямо внимание на най-близки, да помислите за пътища и развлечения. Лъвовете ги чака още работа, напоследък те хвърлят много енергия за перфектно изпълнение на задълженията си, чертаят си и нови планове. До Спасовден посветете време на проучване, уточнения, договаряне, но дискретно, за да не предизвикате завист или интриги. Някои май обещават повече, отколкото могат да свършат, също не е уместно. От четвъртък борите сериозни трудности, но постигнатото си заслужава, имиджът ви е безспорен.Периодът е добър за кратък отдих, ще обмисляте плана си за работа, ще събирате сили. Девите имат чудесни идеи, от понеделник ще проличи: точна е и стратегията им, привлекли са подходящи помощници, разчитат на подкрепа от влиятелни хора. Сряда може да ви изненада с редица трудности, така че не бързайте с изяви, бдителните ще си спестят куп ядове и ще се окажат на по-печеливши позиции. Четвъртък носи още шансове, трябва да съсредоточите вниманието там. Изборът ви в личния живот вдъхва спокойствие, увереност.Началото на юни ви открива перспективи за кариера и печалби, но трябва да пазите пълна дискретност, ако искате да осъществите идеите си от понеделник. Везните умеят да се държат встрани от светлините на прожекторите, сега на господата е от особена полза разбирателството и помощта на половинката и порасналите синове. Във вторник забавяте деловото темпо, до Спасовден преглъщате всякакви поводи за спор с близки. В петък ви наляга умора, но хармонията с партньори и роднини дава сили, в любовта шансът ви е завиден.Не сте най доволни от постигнатото в деловата сфера, но юни ви подтиква да мислите за отдих. Скорпионите ще си решат дали им трябва по-дълга почивка или само глътка разнообразие, да се съобразят и с желанията на своите близки. Друг въпрос, че е редно мнозина да съчетаят път, мързелуване и пр. с някаква дейност, която би разширила професионалния им периметър, би обогатила още уменията и партньорствата им. От понеделник търсете съюзници, във вторник градете стратегия, в сряда приемайте и чужди идеи, не само вашите са добри...Това 7-дневие на юни разпалва недоволството ви от постигнатото в дела и лични отношения. То не е малко, но доста Стрелци кроят нови планове и са нетърпеливи да се хвърлят в битка. Внимавайте, през уикенда близки и дом имат нужда от повече внимание. В понеделник и вторник пречките се трупат, но и подсказват: не бива да бързате, до сряда е време да укрепвате съюзите си. Мнозина май няма да се вслушат в съвета за търпение, нека си знаят: успехите ще искат голямо и постоянно упорство даже в началото печалбите да са малки.Вашите дела вървят добре, но началото на юни ще ви подскаже да си готвите нови бизнес планове. Козирозите има от какво да бъдат доволни в работата си, макар и трудна, кариерата им е възходяща, от понеделник може да се включат в начинания на по-влиятелни личности или да получат нечия закрила. Имате нужда, макар че в четвъртък и петък се пазите като от огън от интриги, някои залагат и на по-самостоятелни дейности. Ще се справите с трудностите, обаче отделете време и внимание на най-близки хора, разведрете отношенията с тях.За мнозина от вашия знак 7-дневието се оказва по-инатлийско: току напират да напредват бързо в работата, да налагат мнение вкъщи, на познати. Водолеите да се заредят с търпение, изявата им зависи от планове на по-влиятелни хора, сега може да не оценяват най-високо идеите им. Задоволете се с победите, които носи понеделник, във вторник се грижете за отдих и реорганизация на рутинни задачи. Това е пътят да си гарантирате и печалби, и разбирателство с околните, а не да вирите нос. В петък и за лични неща слушайте избраника си.Това 7-дневие за вас минава под знака на търпелива борба с делови пречки, но все пак не ги използвайте като вечно оправдание, че нямате време за близките и за отдих. За група Риби е важно да изяснят отношенията, преди да се стигне до кризи, а и да почерпят от обичани хора още кураж за трудната си работа. От уикенда обмислете уреждането на финансовите и административните въпроси, в сряда може да промените плана си за действие, да потърсите покровители. С умереност и бдителност ще избегнете щети, интриги, имате искрени приятели.", "date": "2019.06.01", "title": "Хороскоп за 1 – 7 юни от Антония Мечкова"}
{"url": "https://offnews.bg/sviat/obshtinski-sluzhitel-ubi-11-kolegi-pri-bezrazborna-strelba-v-sasht-704475.html", "text": "Недоволен служител откри стрелба в общински център във Вирджиния Бийч, щата Вирджиния, вчера следобед местно време, и уби 11 души. Шестима са ранени, нападателят е починал от раните си, след като е бил прострелян от полицията. Това съобщи началникът на полицията в града Джеймс Сервера, цитиран от Ройтерс. Обстоятелствата за трагедията се изясняват, допълни той. Мъжът, открил стрелбата, е дългогодишен общински служител. Той е стрелял в сграда, в която се помещава общинският отдел по въпросите на благоустройството и комуналните услуги, намиращ се в съседство с кметството на града.\"Това е най-ужасният ден в историята на Вирджиния Бийч\", каза на пресконференция заедно с шефа на полицията кметът Боби Дайър. \"Засегнатите хора са наши приятели, сътрудници, съседи, колеги\", допълни той.  Началникът на полицията каза още, че жертви са открити и на трите етажа на сградата, застрелян е намерен и в паркирана пред нея кола.Самоличнонстта на убиеца не се съобщава. Той е бил въоръжен с пистолет 45-ти калибър със заглушител и е стрелял безразборно по жертвите.Смята се, че това е стрелбата с най-много жертви при насилие с огнестрелно оръжие на работното място в САЩ от февруари, когато работник във фабрика застреля петима свои колеги в Орора, Илинойс, малко след като бил уволнен, припомня БТА.", "date": "2019.06.01", "title": "Общински служител уби 11 колеги при безразборна стрелба в САЩ"}
{"url": "https://offnews.bg/volejbol/balgaria-nadvi-kanada-v-povtornia-debiut-na-prandi-704471.html", "text": "България удари Канада с 3:1 (25:20, 26:24, 19:25, 25:17) в първия си двубой от турнира в Група 2 от първия уикенд на Лигата на нациите, който се игра тази нощ в зала \"Аконкагуа Арена\" в Мендоса, Аржентина пред 1600 зрители. Самата среща бе повторен дебют за италианския треньор на националите ни - Силвано Пранди.Възпитаниците на \"професора\" бяха значително по-добри от канадските си съперници в първия гейм и заслужено го спечелиха с 25:20. Във втория двата отбора играха точка за точка и никой не успяваше да натрупа аванс, но в крайна сметка \"лъвовете\" надделяха с 26:24. След това последва лека загуба на концентрация в редиците ни, което позволи на хората на Глен Хоуг да намалят изоставането си, след успех с 19:25. Водени от диагонала Николай Учиков българите не оставиха никакъв шанс на \"кленовите листа\" и в четвъртия гейм, печелейки го с 25:17, а с това и двубоя с 3:1 гейма. Най-резултатен за България бе Николай Учиков, който се отчете с цели 27 точки(4 блока и 61% ефективност в нападение), а Тодор Скримов и Алекс Грозданов добавиха съответно 10 и 9 за победата. Шарън Върнън-Еванс бе най-резултатен за Канада с 22 точки, но това не бе достатъчно за \"кленовите листа\" ", "date": "2019.06.01", "title": "България надви Канада в повторния дебют на Пранди"}
{"url": "https://offnews.bg/nashite-avtori/ognian-minchev-liberalnoto-konservativnoto-i-ratcioto-704473.html", "text": "Хайде първо да изчистим понятията, доколкото е възможно: какво у нас е либерално и какво – консервативно?Може би най-дълбоката идентичност на българското либерално е неговия прозападен, европейски характер. Когато на вълната на еуфорията от Освобождението всичко руско е приемано с огромна благодарност и като модел за подражание, либералната визия отстоява необходимостта България да се развива като част от Европа. Либерализмът стои зад българския проект за модернизация. Много компромиси са правени - и със свободата, и с правата на гражданина, и с правилата на демократично управление, но модернизацията по европейски образец винаги е била сърцевина на либерализма.Като казахме компромиси: в някои случаи българската партизанска политическа култура свежда либерализма до табелата (смях). Отишъл Васил Радославов на предизборна среща и любопитните селяни го попитали, \"Бае Радославов, а що ще рече \"либерал\"? \"Ще рече \"народен човек\" – отговорил, без да се замисли, Радославов. \"Либи ралото, оттам идва...\" След 1989 самото понятие за либерално трудно си пробиваше път в България. Царицата на думите бе \"демокрация\", а в многообразните й измерения либерализмът беше нейде в периферията. Не му върви на либерализмът в България. Малцина са тези, които истински го познават и го споделят - шепа интелектуалци в \"Стамболова София\" и в няколко от по-големите градове.Именно обстоятелството, че либералното у нас е или табела, или не много ясен контекст, прави възможно \"отвличането\" на либерализма в посока, удобна или възможна за текущо практикуващите го по различно време. През 90-те - а и след това, „либерално“ значеше две неща: първо, категорична защита на \"свободния пазар\" и обявяване на държавата за \"лош стопанин\". Както във всяка посткомунистическа страна, пазарното стопанство имаше нужда от популяризация. У нас обаче идеологията на \"свободния пазар\" - случайно или не - изигра ролята на димна завеса, зад която се утвърди грабежа на националното богатство от партийния и милиционерския елит. Така тези, които строго следяха за спазването на \"марксизма-ленинизма\", бързичко се превърнаха в икономически \"либерали\" - пазарът решава, държавата да стои отстрани. Достатъчно отстрани, за да им позволи да превърнат пазара в джунгла, а правото да участваш свободно в пазарната игра - в право, притежавано само от тях?Да. Но виж втория модус на либерализма от прехода – това е правозащитната идеология и практика, обявила малцинствата за \"жертва\", а либерално \"неразвития\" среден българин - за националист и недозрял за демокрация. Оттук имаше само една крачка до изплискването на либерализма - по днешен европейски и западен образец, - в идеология на новата радикална културна левица. Политическата коректност, ценността на мултикултурността на всяка цена, свръхценността на малцинствеността от всякакъв вид - етническа, верска, сексуална или просто субкултурна, - това накратко дефинира постмодерния ляв либерализъм като идеология на съвременната западна левица. Либерализмът като идеология на мултикултурността и като враждебност към заварената традиция и завареното мнозинство пристигна и в България. Е, не в цяла България, а преди всичко в Стамболова София - между булевардите Левски, Патриарх Евтимий, Христо Ботев и Сливница.Консерватизмът... В страна като България, където елитите се сменят практически с всяко поколение, където най-голяма ценност е \"да махнеш с ръка\" и да почнеш \"отначало\", няма голям мегдан за консерватизъм. Харесва ми една дефиниция на консерватизма от Матю Бок Коте - \"Дефинирам консерватизма по следния начин: политическа философия, присъща на модерността, която се стреми да я запази срещу нейнотото демиургично изкушение, срещу изкушението за tabula rasa, срещу нейната претенция да унищожи историята, сякаш човекът трябва да я изтръгне, за да се отдаде на фантазията си за социално всемогъщество, в което смята не само да съхранява, подобрява, променя и предава обществото, но и да го създаде според собствената си воля“.Помня го това. Коте продължава – „консерватизмът припомня на човека, че е наследник, и че благодарността, разбирана като доброжелателност спрямо света, който ни е приел, е добродетел, достойна за уважение”.Именно. Има различни прояви на консервативното в България. Да почнем от това, което Тончо Жечев вдъхновено припомни - забравените възрожденци от Цариградския кръг. Българската история чества бунтарите, революционерите, но се разсейва спрямо тези, които по-кротко и ден след ден са правили неща, значещи много за България. През първите десетилетия след Освобождението този консерватизъм на Цариградския кръг еволюира в ерудиран европейски консерватизъм, чиито носители са хора като Константин Стоилов. И се примесва с народняшките местни нрави на Народната партия... Консервативно е и русофилското - като антитеза на навлизащата западноевропейска модерност. И до ден-днешен Русия е любимият ориентир за \"консерваторите\" (за мен – в кавички), отхвърлящи Европа и Запада: разгулни, безсрамни, лукави и декадентски.България е страна с две лица - източно и западно. Консерватизмът на източната непримиримост с пътя на Запад е повече емоция, отколкото осмислена идеология. Православието в някои свои проявления е играло и играе ролята на идеологическа подпора на този русофилски консерватизъм. Но не толкова, колкото комунизмът и \"марксизмът-ленинизмът\". По парадокс - болшевизмът бързичко се изроди в консервативна защита на източната традиция срещу западната модерност и постмодерност.Най-голяма заслуга за възраждането на консерватизма в днешна България има, забележи, либерализмът и СДС (смее се). За разлика от другите посткомунистически страни, където отхвърлянето на комунизма бе национална революция в демократични одежди, в България антикомунистическият патос стъпи изцяло върху проекта на либералния европеизъм. Заедно с комунизма бе отхвърлен и национализмът, който се бе грозно проявил във Възродителния процес. Националистите, наследени от комунистическата система, бяха навъсени полуграмотни апаратчици и/или провинциални примитиви, което облекчаваше космополитния патос на демократичната опозиция. Дори консервативно самоопределящият се премиер Иван Костов заяви в парламента в прав текст - \"днес сложихме край на национализма в България\" (по повод приемането на Рамковата конвенция за защита на малцинствата). Правозащитниците обожаваха да имат срещу себе си за противници неуките и радикални \"националисти\" от няколко дребни партии и движения - какво по-добро доказателство за собствената либерална правота!Но демокрацията, както е известно, обича да ходи на два крака и възможността либералната алтернативност да се представя за \"дясна\", а комунистическото твърдоглавие в посткомунистическата епоха за \"ляво\", не бе безкрайна. Интеграцията в обединена Европа донесе многобройни бонуси и нови практически дилеми. Готови ли сме да се превърнем в мултикултурно общество - не само като многообразие на субкултури, но и като целенасочена стратегия за миграция на големи маси от хора към нашата страна? Къде е границата между правата на човека и успешната стратегия за превръщане на многообразните малцинства в мейнстрийм на обществената ценностна система - включително в областа на сексуалността, възпитанието на децата, в налагането на секуларизъм, комбиниран с ценностна неутралност (т.е. - отказ от традициите)? Старото разделение между комунизъм и антикомунизъм вече не можеше да дава отговори на новите въпроси. Така възниква един нов консерватизъм, който не е непременно евроскептичен, но се гради върху респект към традицията и наследството на миналото - колкото и размити да са те в българския случай. Този нов консерватизъм търси референтните си политически движения в другите европейски страни, има регионални проявления на солидарност с Вишеград, част от него се проявява в ексцеси на русофилска продажност, продиктувани и от омраза към Запада, той граничи и с националистическите прояви с различна степен на просветеност и адекватност.А в България?Както и в цяла източна и централна Европа, идеите светят с отразена светлина. Затова нерядко модни тук са идеи, които на други места вече са се запътили към музея. Но темите, ценностите, патосът на либералното и консервативното в България са все по-европейски - което е добрата новина за едно общество, положено на границите на Европа. Граници териториални, духовни и интелектуални.Добре, да обобщим - залязва ли общото усещане за “либерализъм”, т.е. дали махалото се люшва към неоконсерватизма?Тази динамика е глобална и трябва да се познава като контекст. \"Неоконсерватизъм\" е понятие от края на 70-те години. Консервативната революция върна легитимността на \"свободния пазар\", нарушена от десетилетията кейнсианска регулация. Въпреки че кейнсианската система създаде обществата на благоденствието след 1945, тя беше набедена, че съсипва етиката на капитализма и създава хедонистична ориентация на паразитиращи типове, чакащи държавата да им даде социална помощ. Човек започва да разбира света тогава, когато зад поредните вълни на идеологическа мода може да види реалния процес на промяна. \"Неоконсерватизмът\" от 70-те имаше по-важна цел от възраждането на \"етиката на капитализма\". Той трябваше да отвори път на глобализацията - на глобалния свободен пазар, неограничаван от национален интерес и бариери в защита на националната общност и държава. Затова по същество \"неоконсерватизмът\" бе \"неолиберализъм\" - доколкото либерализмът в икономиката се идентифицира преди всичко със \"свободния пазар\". Но този нов глобален либерализъм се различава като идеология и практика от \"невидимата ръка\" на Адам Смит. За Смит свободата на пазара е възможна само в комбинация с ефективна общностна етика и с власт на закона - с държава \"нощен пазач\". Глобализацията няма нужда от общностна етика - нито по някакъв начин я поражда, нито от \"нощен пазач\". Глобализмът-неолиберализмът е фундаменталистка идеология - пазарът е не просто средство за забогатяване, той е смисъл, цел, висш морален закон. Той не се нуждае от корекции - нито на демократичната политика, нито от каквато и да е регулация, преразпределяща пазарния продукт в полза на глобалната общност.Ортодоксията на глобалния неолиберализъм на практика премахна свобдния избор на икономическа политика - както за нациите, така и за международните институции. Всички политически платформи бяха израз на неолибералната хегемония - консервативни, либерални, социалистически - чак до 2008-2010. Противниците на глобализацията бяха по улиците, чупеха витрини и палеха бараки на Макдоналдс. Но в институциите - на всички нива - беше задължително да си глобалист-неолиберал.Сурова идеология - сурова реалност.Властта на глобалния корпоративен елит имаше нужда от допълнителна легитимация. И тя дойде... от лагера на враговете на капитализма. След \"Архипелагът ГУЛАГ\", след маоистката \"културна революция\", след рухването на Съветския сьюз, радикалната левица остана безутешна и се запъти към музея (други по-директно я пращат на сметището). А реформистката левица - социалдемокрацията - беше свършила работата си, беше изградила заможни общества чрез кейнсианско преразпределение и през 90-те кротко се предаде на неолибералния глобализъм. Помниш ли \"третия път\"?О, да. Макар че не ми се иска да го помня (смях)Една от основните структурни роли на левицата е да създава митове, които подслаждат действителността и правят живота по-приемлив в перспектива. Необходимо бе възраждане на левицата на глобалната сцена. Глобалният корпоративен елит имаше нужда от това.Лявото от времената на Карл Маркс е интернационално - \"пролетариите нямат отечество\". Интернационализмът се оказа най-лесен за възраждане след краха на социализма и комунизма. Ударът бе нанесен срещу национализма и националната държава. Последната трябваше да умре - и да отстъпи място на глобалната прогресивна общност, в която - както е известно - хората \"ще живеят като братя\".„Аджи джье“, дет викат кейнсианските скептици в Търговищко (смях).Забавно е, да, но забележи - националистите бяха редуцирани до нацисти, а отмирането на нациите се превърна от далечна прогноза в конкретна стратегическа цел на възродената нова левица. Така израснаха двете политически крила на глобализма - дясното, корпоративното, и лявото, интернационалното. Това, което все още липсваше на новия синтез, бе \"социологическите плът и кръв\" на глобалната общност. Въплъщението на новата глобална лява утопия дойде от културния марксизъм, който през 60-те години замени демиурга на историята - пролетариата, призван да твори комунизъм - с угнетените културни малцинства: етнически, расови, верски, сексуални, всякакви. Малцинствата се конституираха като нов демиург срещу системата на капитализма, традиционализма, потисничеството и експлоатацията. \"Диктатурата на пролетариата\" отдавна събираше прах в музея. На нейно място дойде идеологията на мултикултурализма.Наследниците на непримиримите врагове - буржоазията и пролетариата - сключиха глобален обществен договор за сътрудничество и взаимопомощ. Неолибералният корпоративен глобализъм \"отдясно\" и постлибералният мулткултурализъм \"отляво\" ръка за ръка тръгнаха да творят \"прекрасния нов свят\" на глобалното село.Не всички успяха да се качат на бързия влак на глобализма. На гарата останаха милиони хора, изгубили работата си вследствие на глобалната миграция на капитала от Първия към Третия свят. Други десетки - или стотици – милиони, преживяха рухването на своите национални държави, разклатени от глобална корупция, от етнически конфликти и трибализъм, от политически революции и бързи капиталови миграции. Големи маси от хора отказаха да заменят своята традиционна култура и обществена структура с бързо навлизащата комбинация от глобална икономика и универсализираща масова култура. Глобализацията премахна икономическите и релативира териториалните граници. Тръгнаха големи миграционни потоци от хора, търсещи по-добър живот за себе си или просто бягащи от разрухата на собствените си общества, от войни, от мизерия. Глобалните елити бяха спечелили огромни богатства от глобализацията. Сметката платиха други - и най-накрая се разбунтуваха.Виж, антиглобалисткият консерватизъм обединява недоволството на всички тези хора и групи. Той иска ново укрепване на националната солидарност и националната държава. Иска възраждане на традиционните ценности - доколкото това е възможно, - за да се опре на семейството, на вярата, да възстанови простичкото разделение между добро и зло, релативирано до неузнаваемост от мултикултурализма. Галопиращата глобализация натрупа огромни печалби за световния корпоративен елит и огромни сметки за плащане от страна на почти всички народи на планетата. В един момент това се оказа задънена улица. Все още никой не вижда \"светлото бъдеще\" отвъд глобализма. Затова реакцията на ощетените от глобализацията е консервативна - по посока възраждане на традиционализма.Историята не стои на място - ако не върви напред, тя се свлича назад. Стазис няма.Именно. Либералният глобализъм е в криза - консервативният традиционализъм се бори за своето коригиращо място в нелеките баланси на бързо променящия се свят.Как може колективистична култура като нашата да преодолее нещо, завещано от историята – вертикалния източен властови модел? Демокрацията, за която мечтаеха де факто нашите възрожденци, макар и в друг контекст – невъзможна ли е тук, културолотично и всякак?Най-непосредственият и базисен ограничител на демокрацията е нивото на заможност. От определено ниво на национален доход \"на глава\" - което е около два пъти по-високо от актуалното за България, демократичното представителство придобива сила, защото заможността отключва личностни механизми за защита на автономността, на свободата, които имат преки последствия върху гражданското поведение. Разбира се, тук имат значение и голям брой други фактори - преди всичко степента на обществена поляризация на богатството. Колкото по-хармонично е разпределен националният доход, толкова по-висока степен на обществен интегритет е възможна и функционална. Оттук - по-добри възможности за представително демократично управление. Колкото по-бедно е едно общество, толкова по-добри шансове притежава националната олигархия да концентрира в ръцете си богатството и властта, манипулирайки по същество нищите хора, за които се предполага да играят ролята на граждани.Ако под \"вертикален източен властови модел\" разбираме традициите на централизирана пирамидална власт на Изток - за разлика от известно хоризонтално разделение тип „църква, светска власт, децентрализиран феодализъм“ на Запад, - то да: ние сме по-скоро част от Изтока и това едва ли е лесно променимо. Друг е въпросът, че някои от най-йерархичните властово общества на Изток - Япония, Корея - успяха на определено ниво на обществено богатство да развият консолидирани демократични системи, които функционират при напълно запазена традиционна култура, патриархална йерархия и вертикална централизация на обществена власт - и в корпорацията, и в семейството, и в държавата.Като цяло - вярна е констатацията ти, че индивидуалистичната култура се съвместява по-пряко и по-лесно с демократичното управление, отколкото колективистичната култура, пораждаща репресивни йерархии. Но когато става дума за България, тези общи констатации трябва да се операционализират поне в три конкретни направления. Масовата култура в България е преимуществено колективистична - преди всичко поради недостатъчна степен на модернизация. За традиционния човек етиката, общественият порядък и властта са външни спрямо личността му - те са \"Божи заповеди\", написани на стената. Подчиняваш им се, за да живееш в мир.Тази култура на зависимост третира властта също като нещо външно, което ни се случва по чужда воля.Да - дори възможността да гласуваш на избори е една игра, която не се отнася напълно към тебе. \"Миналия път гласувахме за бесепето, а сега ще гласувам за седесето, да видим какво ще стане\", нещо такова. Гласуването е вид \"черна кутия\" - ти пускаш нещо, но резултатът се изработва \"вътре\".И по-точно \"горе\", а не е производен на волята ти.Да. И тогава и отговорност не можеш да носиш, нали? Гласувал си, но \"там горе\", където е първоизточникът на властта, там са решили нещо друго.Аз ще препоръчам следното: нека имаме едно на ум, когато говорим за \"вертикален модел\" и за \"колективистична култура\" в България. Тук все пак доминира един парадоксален егалитарен индивидуализъм, индивидуализъм на \"магарешкия инат\".Хофстеде не би лайкнал това. (смях)Разбира се, но казвам „егалитарен“, защото българинът не припознава елит - не припознава висша класа. Качването на върха не е въпрос на произход или заслуги, а просто на късмет. Затова тези отгоре нямат особена легитимност в нашите очи, дори по-често са считани за недостойни да са там. Комшия ми е - знам му и зъбите. С нищо не е повече от мен, а стана депутат и т.н. Ако прибавим и широкоизвестния факт, че на времето си имахме \"ош-беш\" със сестра му - властта на комшията е тотално делегитимирана и несъстоятелна. Несправедливостите на живота - всички сме равни, но някои забогатяват или отиват \"на власт\" - пораждат капсулиране на българина в неговата лична сфера, където единствено могат да бъдат променяни обстоятелствата на неговия живот. Светът извън лично-родовата връзка е ненадежден и не заслужава доверие. Отношението към него е предпазливо негативно.Всичко това се отнася до феномена на \"чуждата власт\". Някои казват - българинът дълго време не е имал държава, затова е враждебен към всяка държава, включително и собствената, националната... Можем да потърсим и обратна връзка - ако държавата се държи като мащеха, защо малкият човек да не се държи като Андрешко? Подобни нагласи, между другото, са разпространени навсякъде в южна Европа - ако се абстрахираме от властовите реалности на Изтока. Демокрацията, за която са мечтали и възрожденци, и много други, е възможна при интернализиране на моралния закон и на отговорността за собствения живот - което се случва при възникването на модерната личност. Един от най-значимите дефицити на стратегията за преход след комунизма (доколкото имаше такава) беше приоритетът за демократизация, безотносително към нивото и процеса на модернизация на обществото. Близко до ума е, че по-добре в този преход се справиха по-пълноценно модернизираните общества от централна Европа. Дерайлираха тези, които трябваше да \"облекат\" една конфекционна стратегия за демократизация в едно все още в много измерения традиционно общество.Хайде и така - разкъсването на връзката между демократизация и модернизация е феномен на едно постмодерно визионерство, идващо от Запад.Модернизацията има смисъл в един мироглед, в който културите са йерархични, а модерната култура е по-висша от останалите. Културният егалитаризъм, дошъл с постлибералния мироглед на мултикултурализма, скри в килера теорията и стратегията на модернизацията като срамен артефакт на колониалното минало.Ръстът на крайнодесните и същевременно зелените в Европа сигнал ли е, че има нужда от ново разбиране за дясно и ляво, и как биха изглеждали те?Крайнодесните са реакция – те не са алтернатива. Изграждането на практически неолиберален консенсус в икономическата политика и ляволиберален консенсус по отношение на социалните и културни политики в Западна Европа маргинализира по-консервативните и националистическите визии в периферията на националната политика – без достъп до общоевропейската сцена. Кризата на либералния консенсус като международна система, мигрантската криза от 2015 и разделението между Изтока и Запада на Европа по въпросите на миграцията и функционирането на демократичните институции, отвори пространство за десния популизъм и национализма. Тези партии набират популярност, но извън ясните дефиниции какво от досегашната либерална политика трябва да се прекрати или промени, те не предлагат конкретна стратегическа алтернатива. Лозунгът „Европа на нациите” може да означава много нови неща и същевременно да означава твърде малко и незначителни промени. Марин льо Пен беше срещу еврото, но напоследък забрави за това. Конфузът на Брексит показа колко нереалистично е „раздружаването” на Европа като икономическо пространство и пространство на общи закони и регулации. Ре-национализация сигурно е възможна, но я си представи какво би означавало въвеждане отново на граници, митници и т.н. – тежка икономическа и обществена криза. Външната миграция трябва да се намали до минимум, но успехът на това начинание зависи от твърди и непропускащи външни граници на Европа, а не на Унгария или на Германия. Задкулисните връзки на редица популистки лидери и партии в Европа с режима на Путин също показва повърхностния и инструментален характер на тяхната алтернатива на статуквото – както в Брюксел, така и в националните столици.Дясното в Европа е в криза, както е в криза и левицата. Десният център в лицето на ЕНП се обезличи в рамките на либералния консенсус, а опортюнистични интереси на лидери като Ангела Меркел закараха партии като ХДС в либералния център. Синтезът на умерена консервативна алтернатива в Европа ще отнеме време, а популистките и националистически партии ще участват в този процес само дотолкова, доколкото успеят да трансформират протестните си потенциали в реалистични политически стратегии за бъдещето. Към днешна дата няма място за особен оптимизъм по този въпрос. Изглежда, че те по-скоро ще разчистят терен за развитие на нови консервативни политики и формации за общоевропейска политика, отколкото самите те да се превърнат в такива. За всеки случай - нека наблюдаваме Льо Пен и Салвини. В Източна Европа нещата са малко по-различни. Тук системата на „мек” авторитаризъм, която си пробива път, ще направи ФИДЕС в Унгария и ПиС в Полша дългосрочни и системообразуващи формации на националната и европейската политика.Левицата преживява ли структурна криза?Социалдемокрацията залязва поради пълната си осъщественост, а опитите социалната реформа да бъде заменена с (мулти)културен радикализъм, достигнаха известен предел със сътресението на мигрантската криза. Радикалната традиционна левица е карикатурна – тя не успява да развие дори лявопопулистки проекти (забележи залеза на „Подемос“ в Испания). Затова зелените представляват благоприятна възможност за приплъзване на дневния ред на левицата към приоритетите на екологията и социалната солидарност, комбинирани с прагматична икономическа политика, респектираща пазара - отвъд мотивираните от екология регулации и ограничения. Западните общества притежават една значима като относителен дял постиндустриална средна класа, за която екологията и качеството на живота представляват основни ценности. Тази средна класа същевременно е добре образована и професионална, с добри пазарни икономически позиции. Това прави естествено съчетанието на пазар с екологична политика при зелените. Но задоволството от растящия рейтинг на зелените в редиците на постиндустриалната средна класа не може да прикрие факта, че повечето от традиционните социални слоеве, в които се прави лява политика – наемните работници и въобще по-бедните обществени групи (заявили се напоследък във Франция като „жълти жилетки”) са изоставени от левите формации и са все по-лесна плячка на десните популисти. В Америка тези социални групи доста масово подкрепиха Тръмп, докато Демократическата партия убеждаваше сама себе си колко прогресивна е подкрепата за новите културни малцинства на емигранти, ЛГБТ-активисти и радикални студенти.Левицата може да се възроди само под натиска на нов прогресистки проект, който отвъд зелените политики днес не съществува. А самите зелени политики са силно противоречиви и в някои свои прояви - безсмислени. (Зелени евродепутати сътрудничиха за вкарване на нелегални мигранти в Италия - без да се смущават, че това е незаконно.)Дали не живеем в нещо като “антиутопия”, един вид по Дюркхайм? Все още кланово общество, макар и част от Европейския съюз?Ние не живеем в ничия антиутопия. Българската клановост – или родова социална връзка, - е спасителна в една епоха, в която заедно със залеза на бившия режим бе деградирана и българската държава. Нямам предвид само факта, че държавата бе разграбена. По-важно е обстоятелството, че модерните формални обществени връзки и отношения през институциите бяха драматично отслабени, заедно с изпадането на самите публични институции в безтегловност и неефективност. За броени месеци и години през 90-те средният българин изгуби социалните ориентири и опори на своя живот. Съкратиха го от работа, лекарят и зъболекарят започнаха да искат пари, училището на децата западна и те тръгнаха по улицата, репресивният комунистически режим се превърна в корумпирана администрация, която не работи, дори и срещу подкуп. Мутрите окупираха публичните пространства и справедливостта бе редуцирана до естествения отбор в условията на джунглата. На повърхността имаме демократична система и политическо състезание, но неговите агенти са вкоренени в едно българско общество, дълбоко затънало в квази-патриархалност.Ако не бяха родовите и квази-родовите връзки и опори на „малкия човек”, дори и съхраненото до днес като социална среда нямаше да го има. Между другото, България далеч не е образец за полумодернизирано общество, в което важно значение имат клановите структури – и в ежедневието, и в икономиката и в политиката. Ако вземете Гърция от близкото минало, а и от днешния ден, ще видите, че клановият характер на гръцкото общество доминира изцяло обществените отношения. Почти четири десетилетия две политически семейства – Папандреу и Караманлис – превръщаха родовите зависимости и обвързаности в елитарна (полу)демократична политика. ПАСОК и Нова демокрация играеха роля на трансмисии, превръщащи кланово-общинния обществен живот на гърците в повече или по-малко модерна европейска политика. Е, системата рухваше от време на време – като при фалита от 2010-та...Родовата или клановата обществена връзка компенсира дефицита на модернизация и формална рационалност в уреждането на публичните отношения в едно общество. Родовата връзка е естествена – природна – и ако не бъде заменена от конструирано модерно общество, тя е незаменима. Може само да бъде деградирана – както се случи в арабския свят след конфуза на т. нар. „Арабска пролет”. Унищожаването на родово-патриархалните режими на светските арабски диктатори доведе не до „демокрация”, а до кървава баня в многоизмерен конфликт между саморазпаднали се и вкопчени „гуша за гуша” кланове. Преодоляването на родовата връзка не се случва с революция, а с модернизация. Тя – освен всичко друго – отнема време, много време.Проблемът на България не е в родовата връзка сама по себе си, а във взимането на тази родова връзка и зависимост като заложник от новата стара олигархия на „ръководните работници” и на генералите от милицията. Комунистическите велможи за втори път правят този „номер”. Първия път изградиха тоталитарния си режим като институционализирана версия на традиционната патриархална йерархия на българското село – като просто докараха голяма част от селяните в града и ги поставиха в нови материални условия, но в позната социална връзка на вертикална патриархална зависимост от „партията-майка”. След 1989 разтуриха държавата и през репресията на мутрите и кражбата на държавните активи отново поставиха хората в статут на крепостни. Една част от хората не издържаха и емигрираха. Другите – по-търпеливите - са си тук. Посткомунистическите примитиви, преоблечени като \"бизнесмени\", продължават да настояват тези хора да им работят за по 400-500 лева на месец. Заплашват, че ще вкарват имигранти да им работят за по 300-400. Това, разбира се, няма как да продължава. Но по-скоро ще бъде променено под силния натиск на общоевропейската среда, отколкото от еволюция на местните посткомунистически свинари.Трябва да внимаваме какво и как искаме да променим в тази нова стара система на квази-патриархална зависимост и всеобща корупция. С революция няма да стане. Необходима е стратегия за постепенна подмяна на квази-родови социални отношения с пазарни, граждански, публични структури. Ще отнеме десетилетия – ако изобщо стане. Дайте да не се лъжем.Да се съгласим ли с Фредерик Бастия, че навсякъде, където грабежът изисква по-малко усилия от труда, той преобладава – и никаква политическа партия, религия или морал не е в състояние да го спре?Скептицизмът по отношение на човешката природа не започва с Бастия и не свършва с него. Във времена на обществен разпад – каквито обитаваме понастоящем, - този скептицизъм естествено се засилва. Какво отвлича хората от грабежа? Преди всичко творческият труд, който носи удоволствие. Възпитанието в ценности – колкото и смешно да звучи такова твърдение днес. Иван Хаджийски пише за занаятчийската чаршия в родния си Троян от преди 100 и повече години: „Някой ако се осмелеше да открадне една губерка – до живот беше отхвърлен и молепсан, не можеше да стъпи повече на чаршията.“ Боже, една игла... Сега крадат ТЕЦ-ове и пристанища, параходства и корпоративни банки – с лека усмивка, като на шега, окото им не мига. Засякох бившия кмет на Дупница в едно радио в края на 90-те. Разстроен беше много. „Гледаш ли ги, бе, нашите, как крадат... Как става, бе, аз едно копче да открадна – ще умра от срам...” Времена различни, хора различни. Грабежът най-сигурно се ограничава от суров закон – закон за всички. Залавяне, отнемане, затвор... Е, някой ден – дай Боже! Засега – за кокошка няма прошка...Как би описал Борисов на чужденец от Запада – и как на руснак?Борисов е природен политически талант, което му позволява успешно да играе лидер, който се съобразява с формалните принципи и правила на демократичната игра. Това му отваря широки пространства за заобикалянето им в неформален порядък - който е същинската действителност в нашата част на Европа. Брюксел съди Орбан и Качински за това, че неправомерно променят законите, в разрез с европейските правила. Борисов не променя законите - той обживява пространствата извън, под законовата конструкция на дължимо поведение, и го прави успешно и безнаказано.Царят в Русия е пълноправен заместник на Господ. \"Царят\" в България е един от нас - ако редовно ни го показва и ни убеждава в това, той приспива нашата подозрителност към властта - и може да управлява дълго и както си поиска.Къде и в какво грешат Демократична България – де факто, единствената искрено проевропейска политическа сила?Това са преимуществено млади и интелигентни хора, наследили политическата култура на българската демократична общност - такава, каквато тя се формира през последните 30 години. България нямаше придобилия горчив опит гражданско-дисидентски елит на Чехия или Полша, демократичната опозиция бе изградена предимно от случайни хора, които тепърва прохождаха в политиката. За тях беше самоочевидно, че са прави - и в антикомунизма си, и в убежденията си, че нещата трябва да се случват бързо и правилно, за да стане България \"нормална европейска страна\". В тази среда нямаше кой и как да изгради някои базисни разбирания за гъвкавост, компромис и представителство на големи маси от хора, които не е задължително да бъдат на \"един акъл\" с политическите лидери, дошли да ги агитират. Радикализмът на убежденията и неопитността на тези, които водиха политическото движение, доведе до самокапсулиране, вътрешни непримирими дрязги и - в крайна сметка - до пораженията от 1992-1994. През 2003-2004 тази политическа култура на непримиримостта отново сработи в ущърб на демократичната общност. Вместо да се мобилизира за отстраняване на очевидно неуспешния председател на СДС Надежда Михайлова, елитът на синята партия се разцепи на две части, които влязоха в остър конфликт помежду си. Подведен от няколко \"високоморални\" и непримирими съветници, Иван Костов напусна СДС и със свои съмишленици създаде ДСБ. С течение на годините останалият потенциал на стария СДС от деня на поражението през 2001 - 18 на сто от избирателите - бе пропилян. Опитите за обединение на сините фракции - Синя коалиция, Реформаторски блок - частично компенсираха разпада и спадащата популярност, но в крайна сметка демократичната общност спадна до кота 10 на сто от избирателите - в оптимистичния сценарий на Реформаторския блок от 2014.Ерозията на демократичната общност създаде специфична полярност между \"морално съхранени\" и политически капсулирани активисти, от една страна, и корумпирана прислуга за изпълнение на дребни политически поръчки на силните на деня, от друга страна. „Да, България“ дойде като опит за преодоляване на всичко това. Но не можа да се освободи от нарцисизма на интелектуалната и морална \"уникалност\", която характеризира манталитета и на стария СДС, и на ДСБ, и на някои други фракции на остатъчната демократична общност. На 26 май коалицията Демократична България празнува успех - избран евродепутат. Но тези 118 000 гласа, макар и много нужни за стартов успех, ще се окажат клетка на политически затвор, ако не се превърнат в основа за разширяваща се политическа база. Има обективни ограничения за популярност на една реформистка демократична сила в днешна България - включително демографски. Но котата 300 000 гласа трябва да бъде ясно поставена цел и готовност за много по-гъвкава стратегия да бъдат интегрирани различията в тази общност на \"градската десница\" - каквото и да означава това.Кой да влиза в политиката и кой да стои далеч от нея?В политиката е добре да влезе всеки, който има потенциал да упражнява професионално този труден занаят - да представляваш и да служиш на многолики граждански общности, от които не бива да чакаш благодарност и чийто начин на мислене и потребности трябва да познаваш и уважаваш. Политиката изисква и талант - ако не можеш да рисуваш, не ставай художник.Къде е ключовият проблем в българското общество – нищо не върви в правилната посока, видимо, но хората продължават да избират същите?Няма ключов проблем. За три десетилетия ние изминахме път, през който една група от 50-100 човека присвои националния ресурс на България и установи контрол върху стопанството, държавата и - до голяма степен - върху обществото. Често говорим за олигархия, но рядко си даваме сметка, че не можем да махнем с ръка и да я прогоним - чрез поредна политическа революция. България остана без достатъчно сили за енергично ежедневие, камо ли да инвестира енергия в нова революция. Ще трябва да си дадем ясна сметка за необходимостта от последователни малки промени през дълъг период от време. Наречи го еволюция, наречи го прагматизъм... Правилната посока е тази, в която ние самите ориентираме живота си. Ако нямаме съзнанието за това накъде и как вървим, всеки път може да ни заведе до нищото.Защо и как стана така, че “гражданското общество” де факто е само в социалните мрежи?Ако се опитаме частично да демистифицираме понятието за \"гражданско общество\", ще си дадем сметка, че всеки не-мафиотски бизнес е част от гражданското общество. Всяка отстояваща автономността си медия е част от него. Групата за подпомагане на изоставени деца или идеята да се събират капачки с благотворителна цел е гражданско общество. През 90-те една международна мрежа от благотворителни фондации подпомогна развитието на определени граждански инициативи в Бългаярия, след което се оттегли. Но ние не успяхме да стъпим на крака, след като останахме сами със себе си. Нито държавата разбра, че е нужно да подкрепя автономната гражданска инициатива, нито бизнесът осъзна дългосрочните ползи за самия себе си, ако отделя трохите от печалбата си за обществени инициативи. Аз съм оптимист, защото във всяко общество има хора, които са решени да служат на другите и да правят добро. Що се отнася до политическите измерения на гражданското общество - пътят е дълъг и преминава през преодоляване на тази традиционна култура на зависимостта, за която говорихме по-горе. Необходима ни е критична маса от свободни хора, които ценят свободата си и не са склонни да се скатават. Необходима е и жертва - на време, на статут, на изпуснати ползи... Дълга тема за разговор.Не е ли време специално у нас да се “отървем” в социологията от “reference-group theory” на Робърт Кинг Мъртън?Човек може да се отърве от теория, но не и от действителност. Не виждам как можеш да живееш в общност или общество, като се откажеш да реферираш към техните идентичности. Асоциалността съществува, но не е препоръчителен избор. Българите от Освобождението насам се опитват да реферират към общности, към които мечтаят да се присъедининят, но които са далеч. Ето сега Европа е не само близо - тя е тук, ние сме Европа. Колко от нас го осъзнават истински?Дай предположение как у нас ще изглежда политиката през, за кажем, 2025-та.След 6 години? А как изглеждаше политиката преди 6 години? Не беше драматично различна. Чудеса се случват, но обикновено струват скъпо. За какво чудо сме готови да си платим?Oще: на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2019.06.01", "title": "Огнян Минчев: Либералното, консервативното и рациото"}
{"url": "https://offnews.bg/112/karavana-izgoria-na-kamping-smokinia-704516.html", "text": "Каравана изгоря на къмпинг „Смокиня“, съобщава БНР. При пожара в района са изгорели още сухи треви и растителност, но все още не е установена точната площ, която е била засегната.Спасена е друга каравана, която се намира в близост.Няма пострадали.", "date": "2019.06.01", "title": "Каравана изгоря на къмпинг 'Смокиня'"}
{"url": "https://offnews.bg/obshtestvo/iuni-zapochva-s-oblatci-pochti-prez-tcelia-mesetc-slantce-sutrin-d-704347.html", "text": "Юни започва с разкъсана облачност, дъжд и гръмотевици след обяд. Максималните температури ще са между 22 и 27 градуса. Най-ниските температури през първия летен месец ще бъдат от 10 до 35 градуса, според прогнозата на НИМХ. Валежите ще са неравномерно разпределени - около и над нормата в западната част от страната, по-малко ще вали в Източна България. През първите десет дни след обяд и вечер ще има на много места краткотрайни валежи, гръмотевици и градушки. Повече слънчеви часове ще има преди обяд и над Източна България. Температурите ще се повишават. През второто десетдневие те ще се задържат около нормалните за периода, с продължаваща тенденция към бавно повишение. През повечето дни ще се задържи неустойчиво с условия за чести следобедни превалявания и гръмотевична дейност. Слънчеви часове ще има преди пладне.През третото десетдневие на юни температурите относително ще се повишат. Ще настъпва постепенно стабилизиране на атмосферата, превалявания и гръмотевици ще има на по-малко места. ", "date": "2019.06.01", "title": "Юни започва с облаци, почти през целия месец - слънце сутрин, дъжд вечер"}
{"url": "https://offnews.bg/obshtestvo/nov-protest-na-majkite-ot-sistemata-ni-ubiva-704476.html", "text": "Майки на деца с увреждания от инициативата \"Системата ни убива\" организират днес нов протест под надслов \"Да спасим децата от системата\".Те искат от правителството да изравни условията за подкрепа на деца в приемни семейства с тези за деца, настанени при близки и роднини. Другите им искания предвиждат извеждането на дете от семейството му да бъде крайна мярка, а при установяване на насилие над дете да бъде извеждан насилникът, а не детето. От инициативата предлагат и подготовката на нов документ - Стратегия за семейството и детето, съобщи Дарик.  Към момента държавата отпуска едно и също подпомагане за издръжка на тези деца, диференцирано според възрастта на детето, но за семействата на близки и роднини има подоходен критерий, който ограничава възможността им да го получават.Майките искат още забрана за оказване на натиск върху биологичните родители да се откажат от родителските си права, безкомпромисни действия в случаите \"деца раждат деца\", съвременна методика за оценка на родителския капацитет, механизми за контрол върху работата на социалните работници.Протестът ще започне от Министерския съвет и ще завърши зад парламента - мястото, на което преди 1 година беше разположена палатката на протестиращите майки.", "date": "2019.06.01", "title": "Нов протест на майките от Системата ни убива"}
