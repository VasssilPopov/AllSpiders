{"url": "https://offnews.bg/volejbol/tegliat-zhrebia-za-svetovnoto-po-volejbol-na-30-noemvri-668891.html", "text": "На 30 ноември във Флоренция ще бъде изтеглен жребият за световното първенство по волейбол догодина, на което съвместни домакини са България и Италия. Дотогава трябва да станат ясни всички участници в надпреварата. В момента са известни имената на 22 от общо 24-те отбора, които ще мерят сили за престижния трофей.Последните два ще станат ясни на 12 ноември, когато приключват квалификациите в зона НОРСЕКА, които ще се проведат в Хавана с участието на Куба, Пуерто Рико, Мексико и Гватемала. Те трябваше да са приключили, но ураганите Ирма и Мария, които бушуваха в региона, ги отложиха.Иначе днес в София бяха представени градовете от българска страна, които ще приемат големите мачове. Това са столицата, Варна и Русе.На събитието в Градската художествена галерия присъстваха кметовете на трите града, съответно Йорданка Фандъкова, зам.-кметът на морската столица Коста Базитов и градоначалникът на Русе Пламен Стоилов. Всички те изразиха задоволството си от предстоящото събитие, като се надяват световното първенство да даде импулс в интереса към спорта.На събитието присъстваха още президентът на българската федерация инж. Данчо Лазаров, министърът на спорта Красен Кралев, вицепрезидентът на международната федерация Александър Боричич, шефът на италианската федерация Пиетро Бруно Катанео, вицето на Лазаров Любо Ганев, както и куп легенди на волейбола.", "date": "2017.11.07", "title": "Теглят жребия за световното по волейбол на 30 ноември"}
{"url": "https://offnews.bg/temida/sadat-reshi-da-pusne-ot-aresta-obvinenia-za-ubijstvoto-v-borisovata-gr-668892.html", "text": "Софийският градски съд (СГС) пусна на свобода Йоан Матев, който е обвинен за . През лятото на 2015 година там беше намушкан ученика Георги Игнатов, а нападателят му остана неизвестен за разследващите близо две години.От най-тежката мярка - задържане под стража, във вторник съдът му наложи най-леката - подписка, съобщава Нова тв.Moтивът на съда е, че е изтекъл законовият срок за задържането на Матев. По време на убийството Йоан е бил непълнолетен, затова и предвиденото в закона наказание е намалено под минимума. Властите нямат право и да го задържат под стража за повече от 8 месеца. Този срок е изтекъл преди две седмици, което е и причината адвокатите му да поискат освобождаването му.Досега прокуратурата е трябвало да вкара делото в съда, каза съдията в процеса.Матев обаче няма да излезе веднага от ареста, тъй като предстои прокуратурата да протестира решението на съда. Очаква се решението да бъде взето окончателно на 14 ноември, когато ще се проведе заседание на втората съдебна инстанция. Две години след убийството на Георги Игнатов в Борисовата градина прокуратурата смята, че Йоан Матев е вероятният извършител. Причината - макар по намереното оръжие да няма отпечатъци или ДНК, всички доказателства водели именно към него. Подкрепят ги и показанията на брат му Марсел - човекът, който е завел полицаите при захвърления в шахта нож.", "date": "2017.11.07", "title": "Съдът реши да пусне от ареста обвинения за убийството в Борисовата градина"}
{"url": "https://offnews.bg/evropa/velikobritania-uveri-che-povecheto-chuzhdentci-shte-mogat-da-ostanat-668896.html", "text": "Правителството на Великобритания ще даде възможност на пребиваващите на Острова чужденци да получат нов вид имигрантски статут, който ще им позволи да останат легално в страната и след Брекзит.Това става ясно от публикуван днес документ, изготвен от вътрешното министерство и министерството по напускане на ЕС.Правителството изрази увереност, че очаква повечето молби на чужденци да бъдат удовлетворени.В момента се разработва система, която да улесни процеса по обработване на молбите на мигрантите.Очакванията са молби да подадат над 3 милиона жители на страни от ЕС и техните семейства. Властите уверяват, че на хората ще бъде даден достатъчно дълъг срок за кандидатстване след фактическото напускане на съюза, за да не бъдат принудени да напуснат страната в деня след Брекзит. Очаква се този период да е около двегодишен. През това време чужденците ще запазят настоящия си статут. Правителството обещава процесът да е максимално улеснен, цената за кандидатстване да не надвишава тази за издаване на британски паспорт, а дребните технически проблеми да не стават причина за отказ. Вместо това те ще бъдат изглаждани с разговор между чиновниците и кандидатстващите. Гражданите, които вече са със статут на постоянно пребиваващи, ще могат лесно да получат и новия вид статут срещу по-ниска такса.Кандидатите, които към датата на кандидатстване няма да имат 5 години уседналост, ще получат временен статут, стига да докажат, че са се заселили във Великобритания преди датата на Брекзит. След петата си година на Острова ще могат да кандидатстват за постоянен статут. ", "date": "2017.11.07", "title": "Великобритания увери, че повечето чужденци ще могат да останат и след Брекзит"}
{"url": "https://offnews.bg/ikonomika/britantcite-izostaviat-shopinga-predpochitat-razhodka-v-parka-668884.html", "text": "Печалбата от продажбите на нехранителни продукти удари дъното. Британският консорциум на търговците на дребно отбелязаха най-малкия ръст, откакто води статистиката (2011 г.) - само 0.2% от началото на годината до октомври, пише Би Би Си.Данните са повод за притеснение в навечерието на Рождество, коментират от консорциума.Търговията с дрехи на практика е ударена тежко, се казва в съобщението им.Общият ръст на продажбите, включително на хранителни продукти, е нараснал едва с 0.2% миналия месец при 2.4% миналата година.Хората изглежда са предпочели разходките на открито и екскурзиите през полугодието пред обиколките из магазините, коментира изпълнителният директор на консорциума Хелън Дикинсън.Данните идват само 7 седмици преди Рождество, ключов период, в който обикновено продажбите са най-много.Дикинсън смята, че една от причините за спада е инфлацията, достигнала най-високите си нива от над 5-годишен период през септември. Това е направило купувачите дори по-предпазливи в преценката какво могат да си позволят и какво - не, казва тя.Няколко вериги за продажба на дрехи търпят поражение в силната конкуренция на онлайн търговци на дребно като Asos. Във вторник от New Look съобщиха, че имат загуба в размер на 10.4 милиона паунда за шестте месеца до 23 септември. За същия период на миналата година те са имали печалба от 59.3 млн. паунда.Миналата седмица Next съобщиха, че продажбите им в магазините на High Street са спаднали със 7.7% за 1 година, считано до 29 октомври.Търговците се надяват, че пазарът ще се пооживи за Черен петък (тази година той е на 24 ноември) - голямото пазаруване при солидни намаления в САЩ, а вече и Великобритания, започва след вечеря в Деня на благодарността.", "date": "2017.11.07", "title": "Британците изоставят шопинга, предпочитат разходка в парка"}
{"url": "https://offnews.bg/analizi/virusat-na-separatizma-dost-sreshtu-balgaria-668893.html", "text": "Референдумът на каталонците в Испания очаквано отвори кутията на Пандора. Очаквано, защото повечето от западноевропейските държави не са национални държави. Изградени са на основата на тяхното имперско или колониално минало. Типичен пример са Испания, Белгия, Франция, Италия. В резултат на историческите обстоятелства тези държави имат на своите територии множество различни области, региони или анклави, чиито исторически вражди тлеят. Или са си направо хлабави федерации, какъвто е случаят с Белгия, например, където фламандци и валонци избягват даже да си говорят. Да не изброявам и останалите банални случаи.Тези днешни прояви на сепаратизъм имат своите исторически основания, но не може нито да се отрече, нито да се скрие, че те получиха силен, мощен катализатор в идиотската идея за „Европа на регионите“. Помните я, нали? Днес нейните защитници гузно мълчат. Да, имам предвид европейските „федералисти“. Измислена или формулирана през осемдесетте години на миналия век, тезата за „Европа на регионите“ трябваше да обясни и да начертае пътя за залеза, на разпада на националните държави и основаването на едни Европейски федеративни щати, на една Европейска федерация без държави, само с региони. Та ето ви ги сега – регионите се сетиха да се обособяват и отделят. Честито, платете си сметката. Получавате, каквото си поръчахте.Но това е отделна тема. Вирусът на сепаратизма е много по-опасен тук, у дома. Заради историята на Балканите. Заради живите рани. Заради разгрома на Ислямска държава. Заради тежкото положение на Ердоган. Заради тектоничните размествания на геополитическите пластове тук, в черноморския регион, в Близкия изток, в Персийския залив.Ердоган не закъсня да се възползва. Очаквано. Не мина и месец от референдума в Каталония и той се присети, че Босна и Херцеговина му била „завещана“ от вече покойния Алия Изетбегович, водач на босненските мюсюлмани. Защо точно Босна и Херцеговина? Защото е чест от т.нар. „зелена“ или „мюсюлманска“ дъга на Балканите. Част от плана на Ахмед Давутоглу за ислямизация на Балканите, описан в книгата му „Стратегическа дълбочина“.Защо сега? Защото след териториалния разгром на Ислямска държава в Ирак и Сирия, една част от чуждестранните бойци-ислямисти започват да се връщат по родните си места. „Балканският батальон“ на Ислямска държава наброява поне петстотин човека. Преброени, разпознати и установени от различни служби за сигурност и контраразузнаване. С произход от Босна, Санджак, Македония, Косово и Албания. Част от тях ще се завърнат тук. И няма да се захванат нито с правене на хербарии, нито с икебана, нито със събиране на охлюви и билки.Защо Ердоган пали този фитил? Защото след края на горещата фаза на бойните действия в Сирия и Ирак, неговите неприятели обръщат поглед към Турция и двадесет милионната кюрдска общност там. Идеята за Кюрдистан е по-жива от всякога. А веднъж осъществена в Ирак и/или в Сирия, неминуемо ще стигне и до Турция, където се води кървава гражданска война още от средата на шестдесетте години на миналия век.И на Ердоган му трябва някакъв външен конфликт, някаква битка, някакво сражение далеч от неговите граници, за да отложи неизбежното. Някъде, където да избухнат размирици и сражения, където едната страна на бъдат мюсюлмани, за да може той да се обозначи като техен защитник и покровител и да обедини турците зад себе си в тази нова битка на кръста с полумесеца. Досега на Балканите Ислямска държава мируваше, защото използваше територията ни за убежище. За тил. За сигурно място. За място за почивка, лечение, набиране на бойци.Днес вече няма нужда от това.Какво се случи след това? След заявката за Босна, мюсюлманите в Санджак, сръбска област, незабавно поискаха референдум и автономия. Мюсюлманите в Санджак са сред най-радикализираните и най-фанатизираните на Балканите.И тук очаквано от политическата преизподня изскочи като караконджул призракът на партия ДОСТ. И незабавно поиска признаването на „турско малцинство“. Като първа стъпка, като преходен период към осъществяване на „Зелената ислямска дъга“ на Балканите.Днес Лютви Местан се обяви срещу българската Конституция. Нееднократно. Отрече я. Не че това е някаква изненада.Да видим какво казва Конституцията на Република България по темата:„Чл. 2. КРБ(1) Република България е единна държава с местно самоуправление. В нея не се допускат автономни териториални образувания. (2) Териториалната цялост на Република България е неприкосновена.“„Единна“ държава. Единна означава „унитарна“, еднонационална. Република България е държавата на единната и неделима българска нация. На територията на Република България няма национални малцинства. Прочее, няма никаква легална, законова дефиниция, определение, за това що е то „национално малцинство“. Дали е население, попаднало в границите на съседна държава, след военни действия, какъвто е случаят с българите в Западните български покрайнини, окупирани незаконно от Сърбия след Първата световна война? Дали се определя по някакъв друг признак?Няма и не може да има международно признато законово определение за национално малцинство, защото няма и не може да бъде постигнато съгласие по темата, защото всички териториални промени са резултат от конкретни военни действия и засягат конкретни, строго специфични казуси. Затова тези определения се постигат на основата на двустранни договори, какъвто е случаят с признаването на българско национално малцинство в Западните български покрайнини от Република Сърбия.Затова Република България е избрала втория подход, а именно – признаването на лични, на индивидуални права и свободи. Ето го текста:„Чл.6.КРБ(1) Всички хора се раждат свободни и равни по достойнство и права.(2) Всички граждани са равни пред закона. Не се допускат никакви ограничения на правата или привилегии, основани на раса, народност, етническа принадлежност, пол, произход, религия, образование, убеждения, политическа принадлежност, лично и обществено положение или имуществено състояние.“Точка по въпроса. Всеки в България може да се чувства и определя както си иска и това не може да му дава права, привилегии или предимства, или да го поставя в неравностойно положение. Нищо повече, нищо по-малко. Просто и ясно.Защо тогава ДОСТ вее знамето на сепаратизма и националното разделение? Две възможни причини. Първата – натиснали са им педала от Анкара, за да изпълняват, заложения в „Стратегическата дълбочина“ план за ислямизация на Балканите през „Зелената дъга“ и тяхната последваща турска окупация. Не е случайно признанието, че ръководството на ДОСТ е било на „прощално кафе“ с Гьокче, бившия скандален турски посланик у нас, който си позволи безпрецедентна и скандална намеса във вътрешните работи на България чрез създаването на политически партии и опити за фалшификация на български избори. „Българска“ партия клечи в турското посолство, „лидерът“ и се крие в резиденцията на турския посланик. Незапомнен скандал.Втората – след тежкото фиаско на изборите, въпреки огромните средства, излети от Турция за купуването на гласове, въпреки огромния натиск отстрана на Турция върху български граждани, въпреки огромните фалшификации на изборните резултати в секции в Турция, натикаха ДОСТ в канала на политическия живот. Сега виждат в сепаратизма шанс отново да се сложат на султана и да измолят някоя лира, за да „не затварят офисите на ДОСТ“, по признание от сутринта.Аз лично вярвам в комбинацията на двете причини.Но във всички случаи, това, което прави днес ДОСТ, е опасна игра с огъня, особено тук. Това е престъпление по глава първа от Наказателния кодекс на Република България, а именно – престъпление срещу Републиката.", "date": "2017.11.07", "title": "Вирусът на сепаратизма. ДОСТ срещу България"}
{"url": "https://offnews.bg/obshtestvo/prof-ivo-hristov-bez-zadrazhki-80-protcenta-ot-balgarite-sa-debili-668897.html", "text": "Депутатът от БСП проф. Иво Христов разпространи във фейсбук видео със скандален коментар по повод темата със спасяването на българските евреи през Втората световна война. Записът е направен в Раднево през уикенда.В петък говорителката на руския външен министър Сергей Лавров Мария Захарова заяви, че благодарение на Червената армия сънародниците ни не са били депортирани към лагерите на смъртта, което доведе до остра реакция на българското външно министерство, на организацията на българските евреи \"Шалом\" и на Американския еврейски комитет.Думите на Захарова скандализираха цялото българско общество и по всеобщо мнение те са целенасочена провокация от сорта на изявлението на Путин, че кирилицата е дошла в Русия от \"македонските земи\". И все пак позицията на Кремъл намери свой следовник и на родна земя. Според червения професор Христов Захарова е напълно права, българските медии я цитирали превратно, а хората в страната им вярвали, защото 80 процента от населението у нас били ДЕБИЛИ.Ето и точните думи на научното светило на Столетницата:Ето и видеото с изказването на проф. Христов. Коментарът по темата за Захарова е около 15-ата минута:", "date": "2017.11.07", "title": "Проф. Иво Христов без задръжки: 80 процента от българите са дебили"}
{"url": "https://offnews.bg/lajfstajl/10-miga-ot-zhivota-na-maria-zaharova-snimki-668889.html", "text": "Едно от най-атрактивните неща в международната политика е инстраграмът на говорителката на руското външно министерство.Мария Захарова, която днес бившият директор на НИМ Божидар Димитров , е първата жена в историята на руското министерство на външните работи, назначена за говорител. До 2015 г. този пост се заемаше единствено от мъже.Родена е на 24 декември 1975 г. в Москва, прекарва детството си в Пекин, където баща ѝ работи като дипломат. През 1998 г. завършва международна журналистика - специалности \"ориенталистика\" и \"журналистика\". В официалната ѝ биография пише, че владее английски и китайски език. Пише поезия.Заради непремерени изказвания от името на руското външно министерство често е критикувана от редица медии в Европа и САЩ. Последният гаф на Захарова е от миналата седмица, когато заяви, че българските евреи от нацистките лагери на смъртта през Втората световна война.Държим да отбележим, че нито една от снимките в нашата галерия не е папарашка или направена без съгласието на Мария Захарова. До една са взети от публичния ѝ профил в Instagram.", "date": "2017.11.07", "title": "10 мига от живота на Мария Захарова (снимки)"}
{"url": "https://offnews.bg/politika/siderov-borisov-predlozhi-ananiev-za-zdraven-ministar-i-go-saglasuva-668898.html", "text": "Премиерът Борисов предложи финансиста Кирил Ананиев за здравен министър - разбира се, това е негово право. И той съгласува това решение с нас като политически съвет, съобщи пред bTV лидерът на \"Атака\" Волен Сидеров.И тримата (Волен Сидеров, Красимир Каракачанов, Валери Симеонов) бяхме съгласни, че е по-добре новият здравен министър да бъде финансист, уточни лидерът на \"Атака\".То вече името се оповести, както виждам - няма никаква тайна около него. Премиерът имаше идеята новият здравен министър . Както виждам - навсякъде вече се коментира името на Кирил Ананиев, заяви Сидеров.Борисов по-скоро вече се беше спрял на Ананиев. Обсъждано е, ставало е дума за още [кандидатури], но те вече са лекари. Явно тук става дума за смяна на концепцията - да застане финансист. Имаме финансист, бюджетар, който е доказан като кариера, като качества. Най-важните проблеми на болниците са свързани с финансите. Може би по-добрият вариант е след толкова медици, които се изредиха, на поста да застане един мениджър, каза лидерът на \"Атака\".", "date": "2017.11.07", "title": "Сидеров: Борисов предложи Ананиев за здравен министър и го съгласува с нас"}
{"url": "https://offnews.bg/politika/cherveniat-profesor-skri-videoto-i-publikuva-obiasnenie-za-80-debili-668902.html", "text": "Червеният депутат проф. Иво Христов свали от страницата си във фейсбук видеото, на което обяснява, че  Освен това той публикува и кратък коментар-разяснение в опит да разясни какво точно е имал предвид, обиждайки българските граждани в опита да защити позицията на Кремъл по темата със спасяването на българските евреи.Очаквано, Христов се определи за жертва и обясни, че думите му са извадени умишлено от контекста. Иначе според професора думата \"дебилен\" била медицински термин, който се използвал и като художествен похват.Ето цялото писание на депутата от БСП: ", "date": "2017.11.07", "title": "Червеният професор скри видеото и публикува обяснение за 80% дебили"}
{"url": "https://offnews.bg/sviat/italia-razsledva-ubijstvoto-na-26-mladi-nigerijki-v-sredizemno-more-668904.html", "text": "Италианските власти разследват смъртта на 26 нигерийки, чиито тела са открити в Средиземно море. Повечето от тях са на възраст от 14 до 18 години.Основната версия, по която работят следователите, е че младите жени са изнасилени и убити при опита им да стигнат до Европа по море.В пристанищния град Салерно вече са задържани петима мигранти по случая.Повечето от мъртвите жени са пътували с лодка, в която е имало още 64 души.До Салерно обаче оцелелите и телата на убитите жени достигнаха на испански военен кораб, който докара 375 мигранти, спасени при няколко акции в морето.Миналата година в Италия са пристигнали по море 181 000 мигранти, повечето от които са отплавали от Либия.", "date": "2017.11.07", "title": "Италия разследва убийството на 26 млади нигерийки в Средиземно море"}
{"url": "https://offnews.bg/obshtestvo/maia-manolova-evn-da-oprosti-smetkite-na-chast-ot-postradalite-ot-nav-668899.html", "text": "Българският червен кръст е осигурил техника за обезсушаването на наводнените домове на хората, които пострадаха от региона, каза при посещението си в Камено омбудсманът Мая Манолова. Гражданите обаче се притесняват дали ползването ѝ няма да завиши сметките им за електроенергия:„“, поясни Манолова. Това е най-малкото, което EVN може да направи за хората, които всеки месец плащат и формират печалба на дружеството, бе категорична Манолова и призова да не се правят пазарлъци. Средствата за Обществения съвет за разпределяне на събраните от БЧК дарения ще отидат, на първо място, за измазване и привеждане на наводнените домове в нормални условия за живот. Поне за две помещения – кухня и спалня, уточни Манолова, която е съпредседател на Обществения съвет. 251 000 лв. са събраните средства към момента, те ще бъдат насочени към 36 домакинства, които пострадаха най-много от наводнението. След това ще им бъдат предоставени и закупените мебели и техника.", "date": "2017.11.07", "title": "Мая Манолова: EVN да опрости сметките на част от пострадалите от наводнението"}
{"url": "https://offnews.bg/kultura/svarshiha-biletite-za-lacuna-coil-na-17-noemvri-vse-oshte-ima-za-izva-668865.html", "text": "Билетите за концерта на Lacuna Coil за 17 ноември са напълно изчерпани, обаче все още има места за извънредния концерт на групата на 16 ноември, съобщиха организаторите от BGTSC.И двата концерта са в столичния клуб Mixtape5 и са с начален час 19 ч.Допълнителният втори концерт се наложи заради небивалия интерес към италианската готик метъл група. Въпреки че са основани преди 24 години и са едни от законодателите на модата в своя стил, точно сега Lacuna Coil са на върха на славата си с последния си албум Dеlirium.Интересът към събитието е засилен и заради подгряващата група Cellar Darliing, която е съставена от трима членове на Еluveitie - Ана Мърфи – вокали, хърди-гърди, Мерлин Сътър - барабани, и Иво Хензи – китари, бас. Швейцарците Еluveitie от са една от най-обичаните метъл групи у нас и вероятно най-силната група в стила фолк-метъл, с уникалния им микс на дрезгави мъжки вокали, нежни женски гласове, странни фолклорни инструменти и текстове на отмрял преди хилядолетия гаелски език. И макар да сме гледали няколко пъти Еluveitie у нас, сега за пръв път ще имаме възможност да чуем друго тяхно аз, водено от Ана Мърфи.Освен Cellar Darling, подгряваща група ще бъдат и италианците Sinheresy, които досега не сме имали възможност да гледаме у нас.Ето някои от местата, от които могат да бъдат закупени билети: касата на Ивентим в The Mall, Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.", "date": "2017.11.07", "title": "Свършиха билетите за Lacuna Coil на 17 ноември, все още има за извънредния концерт на 16-ти"}
{"url": "https://offnews.bg/sviat/kak-nike-napraviha-stapka-vstrani-ot-danachnoto-zakonodatelstvo-668895.html", "text": "Пет дни преди Рождество през 2006 година изпълнителният директор на Nike Марк Паркър казва в приповдигнато настроение на конференция: „И така, как се справяме? С една дума, бих казал \"добре\". Паркър се позовава на скорошните постижения и набързо споменава „по-благоприятно данъчно споразумение в Европа“. Това, казва той, ни осигури голямо предимство.Предимство пред кого или какво? Колко голямо? Анализаторите не задават тези въпроси, но днес разследващи журналисти отговориха чрез досиетата „Парадайс“.Задкулисно властите в Холандия са осигурили на „Найк“ зелена светлина за 10-годишно споразумение за избягване наданъците, което позволява на производителя на спортни стоки да натрупа милиади долари печалба от Европа в данъчния рай на Бермудските острови.От тогава данъчната тежест за „Найк“ не е същата. За трите години след въпросната конференция печалбата им след удържането на данъците скача с поразителните 55%, на $1.88 милиарда.Жизненоважна за новата уговорка е дъщерна фирма на Бермудските острови - Nike International Ltd. Чрез нея производителят на спортни стоки държи собствеността на логото си, заедно с други търговски марки за пазара извън САЩ. Дъщерното дружество е успяло да наложи такса на европейския главен офис, в Холандия, който продава маратонки и спортно облекло нахиляди независими търговци на едро и дребно, както и директно на клиентите чрез магазините на Nike в Европа.Чрез въпросната такса са били прехвърлени милиарди на Бермудските острови, които при други обстоятелства биха били обложени с данък. „Найк“ нямат офис и служители на Бермудските острови, а само регистрация в тамошните регистри и във правната кантора Appleby.В продължение на години огромни суми, набрани от таксите, са отивали към Бермудските острови, без за това да присъства в счетоводните документи на холандските дъщерни дружества. Първите доказателства за прехвърляне на суми към офшорни зони се появиха миналата година, когато „Nike“ направи някои ограничени признания пред американския данъчен съд. Тогава ставаше въпрос за плащания през 2010, 2011 и 2012 г. в общ размер $3.86 милиарда.До юни 2014 г. натрупаната сума е достигнала $6.6 милиарда, според журналистическото разследване. Тази сума е била обложена само с 3% извън САЩ. И понеже е останала в офшорната зона, Щатите не са получили никакъв данък от нея.На въпрос за данъчното споразумение Nike отговарят единствено със следното изявление: “Nike спазва напълно данъчното законодателство“.", "date": "2017.11.07", "title": "Как Nike направиха стъпка встрани от данъчното законодателство"}
{"url": "https://offnews.bg/psihologia/12-printcipa-po-koito-kejt-i-uiliam-vazpitavat-detcata-si-668890.html", "text": "Как наследникът на британския трон Уилям и съпругата му Кейт Мидълтън възпитават децата си? Сайтът Bright Side е събрал наблюденията си върху живота на кралската двойка и откровения от интервюта на Кейт и Уилям, за да открои 12 принципа във възпитанието на малките принц Джордж (4 г.) и принцеса Шарлот (2 г.).1. Синята кръв не означава безделничествоЧетиричленното (засега) семейство разполага само с една детегледачка. Всички основни задължения по отглеждането на децата като хранене, къпане, разходки се поемат от двамата родители. В допълнение, Уилям е и работещ родител - пилот е на хеликоптер. Децата му са наясно с това.\r\n2. Уважавай труда на другитеВнуците на кралица Елизабет Втора знаят от най-ранна възраст, че човешкият труд трябва да се цени - без значение дали става въпрос за труда на майката, приготвяща вечеря за семейството си, или на домашната помощница, която чисти къщата. Затова на Шарлот и Джордж не се позволява да се отнасят неуважително към поднесената им храна и да разхвърлят дрехите и играчките си навсякъде.3. Семейството е най-важноДори на крехките 4 години, принц Джордж се грижи за по-малката си сестра, а по думите на херцогинята двамата вече са добри приятели. Децата са запознати с историята на семейството си и неведнъж са посещавали гроба на покойната лейди Даяна. Кейт и Уилям полагат усилия да прекарват възможно най-много време с наследниците си. Шарлот обича да готви с майка си, а Джордж да води разговори с баща си. Четиримата вечерят заедно, въпреки че доскоро традициите не са позволявали това.4. Всеки може свободно са изразява мислите и чувствата сиМладите родители се опитват да развиват емоционалната интелигентност на децата си, като не им налагат излишна сдържаност.”Гледайки как децата общуват помежду си в училище, разбирам, че поколенията сега растат в коренно различно време. Нашето поколение се измества от деца, които не се притесняват да заявят нещата, които ги безпокоят\", казва принц Уилям.5. Образованието е приоритет номер 1Джордж и Шарлот обичат книжките. Майка им често ги води в музеи и галерии. Любимият им музей в Лондон е Природонаучният. \r\n", "date": "2017.11.07", "title": "12 принципа, по които Кейт и Уилям възпитават децата си"}
{"url": "https://offnews.bg/obshtestvo/bezdomnite-kucheta-v-slatina-minavat-na-dieta-kanis-terapia-za-detca-668882.html", "text": "Фондация \"Четири лапи\" и Столична община ще си партнират за приюта за бездомни кучета в Слатина. Във \"Втори шанс\" четириногите ще минат на здравословна диета, защото сред тях има много с наднормено тегло, обясни Марина Иванова, директор на \"Четири лапи\" у нас. В приюта ще бъде обособено и помещение за канис-терапия на деца със специални нужди, допълни тя. При това лечение животното е вид посредник между децата и проблема им, независимо дали става думи за физически или психологически увреждания или поведенчески отклонения. Мобилен екип на \"Четири лапи\" вече прилага канис-терапия на деца, така че няма да се налага да се назначават специалисти в приюта в Слатина, заяви още Иванова пред комисията по екология в общината, която одобри проекта. Столична община ще извърши ремонт на сградата на приюта и облагородяване на външните пространства и ще плаща сметките за ток, вода и извозване на биологически отпадък, предвижда споразумението със срок за 10 години. \"Четири лапи\" пък е отговорна да осигури персонал от ветеринарен лекар, шофьор и гледачи, да изгради система за видеонаблюдение, да организира информационни и осиновителски кампании, както и да оборудва ветеринарномедицинска амбулатория. ", "date": "2017.11.07", "title": "Бездомните кучета в Слатина минават на диета, канис терапия за деца в приюта"}
{"url": "https://offnews.bg/zimni/nojner-ochakva-silen-sezon-za-domrachova-668887.html", "text": "Германската легенда в биатлона Магдалена Нойнер очаква силен сезон от представителката на Беларус и съпруга на Оле Ейнар Бьорндален Дария Домрачова.Двукратната олимпийска, 12-кратна световна шампионка и трикратна победителка в генералното класиране за Световната купа обяви, че ще следи с най-голям интерес именно представянето на Домрачова, която през миналата година стана майка, но се завърна на пистата само четири месеца по-късно.За Нойнер интерес ще представлява и как ще се представи сънародничката й Лаура Далмайер, която ще бъде натоварена с големи очаквания.\"Лаура е силна психически и едва ли ще се поддаде, но кой знае? Ако продължи просто да си върши работата, то ще повтори успехите си. Тя е достатъчно опитна, има доста стартове за Световната купа и е показвала, че може да се справя с натиска.Много интересно ще е и около Домрачова. Тя показа силни резултати през миналия сезон, независимо от раждането. През лятото вероятно е подобрила още повече формата си.Мисля, тя и съпругът й Оле Ейнар взаимно се мотивират да се движат напред. Смятам, че и двамата ще имат силен сезон\", коментира Нойнер пред АRD.", "date": "2017.11.07", "title": "Нойнер очаква силен сезон за Домрачова"}
{"url": "https://offnews.bg/ikonomika/losha-novina-za-liubitelite-na-kafe-arabika-bolest-napada-rastenieto-668870.html", "text": "Болест по кафето в Колумбия заплашва сериозно този сектор на индустрията на страната, което може да доведе до поскъпване на суровината в целия свят. Само през последната година износът на кафе е донесъл 2,4 млрд. долара на Колумбия, което представлява 7,7% от целия износ на страната отвъд океана. Тази статистика нарежда Колумбия на 3-то място сред производителите на кафе в света. Ако т.нар. ръжда по кафето засегне производството на южноамериканската държава, това ще се отрази върху цената на суровината в целия свят, вкл. и у нас.Болестта по ценното растение, причинена от гъбичките Hemileia vastatrix, тревожи фермерите вече повече от век. Тя предизвиква промяна в цвета на листото от зелено в жълто-кафеникаво. На края растението губи всички свои листа, както и възможността да произвежда зърна на кафе.В последните няколко десетилетия колумбийски учени са водят битка срещу болестта, по-известна като \"ръжда\" по растението, от което се добива кафе на зърна. Остава въпросът обаче дали отличителният вкус на колумбийското кафе ще се запази? Това, което прави ръждата по кафето толкова опасна за Колумбия е, че болестта атакува най-често сортовете кафе, на които страната разчита основно за износ. Те могат да бъдат разделени в два вида - \"красавицата\" и \"звярът\".\"Красавицата\" е кафе Арабика. То се продава на висока цена на световния пазар и е най-известният сорт колумбийско кафе. \"Звярът\" е кафе Робуста. Този сорт растение е по-устойчив и лесен за гледане от фермерите. Неговият вкус е по-груб и горчив, затова не е толкова предпочитан сред любителите на кафето. Той обхваща 37% от световната продукция.Ръждата по кафето основно атакува Арабика, не и Робуста. Колумбия обаче изнася само \"красавицата\", затова промяна в производството е невъзможна.Промените в климата също представляват опасност за производството на кафе в страната. Учените смятат, че повишаването на температурите спомага за по-бързото заразяване на растенията. Като резултат, бъдеща епидемия по кафето би могла да бъде по-устойчива. Според изследователите болестта може да бъде преборена чрез създаване на нов хибриден сорт кафе. Те вярват, че посредством генно модифициране растението би могло да стане имунизирано срещу опасните гъбички. Такъв нов сорт, наречен Кастило, вече беше създаден през 2005 г. Борбата срещу болестта обаче продължава, тъй като причинителите ѝ еволюират и се приспособяват към новите сортове.  ", "date": "2017.11.07", "title": "Лоша новина за любителите на кафе Арабика: болест напада растението, чака се скок в цените"}
{"url": "https://offnews.bg/politika/obshtina-sliven-pod-zapor-zaradi-4-5-mln-leva-668888.html", "text": "Банковите сметки и служебните автомобили на Община Сливен са запорирани от частен съдебен изпълнител.Причината е претенция на Министерството на околната среда и водите в размер на 4,5 млн. лева за първия воден цикъл в града по времето на кмета Йордан Лечков. Това обясниха за OFFNews от общината в Сливен. Кметът Стефан Радев и юристите на общината обсъждат какви действия да предприемат, за да не плащат гражданите, заявиха от преслужбата на кметството. Запорът е наложен днес, според МОСВ извършените дейности по време на водния цикъл не са били правени по европейските и български правила. Наскоро Община Сливен загуби арбитражно дело за 1 млн. лева, които трябва да плати на фирма \" Бул-гейт\". Делото също датира от времето на първия воден цикъл, припомня sliveninfo.com. ", "date": "2017.11.07", "title": "Община Сливен под запор заради 4,5 млн. лева"}
{"url": "https://offnews.bg/dw/koga-lenin-shte-bade-pogreban-668903.html", "text": "Един ден тялото му все ще намери покой, но това няма да е скоро. Не и докато Ленин продължава да бъде тачен от много руснаци. И докато Путин е президент. Досега никой не е успял да се наложи, включително Православната църква.Този път дебатът бе подет от двама коренно различни политици - от известната телевизионна водеща и кандидатка за президент Ксения Собчак и от чеченския държавен глава Рамзан Кадиров. Президентът на Чечения смята, че е грешка \"на Червения площад, в самото сърце на Русия, да е изложен ковчег с мъртвец в него\". Ксения Собчак пък, която е дъщеря на бившия кмет на Санкт Петербург Анатолий Собчак, обяви в интервю, че ако спечели президентските избори през март 2018, ще се погрижи за това Ленин да бъде погребан.Този въпрос обаче в момента изобщо не е на дневен ред, подчерта правителственият говорител Дмитрий Песков. Подобна позиция застъпва и Валентина Матвийенко, говорителка на Горната камара на руския парламент и някогашна губернаторка на Санкт Петербург. Тя се надява да бъде намерен \"безконфликтен\" път за решаването на въпроса за погребението на Ленин. По думите ѝ, все още имало много хора, за които Ленин имал голямо значение. Тези хора имали правото да настояват за това техните лични убеждения да бъдат уважавани. \"Русия не се нуждае от нови конфликти\", каза още тя.Валентина Матвийенко, която минава за една от най-верните привърженици на президента Путин, вярва, че някой ден въпросът дали Ленин трябва да бъде погребан ще бъде зададен на национален референдум. \"Това обаче няма да е днес, нито утре\", заяви тя пред \"Аргументи и факти\".Путин и балсамираният ЛенинШефът на руските комунисти Генадий Зюганов се ядосва на подновената дискусия за бласамирания Ленин. Настояването за това да бъде погребан, според него, е абсурдно. Имало и други държави, които съхранявали телата на своите мъртъвци в мавзолеи. Неотдавна Зюганов се похвали, че Путин го бил уверил, че докато той е президент Ленин нямало да изчезне от Червения площад.Самият Путин не проявява особен интерес към бъдещето на мавзолея. В разговор с Дойче Веле неговият отговорник за човешките права Михаил Федотов сравни балсамирания основател на СССР с мумиите от \"British Museum\" в Лондон. И там се съхранявали телата на фараони и други владетели, без някой да им поставя цветя. Казано накратко: той не виждал защо да се занимава с въпроса за погребението на Ленин.Култът към ЛенинРешението за балсамирането на водача на революцията и масовия убиец Владимир Илич Ленин е взето от неговия наследник Сталин. Първоначално, от 1924 нататък, тялото му е съхранявано в едно временно дървено помещение. Няколко години по-късно е издигнат мавзолеят - от бетон и гранит. Оттогава насам редица учени се грижат за мъртвеца - или за това, което е останало от него.Приживе Ленин бе строго против култа към личността. Неговият най-доверен другар по време на т.нар. Октомврийска революция Лев Троцки, както и вдовицата на Ленин Надежда Крупская навремето са били против излагането на тялото му. След края на СССР, при управлението на президента Борис Елцин, бяха предприети множество опити за прекратяване на култа към мъртвеца. Руската православна църква също настоява Ленин да бъде погребан. Само че нито Елцин, нито църквата успяха да се наложат.", "date": "2017.11.07", "title": "Кога Ленин ще бъде погребан?"}
{"url": "https://offnews.bg/sviat/kak-apple-zakonno-ne-plashta-miliardi-dolari-danatci-668851.html", "text": "Най-печелившата компания в света - \"Apple\" - има тайна нова структура, която ѝ позволява да избягва плащането на милиарди долари данъци, разкриват досиетата \"Парадайс\".През 2013 г. IT компанията беше разследвана в САЩ за укриване на данъци. Обвинението беше за избягване плащането на десетки милиони долари чрез прехвърляне на печалбите в ирландски дъщерни дружества. Тогава изпълнителният директор Тим Кук заявява: \"Плащаме всички дължими данъци, всеки един долар... Не зависим от данъчни трикове... Не крием пари на някой карибски остров\".През 2014 г. Ирландия се огъва под международния натиск и спира начините за данъчни оптимизации, използвани от Apple и други компании.Изтеклите сега документи показват как всъщност е реагирал производителят на iPhone на всичко това. Започнали са да търсят ново данъчно убежище. И са го намерили на остров Джърси с помощта на юридическите си съветници от Baker McKenzie - една от най-добрите правни кантори в света, и един от основните играчи в офшорния свят - Appleby, кантора, специализирана в основаването и администрирането на компании в т. нар. \"данъчен рай\" - офшорните зони.През март 2014 г. Baker McKenzie отправят 14 въпроса по имейла до офиса на Appleby за Кайманите, Британските Вирджински острови, Бермудските острови, островите Ман, Гърнзи и Джърси. Едно от исканията е: \"Потвърдете, че ирландска компания може да извършва управленски дейности... без да бъде облагана с данъци във вашата юрисдикция\". Apple искат и уверението, че местните политици ще останат приятелски настроени. \"Има ли някакви обстоятелства, които предполагат, че законът може да се измени по неблагоприятен начин в близко бъдеще\", питат те.Накрая Apple се установяват в Джърси, мъничък остров в Ла Манша, който, както много карибски офшорни зони, не облага с данъци печалбите на повечето компании.Оттогава насетне Джърси ще играе важна роля в новата ирландска структура, основана в края на 2014 г. Съгласно договореностите създателят на MacBook продължава да се радва на минимални данъчни нива върху основната част от печалбите си и сега държи повечето от неамериканската си печалба - 252 милиарда долара - там, твърди международния консорциум от журналисти, работил по досиетата \"Парадайс\".Apple, цитирани от Би Би Си, казват, че новата структура не е намалила данъците, които плащат. Твърдят, че остават най-големият данъкоплатец с внесените около $35 милиарда корпоративни данъци през последните три години, че спазват закона и че промените в него \"не намаляват данъчните ни плащания в нито една страна\".В следващо изявление на компанията се подчертава, че операциите или инвестициите са били ръководени от Ирландия.До 2014 г. технологичната компания е използвала вратички в данъчните законодателства на САЩ и Република Ирландия, които са позволили на Apple да изнесе печалбите си от Америка - към момента около 55% от приходите - чрез ирландски дъщерни дружества, чиято регистрация им е позволила за плащат малки суми за данъци или изобщо да не дължат такива, отбелязва Би Би Си. Така вместо да плати 12.5% корпоративен данък в Ирландия или 35% в САЩ, структурата на Apple им е позволила да намалят данъчните нива върху печалбата си извън САЩ до 2-5% (в различните години).От Еврокомисията изчислиха, че нивото на данъците за една от ирландските компании на Apple за една година е било само 0.005%.", "date": "2017.11.07", "title": "Как Apple законно не плаща милиарди долари данъци"}
{"url": "https://offnews.bg/ikonomika/stroiat-se-vse-poveche-kashti-i-vse-po-malki-kooperatcii-panelkite-sa-668861.html", "text": "В България се строят все повече къщи и вили и все по-малки кооперации, нови панелни блокове почти липсват, показват данните на националната статистика.Предварителната информация за третото тримесечие на 2017 г. сочи, че за периода новопостроените жилищни сгради с акт 16 са 506, а жилищата в тях - 2 018. Сградите са с 30 повече от второто тримесечие, но жилищата - с 361 по-малко, или с 15.2%.От тях със стоманобетонна конструкция са 75.5%, с тухлена - 20.7%, с друга - 2.6%, и с панелна - 1.2%.Най-голям е дялът на новопостроените къщи (72.5%), следвани от жилищните кооперации (15.4%). В сравнение с третото тримесечие на 2016 г. броят на новопостроените къщи, сгради от смесен тип и вили се увеличава, а на новопостроените жилищни кооперации намалява.Най-много жилищни сгради са въведени в експлоатация в областите Варна - 82 сгради с 606 жилища в тях, Пловдив - 74 сгради с 214 жилища, и Бургас - 68 сгради с 559 жилища.Най-много са двустайните нови жилища (44.7%), тристайните са 29.6%, а тези с шест и повече стаи - 2.8%.Общата полезна площ на всички новопостроени жилища е 170.3 хил. кв. м, или с 11.8% по-малко от същото тримесечие на 2016 г., а жилищната площ намалява с 14.2% до 104.1 хил. кв. метра. Същевременно средната полезна площ на едно новопостроено жилище се увеличава от 81.2 кв. м през третото тримесечие на 2016 г. на 84.4 кв. м през същото тримесечие на 2017 година.Най-голяма средна полезна площ на едно новопостроено жилище е регистрирана в областите Сливен - 152.4 кв. м, и Силистра - 124.7 кв. м, а най-малка - в областите Разград - 50.0 кв. м, и Шумен - 55.2 кв. метра.", "date": "2017.11.07", "title": "Строят се все повече къщи и все по-малки кооперации. Панелките са отживелица"}
{"url": "https://offnews.bg/tenis/mari-se-zavrashta-na-korta-za-blagotvoritelen-mach-s-federer-668867.html", "text": "Анди Мъри се завръща днес на корта за благотворителен мач с Роджър Федерер в Глазгоу. Шоуто ще се предава пряко от 21:30 ч. по Евроспорт 1 с коментара на Йордан Божинов.Олимпийският шампион не е играл откакто загуби полуфинала на „Уимбълдън” срещу Сам Куери на 12 юли. Мъри отказа всички турнири оттогава заради проблем с бедрото, но последните новини казват, че е готов за игра. Шотландецът промени тренировъчния си режим в опит да избегне оперативната намеса.Мачът с Федерер ще покаже доколко е възстановен от травмата и дали ще е готов за турнира в Бризбън в първата седмица на новата година, когато планира завръщането си в тура. За Роджър Федерер мачът е тренировка в игрови условия за предстоящите финали на АТП.Швейцарецът не е в блестяща физическа форма и се принуди да пропусне турнира от сериите „Мастърс” в Париж миналата седмица.Но спази обещанието си към Мъри да помогне за благородната кауза. Събраните пари от билети (цената на 11 000 места в зала „Хидро” в Глазгоу бе почти символична – 25 паунда) и благотворителната вечеря в понеделник ще бъдат дарени на УНИЦЕФ и фондация „Бъдеще за младите хора”.Освен мача между Мъри и Федерер, събитието включва и демонстративна среща на двойки Анди и Джейми Мъри срещу Тим Хенмън и Мансур Бахрами.", "date": "2017.11.07", "title": "Мъри се завръща на корта за благотворителен мач с Федерер"}
{"url": "https://offnews.bg/sviat/tramp-demonstrira-blizost-s-iuzhna-koreia-s-vizita-v-seul-668869.html", "text": "Американският президент Доналд Тръмп започна двудневното си посещение в Южна Корея, като днес посети военна база на САЩ в страната, предаде БТА.Тръмп обядва с войниците в базата \"Кемп Хъмфрис\" и си поговори с тях. На обеда присъства и южнокорейският президент Мун Дже-ин. Американският президент изрази надежда, че се намери решение на въпроса с напрежението на Корейския полуостров. Според служители посещението му в базата има за цел да подчертае връзките между Вашингтон и Сеул и ангажимента на Южна Корея да допринесе за собствената си отбрана.Тръмп похвали американските и южнокорейските войници в \"Кемп Хъмфрис\" и каза, че ще разговаря с висши военни служители за ситуацията със Северна Корея. В крайна сметка всичко ще се уреди, защото винаги се урежда, трябва да се уреди, каза Тръмп.Двудневното му посещение в Южна Корея е съсредоточено върху усилията да бъде Северна Корея да бъде убедена да се откаже от програмата си за ядрено оръжие. Южна Корея е втората от петте страни, включени в обиколката му в Азия.По-късно започнаха разговори на Тръмп с Мун в Синия дом в Сеул, където се състоя церемонията по посрещането на американския лидер. Той каза, че усилията за ограничаване на севернокорейската програма за ядрени оръжия ще заемат централно място в посещението му в Южна Корея и заяви, че ще разговаря с южнокорейския си колега и за търговията. Тръмп похвали Южна Корея затова, че купува значително количество американско военно оборудване.Мун изрази надежда, че посещението на Тръмп ще бъде възможност за уреждане на напрежението в региона.Докато пътуваше към Синия дом, Тръмп мина покрай демонстранти, които развяваха американски и южнокорейски знамена. Някои размахваха плакати с надписи \"Не на войната\" и \"Не на Тръмп, не на войната, да на мира\". Близо до президентството в Сеул се събраха хора, които протестираха срещу Тръмп. Те носеха плакати, на които пишеше \"Тръмп, не си добре дошъл!\".Поддръжници на Тръмп също планират демонстрации в южнокорейската столица.", "date": "2017.11.07", "title": "Тръмп демонстрира близост с Южна Корея с визита в Сеул"}
{"url": "https://offnews.bg/turizam/na-turistichesko-izlozhenie-v-london-razglezhdat-balgaria-s-vr-ochila-668862.html", "text": "Министърът на туризма Николина Ангелкова откри българския  щанд на международното туристическо изложение WTM в Лондон – най-голямото в света за професионалисти. На борсата, която се провежда от 6 до 8 ноември 2017 г., се очаква да присъстват над 70 министри с ресор туризъм.България се представя в британската столица с национален щанд от почти 300 кв. м., в който се включват 16 туристически компании и общини от страната. Те разкриват потенциала й като целогодишна дестинация с акцент върху културно-историческия, морския, балнео- и СПА, зимния и ски туризма.В цялостната визия за страната са показани и други форми на специализирани услуги – еко- и селски, винен и гурме, конгресен и събитиен, голф, ловен, приключенски туризъм.Сред основните атракции на българския щанд е 3D дигиталният корнер, който е съвместна инициатива за насърчаване на културния туризъм между студентите от Русенския университет и Министерството на туризма.Принтерът възпроизвежда миниатюри на известни туристически забележителности у нас, които могат да се получат на място. Сред тях са прочути крепости, манастири и църкви, паметници, природни феномени.В рамките на изложението се представя и интернет платформата с мобилно приложение I love Bulgaria, която е част от плана за дигитализация на маркетинговата и рекламната политика на министерството. Разработката, която стартира миналата година, обхваща 100-те национални туристически обекта и нови забележителности от редица общини по Черноморското крайбрежие и вътрешността на страната.След сканиране на QR кода им посетителят се „озовава“ сред уникални за туриста маршрути.На щанда е монтиран и тъч скрийн с достъп до официалния туристически портал на България, чрез който посетителите могат получат нагледна информация за конкретно място или забележителност. Те могат да ползват VR очила, за да добият реална представа за обектите с панорамно изображение, а също и да получат малък сувенир.Сред любопитните атракции на българския щанд е автентичен стан, на който се тъкат прочутите чипровски килими – световно културно наследство под закрилата на ЮНЕСКО. Всеки посетител може да седне на по-малък стан, за да опита да подреди сам шарките им.Всеки ден се провеждат и дегустации на отбрани български вина и кулинарни специалитети, а на финала на изложението около щанда ще се вихрят традиционни български народни танци.", "date": "2017.11.07", "title": "На туристическо изложение в Лондон разглеждат България с VR очила"}
{"url": "https://offnews.bg/sviat/amerikanskiat-evrejski-komitet-kremal-lazhe-za-balgarskite-evrei-668871.html", "text": "Влиятелният Американски еврейски комитет излезе с официална позиция по повод твърденията на говорителката на руското Министерство на външните работи Мария Захарова, която в петък заяви, че Червената армия е спасила българските евреи по време на Втората световна война.Той изрично подчертава изключителният принос на Москва за победата над Нацистка Германия и високата цена, платена от руският народ по време на войната.Той посочва и факта, че страната ни не е направила достатъчно за спасяването на евреите от Тракия и Македония, които по това време са под българска окупация, но посочва, че \"никоя друга държава под нацистки контрол не е успяла да спаси такава голяма част от еврейското си население\".Харис подчертава и че догодина на 75-годишнина от спасяването на българските евреи в Ерусалим е поканен българския премиер Бойко Борисов.По адрес на Мария Захарова днес любопитен коментар направи и историкът проф. Божидар Димитров. Той нарече говорителката на руското външно \"пикла без цици\".", "date": "2017.11.07", "title": "Американският еврейски комитет: Кремъл лъже за българските евреи"}
{"url": "https://offnews.bg/112/vzriviha-kola-na-metri-ot-politcejsko-upravlenie-v-montana-668872.html", "text": "Взривиха автомобил на метри от приемна на полицейски пункт в Монтана. Сигналът е бил получен около 3.00 часа тази нощ, съобщава Нова тв.Бомбата е била поставена под превозното средство. Районът беше отцепен.Екипи на Специализирания отряд за борба с тероризма са на място, за да установят типа на използвания взрив и дали има поставено второ взривно устройство.По неофициална информация колата е собственост на 52-годишен монтански бизнесмен, който държи местна дискотека.", "date": "2017.11.07", "title": "Взривиха кола на метри от полицейско управление в Монтана"}
{"url": "https://offnews.bg/politika/vanshni-eksperti-shte-proveriavat-obshtestvenite-porachki-668876.html", "text": "Правителството прие Наредба за условията и реда за определяне на външни експерти за проверка на техническите спецификации при възлагане на обществени поръчки, съобщиха от правителствената пресслужба.Законът за обществените поръчки, който влезе в сила от 15 април 2016 г., промени вида и обхвата на предварителния контрол, осъществяван от Агенцията по обществени поръчки (АОП).Новият начин на контрол предвижда на случаен принцип да се избират експерти, които да проверяват техническите спецификации в поръчките. За извършването на тези проверки са необходими специални знания в различни професионални области, затова АОП ще привлича външни експерти, притежаващи съответните квалификация и опит.Тези експерти ще бъдат включени в списък, който ще се поддържа от АОП и ще се публикува на Портала за обществени поръчки.Основните изисквания към външните експерти, заложени в Наредбата, са за завършено висше образование и не по-малко четири години професионален опит в заявената област на вписване, придобит през последните 10 години, предхождащи подаването на заявлението за включване в списъка на АОП.Предвидено е заявлението на експертите да се разглежда от комисия, определена със заповед на изпълнителния директор на АОП, в която ще участват представители на Министерството на финансите и на Националния център за информация и документация.Списъкът с експертите ще се допълва веднъж годишно, като документи за включване в него могат да се подават в периода 1-31 октомври. Включването в списъка ще е валидно за срок от три години, като е възможно и подновяване на валидността за нов тригодишен период.Определянето на външни експерти, които ще проверяват техническите спецификации, ще се извършва на случаен принцип, чрез специално разработен софтуер, поддържан от АОП. Наредбата регламентира също така условията и реда за определяне и изплащане на възнагражденията на външните експерти.", "date": "2017.11.07", "title": "Външни експерти ще проверяват обществените поръчки"}
{"url": "https://offnews.bg/izvan-terena/ivet-lalova-razkri-kakvo-ia-motivira-668863.html", "text": "Топспринтьорката ни Ивет Лалова разкри най-голямата си мотивация и това е любовта. Софиянката сподели интимен момент със своя съпруг Симоне Колио.Чаровната лекоатлетка публикува в социалните снимка, на която двамата се целуват в колата, докато Симоне е зад волана.“Моето ежедневие”, написа Ивет.Симоне Колио е партньор на Лалова в живота и професията. Бившият италиански атлет приключи кариерата си, но се включи в щаба на Лалова като личен масажист.", "date": "2017.11.07", "title": "Ивет Лалова разкри какво я мотивира"}
{"url": "https://offnews.bg/politika/vmro-prokuraturata-da-se-samosezira-za-dumite-na-mestan-668859.html", "text": "Призоваваме главния прокурор на Република България Сотир Цацаров да се самосезира, тъй като днес в национален ефир Лютви Местан наруши Конституцията на Република България, като открито пропагандира за разделение на обществото на религиозен принцип. Местан дори изрази абсурдното твърдение, че всички мюсюлмани в България са етнически турци.Това гласи призив, разпратен от ВМРО до медиите след изказването на лидера на ДОСТ в ефира на bTV.\"Протурските партии в България никога не са работили в интерес на страната ни, а точно обратното. Това е опасна тенденция, която достигна своя апогей с официалното искане от страна на Лютви Местан България да признае турско малцинство. Езикът на омразата, който беше наложен именно от Местан като лидер на ДПС преди години, вече започна да се материализира и сериозно да застрашава националната сигурност на държавата. Всякакви опити за сепаратизъм, за насаждане на чуждодържавни ценности и опити да се внуши на част от народа на една суверенна държава, че принадлежи към друга такава, е държавна измяна\", казват още от ВМРО.Според патриотите България отдавна е осигурила всички конституционни и законови възможности за изява на съзнанието, за образование на майчин език и за свободно изповядване на религия. Българската конституционна и правна уредба не познава малцинствата и за това сравненията с уредбата в други държави са нелепи, посочват те.От ВМРО настояват да се проследи от къде идва финансирането на партия ДОСТ и с какви средства живее нейният лидер Лютви Местан. Също така службите да повишат степента си на сигурност, защото очевидно протурските партии в страната ни задвижват чудовищни антибългарски процеси, които могат да засенчат зверството на гара Буново.", "date": "2017.11.07", "title": "ВМРО: Прокуратурата да се самосезира за думите на Местан"}
{"url": "https://offnews.bg/obshtestvo/100-000-lv-dariava-gerb-na-postradalite-ot-navodnenieto-obshtini-668873.html", "text": "100 000 лв. ще дари ГЕРБ на пострадалите от наводнението общини Камено и Бургас. Това обяви на пресконференция областният председател на партията в Бургас Димитър Бойчев. Решението е взето вчера, след отправено искане към изпълнителната комисия. Средствата ще бъдат разделени по равно към двете общини. От партията призоваха и други политически сили да се включат в подобна инициатива. С помощи са се отзовали и структури на ГЕРБ от Кюстендил и Варна. През тази седмица се очаква и дарение от 150 матрака и завивки, както и мека мебел, които да бъдат насочени към пострадалите села.Жени – ГЕРБ пък организират благотворителен концерт, който ще се проведе на 10 ноември, в Дома на Нефтохимика в Бургас. Час преди него, в 17 ч., ще има коледен базар, а събраните средства от него също ще бъдат дарени. В концерта ще участват Стефан Диомов и „Петте сезона“, Веселин Маринов, Танцов ансамбъл „Здравец“ Камено и група FOUR с Преслава Минасян. Междувременно, вчера, в едно от пострадалите села – Ливада, Община Камено, пристигнаха няколко камиона и буса с дарения от София, Бургас и страната. Техника и мебели бяха раздадени на нуждаещите се, а инициативата е на Организацията за закрила на българските граждани и бургазлията Пламен Карашев.", "date": "2017.11.07", "title": "100 000 лв. дарява ГЕРБ на пострадалите от наводнението общини"}
{"url": "https://offnews.bg/politika/pravitelstvoto-odobri-proekta-za-zakon-za-evropejska-zapoved-za-arest-668878.html", "text": "Правителството одобри и предлага на Народното събрание да приеме Закон за Европейската заповед за разследване. С него в националното законодателство се въвеждат изискванията на Директива 2014/41/ЕС, съобщават от правителствената пресслужба.Сега действащата нормативна уредба не може да покрие всички изисквания на директивата за осигуряване на взаимопомощ по наказателни дела между държавите членки.Това предполага ситуации, в които изпращаните от наша страна молби за правна помощ до държавите членки може да бъдат връщани или оставяни без изпълнение, което ще лиши българските съдебни органи от възможността да разследват ефективно престъпления с трансграничен елемент.С въвеждането на ЕЗР страната ни ще може да се включи в предстоящото въвеждане на електронни ЕЗР, както и в създаването на платформа за обмен на електронни доказателства между компетентните органи на държавите членки. Също така ще се осигури възможност за предаването на ЕЗР между компетентните органи на издаващата и на изпълняващата държави чрез всички възможни или подходящи средства за предаване, като защитената телекомуникационна система на Европейската съдебна мрежа, Евроюст или други канали, използвани от съдебните или правоприлагащите органи.С транспонирането на директивата ще се опрости и ускори процедурата, свързана с трансграничните наказателни разследвания в ЕС, ще се намали документацията чрез въвеждането на единен стандартен формуляр, с който органите ще изискват помощ при нужда от доказателства, наркотици и организирана престъпност, които се характеризират с фактическа и правна сложност, изискват сериозен ресурс и време за разследване.", "date": "2017.11.07", "title": "Правителството одобри проекта за Закон за европейска заповед за арест"}
{"url": "https://offnews.bg/politika/s-800-mln-leva-rehabilitirat-zhp-liniata-plovdiv-burgas-668875.html", "text": "Правителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 г. да подпише договор с Национална компания „Железопътна инфраструктура“ за рехабилитация на жп линията Пловдив – Бургас, фаза 2, преди решението за неговото одобрение от Европейската комисия.Проектът се финансира от ОП „Транспорт и транспортна инфраструктура“, като общата му стойност е малко над 800 млн. лева, а отпуснатите европейски средства са приблизително 500 млн. лева.С правителственото решение става възможно стартирането на дейностите по изграждане и рехабилитация на няколко железопътни отсечки между Пловдив и Бургас до окончателното одобрение на проекта от Европейската комисия.Целта на проекта е повишаване на безопасността на жп транспорта и скоростта за движение на влаковете до 160 км/ч, с което ще се намали времето за пътуване с влак от Пловдив до Бургас с 40 минути.", "date": "2017.11.07", "title": "С 800 млн. лева рехабилитират жп линията Пловдив-Бургас"}
{"url": "https://offnews.bg/psihologia/5-nachina-da-zapochnete-denia-polzotvorno-668879.html", "text": "Ако сте богати, най-вероятно е да ставате много рано сутрин. Проучване сред 233 заможни хора, публикувано от списание \"Тайм\", разкрива, че 50 на сто от тях стават поне три часа преди началото на работния си ден. Това им дава ценно време да организират и осмислят плановете за деня си и да избегнат хаоса от многото задачи. Ето пет начина да започнете деня си ползотворно:1. Станете много раноЗлатното правило е да си легнете в 9 и да станете в 5. Но дори да не го спазвате стриктно и да предпочетете друг режим, най-важното е да станете достатъчно рано. Собственичката на популярния блог \"Хъфингтън пост\" Ариана Хъфингтън дори издаде книга за важността на нощния сън, а много богати хора споделят, че денят им започва преди този на подчинените им. Хората, които си лягат късно, обичайно са по-негативно настроени сутрин. Достатъчно дългият нощен сън, от своя страна, спомага за по-лесно намиране на решения на проблемите, така че не го пропускайте често. Вместо да съкращавате съня си, опитайте да лягате по-рано и да ставате по изгрев слънце. Докато другите още спят, много по-малко неща ще ви разсейват и ще свършите ценна работа или ще останете насаме с мислите си.2. МедитирайтеНе е нужно да сте много навътре с далекоизточните ритуали. Отделеното време за медитация спомага за физическото и умственото равновесие. Дори половин час сутрин е достатъчен за избистряне на ума.3. Правете упражнения или тренирайтеСутрешните упражнения или спорт правят задачите след това по-леки. Спортът сутрин освежава паметта и мисълта, намалява стреса и депресията. 67-годишният собственик на корпорацията \"Върджин\" Ричард Брансън споделя, че е в много активна форма и става в 5 сутринта, за да тренира. Понякога започва деня си с кайтсърф. Според него стартиралият със спорт ден е двойно по-ползотворен.4. Не пропускайте закускатаНека тя бъде богата на протеини (напр. яйца) и с по-малко въглехидрати. Така ще се заситите за по-дълго и ще имате повече време за работа.5. Започнете с най-тежките задачиДобре е проблемните ситуации да бъдат отхвърлени първи, отколкото да тежат на съзнанието ви. Някои смятат, че човек е най-продуктивен веднага след закуска, затова и тогава има вероятност да се справи по-добре дори с тежките задачи в графика си. Ако е възможно, пренаредете деня си така, че да оставите по-леките ангажименти за накрая.", "date": "2017.11.07", "title": "5 начина да започнете деня ползотворно"}
{"url": "https://offnews.bg/temida/spetcsadat-chaka-da-mu-prehvarliat-dela-za-koruptcia-668860.html", "text": "Нито едно дело за корупция по високите етажи на властта не беше внесено в Специализирания наказателен съд вчера, когато тези дела смениха подсъдността си и вече се гледат там, .От съда обясниха, че технически нямало как да се случи да има внесено дело още в първия ден от действието на промените в Наказателнопроцесуалния кодекс, които прехвърлиха делата. Освен това висящите пред другите съдилища процеси ще се довършат в тях.Миналата седмица председателят на спецсъда Георги Ушев изчисли, че очакваният прилив на дела към спецсъда ще е над 2000. Досега постъпленията са около 4600 дела годишно. Затова и Ушев поиска в институцията да бъдат разкрити още 15 щатни бройки за магистрати.Промените в НПК, които прехвърлиха делата за корупция към спецсъда, бяха приети с голямо бързане през лятото въпреки всички възражения. Тогава не беше представен анализ колко са на брой, а наскоро от Софийския градски съд изнесоха справка, че става дума за под едно дело месечно.За сметка на това с нови спешни промени в Закона за съдебната власт парламентът отпусна по 6 заплати бонус на магистратите и служителите в специализираните съдилища и прокуратури. Тези промени още не са обнародвани в \"Държавен вестник\".", "date": "2017.11.07", "title": "Спецсъдът чака да му прехвърлят дела за корупция"}
{"url": "https://offnews.bg/politika/chetirima-prezidenti-otkriha-vazpomenatelna-plocha-zheliu-zhelev-668883.html", "text": "Възпоменателна плоча на първия демократично избран български президент Желю Желев беше открита в родното му село Веселиново. На церемонията присъстваха президентът Румен Радев и неговите предшественици - Росен Плевнелиев, Георги Първанов и Петър Стоянов. „Д-р Желев ни напусна преди две години. Той имаше нелека съдба. Прояви куража на инакомислието, когато други мълчаха. Пое отговорност за страната, когато всички спореха и се надвикваха. Понесе упреците на опонентите и предателствата на своите. Но Желев остана народен човек, когато мнозина се срамуваха и клеймяха думата „народен“, заяви в изказването си на церемонията Румен Радев.По думите му Желев е останал \"безсребреник, когато други осребряваха куража на инакомислещите и надеждите на всички българи\".\"Остана демократ, когато всички се сочеха с пръст”, каза президентът и добави, че той бе убеден европеец от поколението на Хелмут Кол и Франсоа Митеран, за което кауза бяха мирът, солидарността и единството на континента\", каза Радев.Той обърна внимание и на факта, че паметта на първия президент на новата българска история е почетена от четирима държавни глави. „От години спорим дали преходът е свършил. Мисля, че ще можем да го твърдим, когато престанем да употребяваме историята за злободневен политически бизнес, когато разномислието ражда дискусии, а не подхранва омразата. Когато аргументите изместят дамгите. Когато се проникнем с уважение към всички жертви, от всички епохи и се отнасяме с респект към градивните, прогресивните и родолюбците. Без прошка за престъпленията, но с разбиране за общата драма, в която всеки от нас носи своята отговорност и никой не е безгрешен“, подчерта още в словото си на церемонията президентът Румен Радев.", "date": "2017.11.07", "title": "Четирима президенти откриха възпоменателна плоча Желю Желев"}
{"url": "https://offnews.bg/medii/namushkanata-v-garloto-ruska-zhurnalistka-se-varna-na-rabota-668877.html", "text": "Руска журналистка от радио \"Ехото на Москва\", която неотдавна бе намушкана с нож в гърлото, се върна на работа и се появи в ефир за първи път сред нападението, при което едва не бе убита, съобщи БТА.Татяна Фелгенхауер, популярна водеща и заместник-главен редактор на радиото, остана часове наред в изкуствена кома след атаката срещу нея пред сградата на единствената независима руска новинарска радиостанция в центъра на Москва миналия месец.Руският Следствен комитет идентифицира нападателя - 48-годишен мъж с руско и израелско гражданство. След като бе заловен, той заяви пред следствието, че е бил в \"телепатичен контакт с Фелгенхауер\" от пет години.Явявайки се за първи път в пряк ефир след нападението снощи, популярната журналистка каза, че все още й предстоят дълги рехабилитационни процедури и че вече има бодигард. ", "date": "2017.11.07", "title": "Намушканата в гърлото руска журналистка се върна на работа"}
{"url": "https://offnews.bg/sviat/v-moskva-napraviha-vazstanovka-na-parada-ot-noemvri-1941-g-snimki-i-668864.html", "text": "На Червения площад в Москва беше направена възстановка на тържествения парад на 7 ноември 1941 година, проведен непосредствено преди заминаване на съветските войски за фронта по време на Втората световна война. На тази дата, освен 76 години от провеждането на събитието, се навършват и 100 години от Октомврийската революция. Този вторник парадът беше открит от кмета на Москва Сергей Собянин, който поздрави участниците в тържествения марш.  \"Скъпи московчани, поздравявам ви със 76-годишнината на легендарния парад. Седемдесет и шест години назад по паважа на Червения площад премина несъкрушимата и легендарна Червена армия, на път за фронта, за да отбие атаките на врага.  Днес, благодарна Москва, помни всеки един от героите. Днес, в тяхна чест, по Червения площад ще минат техните внуци и правнуци. От името на московчани искам да изразя благодарност. Скъпи ветерани, желая ви сила и здраве. Ура!\", каза градоначалникът, цитиран от РИА Новости. Преди 76 години парадът е проведен в ранни зори. В 8.10 часа по радиото е предадена на живо реч на върховния главнокоманващ Йосиф Сталин. По площада преминали курсанти от военните училища, артилеристи и пехотинци, зенитчици и моряци. Общият брой на участниците в парада бил 28 467 души, които от Червения площад отишли директно на фронта.Историците оценяват парада като част от една от най-важните военни операции, тъй като той имал огромно значение за повишаване на духа сред армията и сред населението. Парадът имал за цел и демонстрация на сила и превъзходство. Във възстановката на парада във вторник в Москва участваха 300 души. След химна на Русия курсанти дадоха началото на шествието със знамена от времето на октомврийската революция. След тържествения марш премина кавалерийска група от президентския полк на Федералната служба за охрана и други видове формирования, които са участвали в парада преди 76 години. Включена беше и техника - танк Т-34 и самолетите СУ-100. По повод годишнината преди две седмици улица в Москва беше кръстена на името на генерал-лейтенант Павел Артьомиев, на когото на 19 октомври 1941 г. е възложена отбраната на града. ", "date": "2017.11.07", "title": "В Москва направиха възстановка на парада от ноември 1941 г. (снимки и видео)"}
{"url": "https://offnews.bg/politika/blizo-13-5-mln-lv-se-otpuskat-za-preodoliavane-na-shtetite-ot-bedstv-668880.html", "text": "Правителството одобри допълнителни разходи в общ размер 13 484 783 лв. за изпълнение на дейности по предотвратяване, овладяване и преодоляване на последиците от бедствия, съобщиха от правителствената пресслужба.Средствата ще покрият извършени непредвидени разходи от администрациите за преодоляване на щетите от активизирали се свлачища, големи пожари, наводнения, бури, градушки, снегонавявания, срутвания, както и за неутрализиране на боеприпаси, открити извън полигоните на Българската армия.Целевите разходи са предложени от Междуведомствената комисия за възстановяване и подпомагане към Министерския съвет и ще бъдат осигурени за сметка на резерва за непредвидени и неотложни разходи по Закона за държавния бюджет.", "date": "2017.11.07", "title": "Близо 13,5 млн. лв. се отпускат за преодоляване на щетите от бедствия"}
{"url": "https://offnews.bg/futbol/posreshtat-berbatov-kato-futbolen-bog-v-india-668843.html", "text": "Фенове на Керала Бластърс превърнаха летището в град Кочи в жълто море, за да посрещнат най-голямата футболна звезда, пристигала в отбора им - голмайсторът на английската Висша лига и двукратен шампион с Манчестър Юнайтед Димитър Бербатов.Пристигането на българина бе посред нощ, но запалянковците на Бластърс бяха готови да посрещнат първото докосване на Бога до земята на боговете, пише \"24 часа\".Два часа преди приземяването на самолета, с който пристигна Бербатов, фенове в жълти фланелки започнаха да се събират на летището, да подготвят жълти знамена, жълти шалове и големи жълти транспаранти. \"Тук сме да посрещнем Бербатов\", \"Финални приготовления\", \"Това е сцена, когато Краля пристига в кралството\", \"Още няколко минути и Бербо ще докосне земята на боговете. А ние чакаме\".По този начин верните фенове на Керала отразяваха на живо емоциите си в очакване на своя нов футболен бог. Полетът на Бербатов кацна в 2,34 часа след полунощ индийско време. В 3 през нощта той се появи, а летището в Кочи бе огласено от скандирания \"Берба\".Облечен в жълта фланелка, веднага закичен с шал на Керала, българинът потъна в щастливото \"жълто море\" от фенове. В свой стил Бербатов запамети на телефона си емоционалното посрещане. А феновете го изпратиха със скандирания до автомобила, който го очакваше пред терминала.Преди да потегли към Индия, Бербатов обяви, че големият ден идва и запита с намигване: Керала Бластърс, готови ли сте? А от официалния профил на най-популярния клуб в индийската Суперлига веднага отговориха: О, да, готови сме! Това няма да е като нищо друго, което си изживял досега. Жълтото море те очаква!\".Първенството на Индия започва на 17 ноември. Феновете вече обявиха, че нямат търпение да посрещнат Бербатов с песни и на своя стадион \"Джавахарлал Неру\". Съоръжението, кръстено на бащата на Индира Ганди, е с капацитет 75 000 зрители, а посещаемостта в предходните сезони е средно около 50 000 на мач. Двубоите на Бербатов ще бъдат излъчвани в каналите на Мтел Спорт.", "date": "2017.11.07", "title": "Посрещат Бербатов като футболен бог в Индия"}
{"url": "https://offnews.bg/obshtestvo/chetirima-prezidenti-otkrivat-pametna-plocha-na-zheliu-zhelev-668844.html", "text": "Президентът Румен Радев, заедно със своите предшественици Петър Стоянов, Георги Първанов и Росен Плевнелиев ще открият паметна плоча на първия демократично избран български президент д-р Желю Желев в родната му къща в село Веселиново днес.Церемонията ще е от 12,00 часа. Родната къща на покойния президент д-р Желю Желев е с нова мазилка, а плочата вече е поставена на фасадата. Президентът Желев почина на 79-годишна възраст на 30-ти януари 2015-та.", "date": "2017.11.07", "title": "Четирима президенти откриват паметна плоча на Желю Желев"}
{"url": "https://offnews.bg/futbol/cherveni-legendi-likuvat-sled-pobedata-na-tcska-v-razgrad-668840.html", "text": "Победата на ЦСКА над Лудогорец с 2:1 в Разград обедини червената общност както никога досега. Куп легенди и бивши футболисти на клуба засипаха с поздрави отбора на Стамен Белчев, прекъснал хегемонията на тима от Разград.Преди този исторически успех червените нямаха победа над хегемона в последните години.Носителят на Златната топка и акционер в ЦСКА Христо Стоичков се е обадил да сподели, че е много щастлив от обрата, изкован, след като червените останаха с човек по-малко заради червен картон на Фернандо Каранга.Поздрави отправи и Красимир Балъков, който си пожела още поводи за радост занапред. Балъков също не е прекъснал връзката си с ЦСКА, като помага за селекцията на Стойчо Стоилов и главния скаут Велизар Димитров.Бившият капитан на армейците Иван Бандаловски, който в момента играе в Кипър, също си припомни славните моменти с червената фланелка.Любимецът на Сектор Г Стойко Сакалиев пък се спира на епизода с изгонването на Каранга за нарушение срещу Козмин Моци. Според него румънецът извършва нарушение, а санкцията е за Каранга.\"Докога ще продължават да свирят против нашия клуб?\", пита Сакалиев. Отговорът откога свирят против ЦСКА даде снощи Борис Галчев.\"ЦСКА бият против съдиите и не е за първи път, вече седма поредна година. Дай, Боже, да станат шампиони\", каза Боби.", "date": "2017.11.07", "title": "Червени легенди ликуват след победата на ЦСКА в Разград"}
{"url": "https://offnews.bg/sviat/dosietata-paradajs-liuis-hamiltan-izbegnal-plashtaneto-na-17-mln-668837.html", "text": "Световният шампион от Формула 1 и един от най-богатите спортисти в света Люис Хамилтън е избегнал плащането на европейски данъци в общ размер на 17 милиона паунда чрез схема, включваща частният му самолет и отров Ман, пише в. \"Гардиън\" днес.Името му е поредното в  - мащабно журналистическо разследване, извадило на светло схемите, използвани от богати и влиятелни хора за заобикаляне на данъчните закони. Досега от него излязоха имената на британската кралица Елизабет II, приближени до американския президент Доналд Тръмп, , спортисти.Хамилтън ще бъде разследван от британската данъчна служба, пише още \"Гардиън\" - една от медиите, участващи в разработването на \"Досиетата\". Според разследването с помощта на офшорната компания Appleby, която е в центъра на \"Досиетата, Хамилтън е избегнал плащането на данъци в големи размери. Компанията е помогнала на спортиста и на други свои клиенти да създадат фиктивни лизингови компании, чрез които те са наемали собствените си самолети от себе си.Двама професори по право, които са се запознали със схемата, я описават като потенциално \"злоупотребяваща\", казвайки, че не изглежда тя да следва европейските правила. \"Изглежда никой не спазва съществуващите закони\", отбелязва Рита де ла Фериа, преподаваща данъчно право в Университета в Лийдс.Хамилтън заявява, цитиран от \"Гардиън\", че е поискал адвокат да провери договорните му ангажименти и той го е уверил, че те са законни. Той добавя, че разчита на професионални съвети и че не се интересува от всекидневното управление на бизнеса му.Има легални методи за избягване данъчно облагане, подчертава изданието, както и че няма директно обвинение към Хамилтън, че е създал схемата със самолетите. Той е потърсил професионален съвет и го е последвал.Въпреки това експертите казват, че създадената схема е толкова изкуствена, че да може да бъде оспорена, че тя позволява на Хамилтън да избегне плащането на данъци, които иначе биха били дължими, както и че правителството на остров Ман не е предприело правилните стъпки, за да събере дължимия данък.Изглежда Хамилтън е използвал и други компании на Британските Вирждински острови, остров Ман и остров Гърнзи, за да избегне плащането на 3.3 милиона паунда ДДС, като е внесъл червения си самолет „Бомбардие“, на стойност 16.5 милиона паунда, в Англия от Канада през 2013 г., пише още \"Гардиън\". Сред други примери, които изданието дава, е, че той основал друга компания на остров Ман, за да поръча автомобил на стойност 1.7 млн. евро, който е управлявал на пистата. Няма данни за него да е бил платен ДДС.Хамилтън отрича за е използвал офшорните компании.", "date": "2017.11.07", "title": "Досиетата 'Парадайс': Люис Хамилтън избегнал плащането на £17 млн. данъци"}
{"url": "https://offnews.bg/sviat/kola-se-vriaza-v-klasna-staia-v-sidni-i-ubi-dve-detca-668841.html", "text": "Две осемгодишни момчета бяха убити от кола, врязала се в класната им в стая в училището им в Сидни, Австралия, съобщи полицията, цитирана от Би Би Си.Момчетата са били тежко ранени и са починали в болница. Други три момичета са ранени. Приети са в болница. Едно от тях е в тежко състояние, другите две са стабилизирани.Повечето от останалите 19 деца в стаята са били прегледани на място от парамедици. Няколко деца са имали незначителни наранявания, които са били обработени на място.Шофьорът на автомобила - 52-годишна жена, е била отведена в полицейско управление. Властите уверяват, че катастрофата е била инцидент, а не умишлено деяние. Той е станал около 9:45 ч. местно време.", "date": "2017.11.07", "title": "Кола се вряза в класна стая в Сидни и уби две деца"}
{"url": "https://offnews.bg/obshtestvo/magliva-sutrin-oblachen-sledobed-i-temperaturi-do-17-668824.html", "text": "Денят ще започне с мразовито време и температури между минус 1 и плюс 4 градуса, показва прогнозата на НИМХ-БАН.Преди обяд ще е предимно слънчево, а на места мъгливо. След обяд от запад облачността ще се увеличава и на отделни места в планинските райони на Западна България са възможни слаби превалявания. Ще духа слаб до умерен вятър от изток-югоизток.Максималните температури ще са от 12° до 17°, в районите с по-трайна мъгла ще са по-ниски.Атмосферното налягане е близко до средното за месеца и слабо ще се повиши.В планините преди обяд ще е предимно слънчево, но след обяд от запад ще се заоблачи. На отделни места в масивите от Западна България ще превали дъжд, над 2000 м – слаб сняг. Ще духа слаб до умерен вятър от юг-югозапад. Максимална температура на височина 1200 метра – около 9°, на 2000 метра – около 2°.По Черноморието облачността ще е по-често значителна, почти без валежи. На места и мъгливо. Ще духа слаб до умерен предимно източен вятър. Максимална температура на въздуха 13°-15°, близка до температурата на морската вода. Вълнението на морето ще е около 2 бала.", "date": "2017.11.07", "title": "Мъглива сутрин, облачен следобед и температури до 17°"}
{"url": "https://offnews.bg/politika/mestan-nikoga-niama-da-priznaia-che-sam-etnicheski-balgarin-668846.html", "text": " Аз съм български гражданин, етнически турчин, изповядвам исляма и се чувствам европеец. Местан е етнически турчин и трябва да бъде уважен като такъв. Това заяви лидерът на ДОСТ по бТВ по повод декларацията на партията, в която поиска България да признае турско малцинство у нас, както Албания призна българско. Местан посочи, че концепцията за етнонацията, свързана с идеята за еднонационалност на българската държава, е философията на т.нар. Възродителен процес. Това означава, че всички сме етнически българи. Това никога няма да призная, категоричен бе Местан, но подчерта, че твърдо е против сепаратизма. В България имаме проблем с несъстоял се дебат какво влагаме в израза еднонационалност на българската държава. Ако се има предвид етноса, аз съм с турско етническо самосъзнание. Ако се има предвид принадлежността към България, към гражданската нация на България, моето самосъзнание естествено е българско. Не трябва да се бъркат понятията етнос и нация. Те са разноредови понятия. Една нация може да съдържа в себе си един-два-три или повече етноса, обясни Местан. Той посочи и, че няма турско гражданство и не е имал намерение да има друго гражданство освен българското. Нито едно малцинство няма да престане да съществува, ако не е признато от конституцията, подчерта още Местан.Моите деца като етнически турци нямаха възможност да изучат своя език, защото живяха с мен в София и нямаше как да се организират паралелки по майчин език. Съзнателно говоря с тях и на български, за да мога да ги науча на официалния език, но поех и родителската отговорност да им дам това, което българската образователна система не им даде – да говорят и майчиния си език. Лютви Местан отрече ДОСТ да се финансира от Турция.  ", "date": "2017.11.07", "title": "Местан: Никога няма да призная, че съм етнически българин"}
{"url": "https://offnews.bg/medii/streltci-nahluha-v-televizia-v-kabul-ima-zhertvi-i-raneni-668847.html", "text": "Стрелци нахлуха в сградата на телевизия в афганистанската столица Кабул, убивайки няколко от служителите ѝ, предаде Би Би Си, като се позова на очевидци.Те твърдят, че нападателите хвърлили гранати и стреляли с оръжия в редакцията на тв Shamshad.Един репортер от тв канала, който успял да избяга, съобщи пред британската обществена медия, че нападателите все още са в сградата. Все още се чуват изстрели.Предполага се, че вътре са повече от 100 журналисти и служители.\"Някои от моите колеги са убити и ранени. Аз успях да избягам\", казва репортерът Хашмат Истанкзаи.", "date": "2017.11.07", "title": "Стрелци нахлуха в телевизия в Кабул, има жертви и ранени"}
{"url": "https://offnews.bg/sviat/rusia-tiho-shte-otbelezhi-100-godini-ot-oktomvrijskata-revoliutcia-pu-668839.html", "text": "Скромни тържества, без блясък се очакват днес на днешния 100-годишен юбилей от Октомврийската революция, при която болшевиките идват на власт в Москва. Причината за това е, че руският президент Владимир Путин не иска да слави смяна на режима със сила.До голяма степен подобни съображения изглеждат странно, тъй като според скорошно проучване на общественото мнение цели 92 процента от руснаците са категорични, че не трябва да има нова революция в днешна Русия. Такъв вариант се подкрепя само от 5 процента от анкетираните.Като цяло руснаците са разделени в оценките си за политическото \"земетресение\" от 1917 година.Революцията \"даде тласък на обществено-икономическото развитие на страната\", смятат 38 процента от хората в Русия, а за други 13 процента от запитаните целта на болшевиките е била да дадат \"властта на народа, заводите на работниците и земята на селяните\", както гласи известният лозунг от онова време.Всеки пети руснак (19 процента) пък смята, че това е било \"държавен преврат\", а за 14 процента от анкетираните революцията \"е спряла обществено-икономическото развитие на страната\". Освен това 13 процента са убедени, че тази революция е била \"бедствие\" за страната.Годишнините на революцията бяха чествани много тържествено през съветската епоха, с голям парад на Червения площад на 7 ноември. Но днес официалната програма е твърде скромна.Предвидени са изложби и научни семинари. На Червения площад ще има парад, но под формата на възстановка с униформи от парада през 1941 г. по времето на битката за Москва, в разгара на Втората световна война.Комунистическата партия, която е най-голямата опозиционна сила в руския парламент, предвижда митинг пред статуя на Карл Маркс недалеч от Кремъл, но там едва ли ще се съберат повече от 5000 души.Манифестация, разрешена от властите, насрочи и лявото националистическо движение \"Другата Русия\" начело с писателя Едуард Лимонов. Президентът Владимир Путин досега отклоняваше участие в събитията за стогодишнината, включително светлинен 3D-спектакъл през уикенда, прожектиран на фасадата на Зимния дворец в родния му град, Санкт Петербург. Путин участва в откриването на нова черква в Москва, което нарече дълбоко символично, тъй като след идването на власт на комунистите през 1917 г. клирът е бил унищожен, а вярващите - преследвани, посочва АФП, цитирана от БТА.", "date": "2017.11.07", "title": "Русия тихо ще отбележи 100 години от Октомврийската революция. Путин не искал да слави преврат"}
{"url": "https://offnews.bg/sviat/proektat-za-obshtata-evropejska-otbrana-startira-prez-dekemvri-668848.html", "text": "През декември се очаква да бъде даден официално стартът на проекта за обща европейска отбрана. Пред в. \"Файненшъл таймс\" дипломати са коментирали, че Франция и Германия ще обявят официално плановете си за т.нар. постоянно структурирано сътрудничество в отбраната (ПЕСКО) на среща на министрите на външните работи и отбраната на 13 ноември. Към тях се очаква да се присъединят други големи страни, сред които Италия и Испания, така че официалното начало на проекта да бъде поставено на среща на лидерите от ЕС през декември, съобщава изданието, цитирано от БТА.Повече от половината страни от Европейския съюз се очаква да се присъединят до няколко дни към епохалните усилия за обща отбрана в отговор на натиска върху европейските армии, посочва вестникът. Германия и Франция са начело на опитите за убеждаване на страните да обединят военната си логистика и войски за реагиране на кризи, като същевременно си сътрудничат за разработване на ново поколение танкове.Поддръжниците на ПЕСКО смятат, че то е начин за справяне с ограниченията върху разходите за отбраната и призивите на САЩ европейските страни да поемат по-голям дял от грижата за сигурността на Европа.Опитите за постигане на споразумение по инициативата обаче показват, че има напрежение между Париж и Берлин. Франция иска ПЕСКО да бъде колкото се може по-амбициозно от гледна точка на проектите, с които се занимава, а Германия - то да включва максимален брой страни.Основна цел на ПЕСКО е да намали проблемите на оперативната съвместимост, които произтичат от различните оръжейни системи, използвани в Европа. ПЕСКО също така ще съдейства за стремежа на страните да спестяват пари, като комбинират ресурси за проекти, подобни на обявения през юли френско-германски план за построяване на нов европейски изтребител.ПЕСКО също така се разглежда като \"чадър\" за регионални операции в областта на отбраната, подобни на сътрудничеството между военноморските сили на Белгия и Холандия или Европейското командване на въздушния транспорт, което включва Холандия, Белгия, Франция и Германия.Сред другите обсъждани идеи са съвместни медицински операции и европейски сили за реагиране на кризи.Поддръжниците на ПЕСКО настояват, че инициативата има допълваща роля към операциите на НАТО и алиансът ще продължи да има водещо значение за териториалната отбрана на Европа, отбелязва \"Файненшъл таймс\".", "date": "2017.11.07", "title": "Проектът за общата европейска отбрана стартира през декември"}
{"url": "https://offnews.bg/obshtestvo/iskat-strogi-standarti-za-kolite-v-es-osobeno-za-dizela-668874.html", "text": "Около 68 000 европейци умират преждевременно всяка година заради отровните изпарения от дизеловите автомобили в градовете. Мръсният въздух е причина за смъртта на половин милион души в Европа, като ролята на отровните газове от колите е значителна в това замърсяване. Това става ясно от писмо, изпратено от кметовете на София, Рим, Париж, Амстердам, Мадрид, Копенхаген, Виена, Брюксел и Хелзинки до европейските институции, в което се настоява за въвеждане на единни мерки за намаляване замърсяването на въздуха от транспорта. Кметовете настояват до края на годината да бъдат въведени задължителни автомобилни тестове в ЕС, както и строг надзор от организациите, които ги контролират. Второто искане е да се изработят общи стандарти за допустимите емисии на въглероден диоксид с хоризонт 2025 г. и 2030 г., като целта е постепенно намаляване на емисиите от конвенционални превозни средства и широко въвеждане на превозни средства с нулеви емисии. Трето - да се допълнят съществуващите регулации за въглеродни емисии от автомобили със задължителни цели за продажба на превозни средства с нулеви емисии, като се осигури Европейски пазар за нулеви емисии.Предложете нови гранични стойности за емисиите от Евро 7 - за бензин и дизел, които ще позволят градове в цяла Европа да изпълнят указанията на СЗО за качеството на въздуха, пишат в писмото си Йорданка Фандъкова и кметовете на останалите европейски градове. ", "date": "2017.11.07", "title": "Искат строги стандарти за колите в ЕС, особено за дизела"}
{"url": "https://offnews.bg/tehnologii/noviat-biznes-laptop-asuspro-b9440-sachetava-visoka-proizvoditelnost-s-668855.html", "text": "Лаптопите винаги са усложнявали нещата при командировка. Тези устройства заемат много пространство в багажа, тежки са и понякога е трудно да се намери подходяща чанта за тях. Същевременно те са уязвими и лесно могат да бъдат счупени с всички последствия от това за работоспособността и възможната загуба на фирмена информация. Относително краткият живот на батериите също понякога се явява проблем, който може да доведе до прекъсване на работата в неподходящ момент или дори до загуба на важна информация.Едно възможно решение е изоставянето на лаптопа в полза на работата с таблет или направо смартфон. То обаче не е приложимо във всички случаи, защото въпреки динамичното развитие на тези класове устройства, в много професии все още голямата клавиатура на лаптопа има своето значение за ефективността на работния процес. Това важи с пълна сила при повечето дейности, свързани със създаването на текстово съдържание, дизайн и други креативни сфери, както и обработката на документи.Друга добра възможност е да заложим на модел, който действително е с много компактни размери и много лек. Такъв е например бизнес ноутбукът , който вече се предлага и у нас. Той съчетава изключителна лекота от едва 1.05 кг., много компактни размери и американския военен стандарт за издръжливост. Към момента на премиерата си той беше най-лекият 14-инчов бизнес ноутбук в света. Моделът на практика променя представите ни за командировка, улеснявайки работата и достъпа до фирмената или лична информация по всяко време и навсякъде.14-инчовият full HD матиран дисплей прави лаптопа подходящ за всякакви работни задачи. При това, благодарение на изключително тънкия си панел той обединява 14-инчов дисплей в корпус на 13.3-инчов лаптоп, което улеснява още повече неговото носене във всяка пътна чанта и дава възможност на пътуващите да съберат повече багаж в нея. Конструиран със здраво, изцяло метално шаси, изработено от магнезиева сплав, ASUSPRO B9440 е много по-устойчив на интензивни натоварвания по време на пътуване, в сравнение с други модели от същия клас. Той отговаря на взискателния американски стандарт MIL-STD 810G за издръжливост и е тестован многократно за падане, натиск на панела, здравина на клавиатурата при сила и скорост на писане и др.Друг важен аспект, който прави лаптопа ASUSPRO B9440 много подходящ за командировки, туризъм и други видове пътуване, е неговата батерията, която издържа над 10 часа с едно зареждане. Това означава, че моделът може да обезпечи непрекъсната работа в продължение на цял полет до всяка европейска, повечето американски и почти всички останали пътнически дестинации по света. В добавка неговата батерия се зарежда до 50% само за 30 минути.", "date": "2017.11.07", "title": "Новият бизнес лаптоп ASUSPRO B9440 съчетава висока производителност с лекота и малки размери"}
{"url": "https://offnews.bg/obshtestvo/tarsiat-se-8000-leva-za-otkup-na-istoricheski-trolej-668845.html", "text": "Сдружение „Градски транспорт и инфраструктура“ обяви акция за събиране на средства за откупуване на исторически тролейбус Шкода 9Тр. Тя е част от кампанията „Да запазим тролейбусната история на България“, съобщиха от неправителствената организация.След преговори със собственика на возилото, цената на тролейбуса е намалена на 8000 лева под условие, че бъде откупен до края на годината. Ако не се съберат парите, историческото превозно средство ще бъде нарязано за скрап.Вече са осигурени 1050 лева от необходимата сума.Тролейбусите Шкода 9 Тр се помнят от софиянци като „пеещите“ тролейбуси, заради специфичния силен меден „напев“, който издава управлението му. В столицата между 60-те и 80-те години на ХХ век са се движели 395 такива.Конкретният тролейбус, който трябва да бъде откупен, допреди няколко години се е движил в Пазарджик като в момента се намира в Пловдив. Той е аналогичен като модификация на тролейбусите от последната доставка за София през 1981 г.Кампанията „Да запазим тролейбусната история на България“ стартира 2016 г. по инициатива на сдружението в сътрудничество със „Столичен Електротранспорт“ ЕАД.Сред тролейбусите има един български, два чешки, един руски и един канадски.До момента 3 от 5-те тролейбуса вече са съхранени: 2 от „Столичен Електротранспорт“ ЕАД и 1 с дарения, събрани от сдружението.В началото на 2017 г. беше проведена мащабна операция по спасяване и преместване на българският DAC-Чавдар 317 ЕTr от гр. Перник в гр. София, където очаква своето възстановяване.", "date": "2017.11.07", "title": "Търсят се 8000 лева за откуп на исторически тролей"}
{"url": "https://offnews.bg/politika/protest-za-referenduma-na-slavi-sabra-60-dushi-668852.html", "text": "Въпреки че преди година на референдума, иницииран от \"Шоуто на Слави\", над 2,5 милиона души поискаха въвеждане на мажоритарна изборна система у нас, на вчерашния протест в Плевен в защита на резултатите от него се събраха едва около 60 души.Организатори на шествието в родния град на шоумена Слави Трифонов бяха доброволци, участвали в събирането на подписи за провеждането на референдума, които не членуват в политически партии.Около 60 души преминаха снощи през централната част на града.Шествието завърши пред Съдебната палата, като протестиращите символично запалиха свещи за \"умрялото\" правосъдие в България.Участниците в протеста обясниха, че искат да покажат, че не са забравили исканията от референдума, че не са съгласни със статуквото и че ще защитават и борят за гражданските правата си.", "date": "2017.11.07", "title": "Протест за референдума на Слави събра 60 души"}
{"url": "https://offnews.bg/112/4-godishno-dete-pochina-pri-pozhar-v-kashta-v-dupnitca-668856.html", "text": "4-годишно дете е починало след пожар в къща в Дупница, съобщиха от пресцентъра на Областна дирекция на МВР – Кюстендил.Детето е пострадало при пожар в къща в „Гиздова махала”. То е закарано за лечение в столично здравно заведение, прието е с 25% изгаряния и с опасност за живота.Тази сутрин от здравното заведение са уведомили Районно управление – Дупница, че детето е починало.Дежурна следствено-оперативна група е направила оглед на място. По първоначална информация детето е било само в стая, в която е горяла печка на твърдо гориво.По случая е започнато досъдебно производство в РУ Дупница, уведомен е дежурен прокурор.", "date": "2017.11.07", "title": "4-годишно дете почина при пожар в къща в Дупница"}
{"url": "https://offnews.bg/politika/bozhidar-dimitrov-maria-zaharova-e-pikla-bez-tcitci-668854.html", "text": "Говорителката на външното министерство на Русия Мария Захарова е една пикла без цици. Това коментира бившият директор на НИМ Божидар Димитров пред Нова тв по повод думите на Захарова преди дни, че \"в годините на Втората световна война благодарение на нашите войни успяхме да предотвратим депортацията на евреите от България и по този начин да спасим около 50 000 души от неминуема гибел\". По думите на проф. Димитров Москва не е казвала подобно нещо. Това, което Захарова каза, е лъжа, категоричен бе той. Божидар Димитров уточни, че оттук нататък няма да се занимава с политика, а с политически анализи.Колкото повече опозицията напада Обединените патриоти и персонално Валери Симеонов, толкова повече българи ще гласуват за тях, обясни той. „Всякакви монтажи и демонтажи при демокрация ги прави българският народ. Не става така – Бойко Борисов решава и маха Патриотите с 600 000 гласа и взима ДПС с 300 000 гласа. ДПС нямат хората, които да гласуват за тях, това е една етническа партия”, заяви проф. Димитров.„И БСП вдигат шум, за да не бъдат забравени. Затова са тези подскачания на БСП за втора, трета братовчедка на този или онзи. Това е излишен шум, но нека да има. Както виждаме Бойко Борисов изобщо не се притеснява, открива нови обекти, реже ленти”, заяви Божидар Димитров. ", "date": "2017.11.07", "title": "Божидар Димитров: Мария Захарова е пикла без цици"}
{"url": "https://offnews.bg/obshtestvo/pisateliat-vladimir-zarev-otlichen-s-nagradata-sv-paisij-hilendarski-668857.html", "text": "Българският писател и редактор Владимир Зарев получи държавната награда „Св. Паисий Хилендарски“ за 2017 г. Владимир Зарев бе отличен заради изключителния му принос за развитието на националната културна идентичност и духовни ценности. Наградата му бе връчена лично от премиера Бойко Борисов на официална церемония в Гранитната зала на Министерския съвет.Много се радвам, че днес връчих държавната награда \"Св. Паисий Хилендарски” на писателя Владимир Зарев. Той има изключителен принос за развитието на националната ни културна идентичност и духовните ни ценности, пише в профила на премиера Бойко Борисов във Фейсбук.Владимир Зарев е автор на 18 книги, сред които трилогията „Битието“, „Изходът“, „Законът“ и романите: „Разруха“, „Лето 1850“, „Поп Богомил и съвършенството на страха“, „Хрътката“, „Хрътката срещу Хрътката“. Негови творби са превеждани в Чехия, Полша, Унгария, Румъния, Турция, Хърватия, Сърбия, Германия, припомня БГНЕС.Владимир Зарев посочи, че за него е особена част и гордост да стане носител на голямата държавна награда. От своя страна министърът на културата Боил Банов цитира Зарев, който казва, че свободата е форма на различие и колкото по-различен е един човек, толкова повече отстоява себе си. За нас е част да бъдем съвременници на един творец, който бележи пътя на съвременни и бъдещи автори, подчерта Банов. ", "date": "2017.11.07", "title": "Писателят Владимир Зарев отличен с наградата 'Св. Паисий Хилендарски'"}
{"url": "https://offnews.bg/obshtestvo/v-chasti-ot-osem-rajona-v-sofia-niama-da-imat-voda-668784.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на спирателни кранове и водомерен възел на резервоар „Бухово“ налага спиране на водоподаването от 9:00 до 21:00 часа в гр. Бухово. Подмяна на сградно водопроводно отклонение на ул. „Милин камък“ в жк. „Лозенец“ налага спиране на водоподаването от 9:00 до 18:00 часа на ул. „Милин камък“ между бул. „Евлоги и Христо Георгиеви“ и ул. „Крум Попов“. Във връзка с подмяна на сградни водопроводни отклонения на ул. „Княгиня Косара“ в кв. „Васил Левски“ се налага спиране на водоподаването от 9:30 до 21:30 часа на в района на ул. „Рилска обител“ ул. „Стоян Попов“, ул. „Летоструй“, бул. „Ботевградско шосе“ и ул. „Вакарел“.Реконструкция на уличен водопровод в с. Световрачане налага спиране на водоподаването от 9:30 до 21:00 часа на ул. „Чавдар войвода“, ул. „Лесновска река“, ул. „Поляната“ и ул. „Миладин Цветков“. Заради подмяна на сградно водопроводно отклонение в кв. „Бенковски“ се налага спиране на водоподаването от 9:30 до 14:00 часа на площад „Биримирци“. Монтаж на спирателни кранове на в жк. „Младост“ 4 налага спиране на водоподаването от 10:00 до 22:00 часа в района между ул. „Акад. Румен Цанев“, ул. „Филип Аврамов“, ул. „Самара“, ул. „Атанас Москов“, бл. 325, бл. 411, бл. 412, бл. 413, бл. 414 и 131 СУ \"Климент Арк. Тимирязев\".Без вода във връзка с подмяна на сградно водопроводно отклонение на ул. „Цар Освободител“ във в.з. „Банкя“ от 10:00 до 17:00 часа ще бъдат в района между ул. „Цар Освободител“ от ул. „Ела“ до ул. „Космонавт“, ул. „Космонавт“, ул. „Иларион Макариополски“ от ул. „Цар Освободител“ до ул. „Иларион Макариополски“ №60.Няма да имат вода заради подмяна на сградно водопроводно отклонение на ул. „Коста Илиев“ в кв. „Овча купел“ от 10:00 до 15:00 часа в района между ул. „Коста Илиев“ от ул. „Институтска“ до ул. „Войводина могила“.", "date": "2017.11.07", "title": "В части от осем района в София няма да имат вода"}
{"url": "https://offnews.bg/politika/dimitar-delchev-gerb-i-bsp-sa-prahovi-chastitci-troviat-vazduha-668842.html", "text": "Лидерът на „Движение България на гражданите“ Димитър Делчев обясни замисъла на новия проект на партията за широки обединения на демократично мислещите хора у нас, наречен РОД - Реформаторски общности за демокрация.Според Делчев всички хора от реформаторската общност, които искат да се борят с модела, източващ общините, имат място в тези обединения.Според него обединение на дясното със сепаратизъм не може да се прави.На въпрос за вота на недоверие към правителството той беше категоричен, че това е поредната пародия и игра на управляващи и опозиция за пред обществото.", "date": "2017.11.07", "title": "Димитър Делчев: ГЕРБ и БСП са прахови частици. Тровят въздуха"}
{"url": "https://offnews.bg/istoria/prevzemaneto-na-lozengrad-668858.html", "text": "Битката за превземането на Лозенград през 1912 г. е във фокуса на втория епизод от документалната поредица „Българско военно чудо“. В рамките на близо 8 минути авторите на филма пресъздават първото голямо сражение от дългоочакваната Балканска война. Окрилена от своето желание за постигане на националния идеал, още в първите дни на конфликта, войските на Царство България постигат неочаквани резултати.Победата е изненадваща както за Османската империя, така и за Великите сили. Военният съветник на турците генерал фон дер Голц твърдял преди войната, че Лозенград може да бъде превзет само от германци и то след тримесечна обсада, но българите го опровергават, като постигат успех след двудневни боеве, на седмия ден на войната.Датата е 5 октомври 1912 г. Цар Фердинанд обявява война на Османската империя, като в манифеста си припомня думите на Царя Освободител Александър ІІ – „Святото дело трябва да се доведе до край”, т.е. Руско-турската освободителна война трябва да получи достоен финал чрез една обединителна война. Така се слага началото на едно сражение, което е сред най-големите изпитания за армията ни. Войските ни се сблъскват с редица сериозни трудности като липса на прехрана, на транспорт. Изправени са и срещу вражеската армия, която е със сериозно числено превъзходство.И въпреки многобройните проблеми, когато на 5 октомври войната е обявена, генерал Радко Димитрие отбелязва: „Моите славни сътрудници при щаба посрещнаха известието с такава радост, като че ли се готвеха за сватбен пир.”Такава е реакцията и на всеки български войник и офицер – всички са нетърпеливи да се изправят срещу вековния враг...Тук може да изгледате краткия филм, посветен на първата голяма българска победа през Балканската война.Късометражният филм е част от документалната поредица на сдружение „Българска история“ и ЗАД „Армеец“. Тя се състои от 10 епизода, посветени на 10-те най-големи сражения на армията ни по пътя за национално обединение. Премиерният филм от поредицата пресъздаде битката при Сливница, с която войските ни успяват да защитят по възможно най-категоричния начин Съединението и да покажат на Европа, че на политическата карта се е върнала една държава, готова на всичко да постигне националното си обединение.Междувременно авторите на „Българско военно чудо“ поеха на обиколка из страната. Те изнасят открити уроци по история, използвайки филмите от поредицата. Обиколката започна от Етрополе, като на 3 ноември от сдружение „Българска история“ разказаха за Сръбско-българската война пред десетки ученици и учители в сръбската гимназия „Св. Св. Кирил и Методий“ в Димитровград (Цариброд).На 6 ноември те посетиха и 9-та Френска езикова гимназия в София, като обиколката им с видеата от „Българско военно чудо“ продължава с уроци в Русе (8 ноември), Бургас и Карнобат (9 ноември), Ловеч (21 ноември), Гоце Делчев (27 ноември), село Долно Дряново (27 ноември) и Смолян (28 ноември).", "date": "2017.11.07", "title": "Превземането на Лозенград"}
{"url": "https://offnews.bg/sviat/turskite-vlasti-narediha-na-2-supermarketa-da-prodavat-evtino-meso-668853.html", "text": "Турският държавен орган за контрол на месото и млякото (ESK) сключи сделка с две вериги супермаркети за продажба на евтино месо. Мярката е предприета с цел да се облекчи ситуацията с покачващите се цени на месото в страната.Веригите супермаркети BIM и A101 ще купуват от държавата месо на по-ниски цени, обяви министърът на храните и селското стопанство. Килограм мляно месо в магазините ще се продава за 29 лири (около 7,6 долара), а килограм нарязано месо - за 31 лири (8,1 долара).Доставеното месо е било разпродадено още преди 11 часа в първия ден от сделката.На двете вериги не е позволено да продават по-скъпо от регулираните цени. В резултат цените в други магазини са започнали да се понижават. Целта на правителството е да постигне 40% намаление на пазарната цена.", "date": "2017.11.07", "title": "Турските власти наредиха на 2 супермаркета да продават евтино месо"}
{"url": "https://offnews.bg/futbol/blagoj-georgiev-pretarpia-operatcia-na-kolianoto-668838.html", "text": "Бившият национал Благой Георгиев е претърпял операция на менискуса в лявото коляно. Футболистът съобщи това пред \"24 часа\" от Москва, където се възстановява.35-годишният халф в момента е състезател на Оренбург, който играе във второто ниво на руския футбол. В мач от него бившият национал е усетил проблема в коляното си.\"Наложи се да бъда опериран. За тази година за мен мачовете приключиха\", заяви Благо.Неговият договор с Оренбург е до края на сезона. В него има опция за удължаването му с още една година, ако тимът се завърне в Премиер лигата. Благо играе в руския елит от началото на 2009 година до края на миналата кампания. Халфът носи фланелките на Ахмат, Амкар и Рубин.Междувременно актуалният капитан на националите Ивелин Попов попадна в любопитна ситуация в минутите след победата над Уфа (3:1) от поредния кръг на руското първенство.Попето излезе като титуляр, но в 75-ата минута отстъпи мястото си на Марио Пашалич. След последния съдийски сигнал старши треньорът на Спартак Масимо Карера свойски прегърна българина и започна да му шепти нещо в ухото.Двамата не спряха да се усмихват, а кадрите от диалога помежду им намериха място в традиционния седмичен обзор на сайта Чемпионат за най-интересните моменти от кръга.", "date": "2017.11.07", "title": "Благой Георгиев претърпя операция на коляното"}
