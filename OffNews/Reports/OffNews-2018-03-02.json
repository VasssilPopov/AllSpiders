{"url": "https://offnews.bg/112/poleditca-blokira-vsichki-patishta-v-ruse-i-oblastta-ogranichenia-ima-675993.html", "text": "Заради дъжд и поледица са затворени всички пътища в област Русе.Започналото снеготопене и валежи са причинили огромната поледица. Всички изходи на града също са затворени. В цялата страна са наложени ограничения за автомобили заради опасното време.От АПИ съобщават за възможни поледици и в Плевен.В област София временно се ограничава движението за МПС над 12 т по АМ \"Хемус\" в направленията Варна и Видин. Същото ограничение важи и за област Варна.В област Велико Търново се ограничава движението за МПС над 12 т по път I-5 Велико Търново - Русе, път I-3 Плевен - Бяла, път I-4 Ловеч - Велико Търново и през Прохода на Република.Забрана за тежкотоварни превозни средства има и в област Ловеч, област Плевен, област Търговище, област Разград и област Шумен.От АПИ предупреждават шофьорите да карат с превишено внимание.", "date": "2018.03.02", "title": "Поледица блокира всички пътища в Русе и областта, ограничения има в цялата страна"}
{"url": "https://offnews.bg/sviat/gartcia-legalizira-proizvodstvoto-na-marihuana-za-meditcinski-tceli-675981.html", "text": "Гръцкият парламент легализира производството на марихуана за медицински цели и на фармацевтични продукти на основата на канабис.Гърция очаква, че тази мярка ще открие пътя за инвестиции, предаде агенция Франс прес.Проектозаконът беше подкрепен от депутатите от управляващата коалиция и левоцентристките партии.Главната опозиционна партия \"Нова демокрация\", комунистите от ККЕ, както и крайните националисти от \"Златна зора\" гласуваха \"против\".Към момента гръцки, канадски и израелски инвеститори проявяват интерес към производството на канабис за медицински цели в южната ни съседка.През юли миналата година Гърция легализира канабиса за медицинска употреба - доставянето на канабис за медицински цели за нуждаещи се пациенти е законно.Марихуаната в Гърция е преквалифицирана от наркотик клас А до клас Б - където влизат медикаменти като метадон и опиум.", "date": "2018.03.02", "title": "Гърция легализира производството на марихуана за медицински цели"}
{"url": "https://offnews.bg/sviat/opustoshenieto-v-iztochna-guta-vidiano-ot-kosmosa-675972.html", "text": "Цели квартали в сирийския анклав Източна Гута, източно от столицата Дамаск, са изравнени със земята. Хиляди семейства са прогонени заради опита на правителството да си върне контрола над последната крепост бунтовниците.Дневната \"хуманитарна пауза\", разпоредена от съюзника на правителството - Русия, не успя да спре кръвопролитията в анклава, където болници, училища и магазини са подложени на въздушни удари. И докато двете воюващи страни се обвиняват взаимно в престрелки и нападения и по време на хуманитарната пауза, населението (около 400 хил. души) продължава да живее в \"ад на земята\", по думите на генералния секретар на ООН Антонио Гутериш.В една област 93% от сградите са частично или напълно разрушени, според анализ на последните сателитни снимки на ООН.Анклавът е обсаден от 2013 г., но ситуацията се влоши значително от последния ноември насам в резултат на боевете между правителството и бунтовниците. Последните бомбардировки бяха сред най-жестоките за цялата сирийска война, която навлиза в осмата си година. По данни на ООН повече от 580 души са били убити от 18 февруари досега.Лекари, които работят в областта, описват ситуацията като \"катастрофална\": хората са оставени без вода, без лекарства и без подслон.", "date": "2018.03.02", "title": "Опустошението в Източна Гута, видяно от Космоса"}
{"url": "https://offnews.bg/tehnologii/fiksirana-e-naj-moshtnata-kiberataka-v-istoriata-675975.html", "text": "Програмистите за уеб сървиса GitHub съобщиха за мощна DDoS-атака на техния ресурс, съобщава Wired. В материала се уточнява, че тази атака с капацитет от 1,35 терабита в секунда се оценява като най-мощната в историята на съществуването на ресурса.В резултат услугата била извън строя за 10 минути, причинявайки оплаквания от много потребителите. Атаката бе отблъсната за 8 минути благодарение на услугата Akamai Prolexic, която пое ролята на посредник. След като маршрутира всичкия входящ и изходящ трафик от GitHub, той мина данните през собствените си центрове за защита, като по този начин елиминира и блокира злонамерените пакети.Според вицепрезидента за сигурност на Акамай, Джош Шаул те никога не са били изправени пред атаки с капацитет от 1,35 терабита в секунда.GitHub е най-голямата уеб базирана платформа за управление и сътрудничество за разработчици на софтуер, стартирана през 2008 г.Вирусът за подслушване атакува смартфони, базирани на Android. Злонамерената програма RedDrop записва какво се случва близо до устройството с рекордера и след това разпространява аудио за споделяне на файлове.", "date": "2018.03.02", "title": "Фиксирана е най-мощната кибератака в историята"}
{"url": "https://offnews.bg/politika/shte-zapochnat-razgovori-sas-sasedite-ni-za-investitcia-v-aetc-belene-675976.html", "text": "\"Има инвестиционен интерес (към АЕЦ \"Белене\" - б.р.) и той е много сериозен и реален. Премиерът Бойко Борисов постави темата на Икономическия форум в Лондон, ще започнат разговори със съседите ни от Балканите\".Това заяви енергийният министър в оставка Теменужка Петкова пред журналисти в кулоарите на Народното събрание, след като парламентът даде срок до 30 юни на правителството, за да реши какво ще прави с вече платеното и доставено оборудване за АЕЦ \"Белене\".Теменужка Петкова заяви още, че съдбата на оставката ѝ зависи от премиера Борисов и коалиционните партньори в правителството. Според нея подаването на оставка е било правилното решение. Сделката за ЧЕЗ зависи не само от купувача, а и от продавача. Предстоят разговори за това в Чехия, бе лаконичният коментар на Петкова по скандала с енергийната компания.", "date": "2018.03.02", "title": "Ще започнат разговори със съседите ни за инвестиция в АЕЦ 'Белене'"}
{"url": "https://offnews.bg/ikonomika/gazprom-spira-dostavkite-na-gaz-prez-ukrajna-675984.html", "text": "Руската газова компания „Газпром” прекратява договорите си за доставка и транзит на природен газ през Украйна.Това съобщи шефът на компанията Алексей Милер, цитиран от РИА Новости. \"Газпром\" е решила да прекрати договорите си с украинската \"Нафтогаз\", след като арбитражният съд в Стокхолм осъди компанията да плати 2,56 млрд. долара задължения по договори за пренос. \"Ръководейки се от двойни стандарти, Стокхолмският арбитраж взе асиметрично решение по договорите за доставка и транзит с „Нафтогаз”. Решението наруши баланса на интересите на двете страни по договорите. Аргументите на арбитража са свързани с рязкото влошаване на украинската икономика. Категорично сме против да се решават икономическите проблеми на Украйна на наш гръб и при това положение действието на договорите се явява икономически нецелесъобразно\", посочи Милер. \"Газпром\" веднага ще започне процедура по прекратяване на договорите в арбитража в Стокхолм, допълни той. От \"Нафтогаз\" са отказали да коментират решението, като са посочили, че за момента не са получили никакви документи от \"Газпром\". Заради решението на руската компания на Украйна е върнат транша за мартенските доставки на газ и те няма да бъдат осъществени. Киев вече обяви, че ще вземе мерки за ограничаване на потреблението, в това число и дървена ваканция за всички ученици до 6 март. Ще се купува и по-скъп газ от европейското направление, като след това Киев ще иска от „Газпром” да го плати. Украинският президент Петро Порошенко пък обяви, че може да се наложи страната да изземе активи на \"Газпром\", ако не бъде изпълнено решението на арбитража.Нарушение на доставките на руско синьо гориво през Украйна може да създаде проблеми за много европейски страни, сред които е и България. Зам.-председателят на Европейската комисия Марош Шефчович обяви, че Комисията ще търси диалог между двете страни, за да бъдат гарантирани доставките за страните членки на ЕС. ", "date": "2018.03.02", "title": "Газпром спира доставките на газ през Украйна"}
{"url": "https://offnews.bg/sviat/s-kakvo-novata-ruska-raketa-sarmat-e-po-razlichna-ot-dosegashnite-675964.html", "text": "Вчера руският президент Владимир Путин обяви, че Русия вече притежава нов ракетен комплекс - \"Сармат\". По какво обаче \"Сармат\" се различава от досегашните?Новата ракета \"Сармат\" е твърдогоривна и е два пъти по-малка и по-лека от досегашните - 100 тона. Тя може да стигне до САЩ не само през Северния полюс, накъдето са насочени системите за противоракетна отбрана на САЩ, но и през Южния полюс. САЩ нямат такива радари и ракети насочени на юг, а построяването им би било изключително скъпо, обясниха експерти за OFFNews.Освен това новата ракета няма нужда да се изкачва чак в Космоса, където ще я видят и ще имат време да стрелят по нея, а може да лети по много по-ниска парабола, без да излезе съвсем от атмосферата, и да отиде към целта, така че да не я видят радарите, и оттам да изстреля глава. Така че вероятността за унищожаването ѝ от противоракетната отбрана всъщност е пренебрежимо малка. Създаването на такава ракета само по себе си е и инженерен, и научен успех. При тези скорости триенето и нагряването са много големи. Свръхзвуковите Конкорд, чиито полети бяха спрени преди 15 години, летяха с малко над 2000 км/ч. Няколко минути след развиването на тази скорост, самолетът се удължава с 30 см от нагряването. \"Сармат\" лети със скорост 5000 км/ч. За да се постигне това, трябва да се разработят материалите, които да издържат такива претоварвания по прегряването и по ускоренията, обясниха специалистите. Когато има една бойна глава, ракетата се стоварва върху целта като снаряд. Когато са много, основният способ за атакуване е автобусният - когато е зададено, по маршрута на носителят се отстрелва бойна глава. Всяка тръгва по свой път към своята цел.Освен това, след като влязат в атмосферата, бойните глави започват да маневрират активно по непредсказуеми сложни траектории, а не просто да падат. Досегашните също маневрираха, но по-малко. Те започваха да се въртят по спирали - това е все пак донякъде изчислима траектория, а новите маневрират във всякакви посоки по случайни траектории - дори конструкторът не знае какво точно ще прави всяка бойна глава, а този, който стреля по нея, съвсем няма как да предвиди траекторията и не знае накъде да стреля.Според специалистите в следващите десетилетия надали ще бъде измислен начин да бъде спрян \"Сармат\".", "date": "2018.03.02", "title": "С какво новата руска ракета 'Сармат' е по-различна от досегашните"}
{"url": "https://offnews.bg/ikonomika/vidin-21-pati-po-beden-ot-london-675980.html", "text": "Северозападна България остава на последно място в Европейския съюз по отношение на покупателната си способност, показват данните на Статистическата служба на ЕС - Евростат за регионалния БВП на човек от населението през 2016 г., съобщи НСИ.Той е 29% от средния за ЕС в Северозападна България. На първо място е Вътрешен Лондон-запад в Обединеното кралство с 611% от средното за ЕС.Съществува значителна вариация както в рамките на ЕС, така и между отделните държави в Общността.На второ място след Вътрешен Лондон-запад е Великото херцогство Люксембург (257%), следват Южен и Източен в Ирландия (217%), Брюксел в Белгия и Хамбург в Германия (200%).19 региона са с БВП на човек от населението с 50% или повече спрямо средното равнище в ЕС-28: пет в Германия, три в Обединеното кралство, два в Австрия, по един в Белгия, Чешката република, Дания, Ирландия, Франция, Нидерландия, Словакия и Швеция, както и във Великото херцогство Люксембург.След Северозападния район в България (29% от средното равнище) регионите с най-ниско икономическо равнище са Майот, Франция (33%), Северният централен и Южният централен район в България (по 34%) и Североизточният в Румъния (36%).Сред 21 региона с БВП на човек от населението под 50% спрямо средното равнище в ЕС-28 са по пет в България и Полша, четири в Унгария, по три в Румъния и Гърция и един във Франция.У нас най-напред е Югозападна България със 78% от средното за ЕС. Приблизително същото е положението в автономната испанска област Астурия - 79%. Макар и под средното за ЕС, икономическото развитие в югозападния район значително изпреварва това в останалата част от страната. Югоизточният район има 43%, Североизточният - 39%, Северният Централен и Южният Централен район - по 34%. Последен е Северозападът с 29%.В някои региони стойностите на БВП на човек от населението биха могли значително да се влияят от потоците ежедневно мигрираща работна сила, посочват от НСИ. Нетните миграционни потоци от ежедневно приходяща работна сила в тези региони увеличава продукцията до равнище, което не може да бъде достигнато от местното активно население в дадения регион. Съответният ефект се наблюдава и в регионите с ежедневно мигрираща извън тях работна сила.", "date": "2018.03.02", "title": "Видин 21 пъти по-беден от Лондон"}
{"url": "https://offnews.bg/sviat/sasht-vavezhda-mita-za-vnos-na-stomana-i-aluminij-ek-obeshta-da-naloz-675986.html", "text": "Американският президент Доналд Тръмп обяви, че ще въведе високи мита за внос на стомана и алуминий. САЩ планират да наложат мита от 25 на сто над целия внос на стомана и от 10 на сто над голяма част от вноса на алуминий. Тръмп съобщи решението си в Туитър, а като причина посочи, че страната му страда от нечестна търговия. САЩ внасят четири пъти повече стомана, отколкото изнасят, и са зависими от продукцията на повече от 100 държави. В топ 5 на страните, от които САЩ внасят са Канада, Бразилия, Южна Корея, Мексико и Русия.Високите мита ще се отразят на производителите от Канада и Китай, но и на тези от Европейския съюз. Председателят на ЕК веднага обяви, че ЕС ще реагира с контрамерки в следващите дни, за да защити интересите си. \"Силно съжаляваме за този ход, който изглежда представлява въпиеща намеса за защита на американското вътрешно производство и не е основан на какъвто и да било аргумент, свързан с националната сигурност. Няма да стоим безучастно, когато нашата индустрия е ударена с несправедливи мерки, излагащи на опасност хиляди работни места в Европа. ЕС ще реагира твърдо и съразмерно в следващите дни, за да защити интересите си с контрамерки срещу САЩ, съобразени с правилата на Световната търговска организация\", гласи декларацията на председателя на ЕК, цитирана от БТА. Мексико и Китай също предупредиха, че ще наложат контрамерки.За последен път САЩ са налагали мита върху стоманата през 2002 г., но президентът Джордж Уокър Буш ги отмени след по-малко от две години, за да избегне избухването на търговска война.", "date": "2018.03.02", "title": "САЩ въвежда мита за внос на стомана и алуминий, ЕК обеща да наложи контрамерки"}
{"url": "https://offnews.bg/obshtestvo/ruskiat-patriarh-kiril-pristigna-v-sofia-675983.html", "text": "Негово Светейшество Московския и на цяла Русия патриарх Кирил кацна на летището в София. Лично вицепрезидентът Илияна Йотова посреща делегацията, водена от патриарх Кирил.\"Много се радвам да стъпя на гостоприемната и близка до сърцето ми българска земя, да се срещна със събратята ми - Негово Светейшество патриарх Неофит, духовенството и вярващият български народ, бяха първите думи на руския патриарх в София, цитиран от БГНЕС.Идвам в България с много светло чувство и радост от предстоящите срещи, добави патриарх Кирил. От аерогарата патриарх Кирил се отправи към „Св. Цар Борис-Михаил”, където се срещна с Българския патриарх Неофит.Утре патриархът ще се присъедини към честванията за 3 март и ще се срещне с министър-председателя Бойко Борисов.", "date": "2018.03.02", "title": "Руският патриарх Кирил пристигна в София"}
{"url": "https://offnews.bg/112/ubitiat-v-plovdiv-bil-likvidiran-dokato-kradial-farove-ot-kola-675978.html", "text": "Убитият в Пловдив бил прострелян, докато крадял фарове от кола. Той вероятно е убит от собственик на автомобил в Пловдив.Трупът беше намерен върху капака на превозното средство в петък сутрин.Жертвата е на видима възраст около 40 години. Убит е с няколко куршума. Самоличността му все още не е установена.Собственик на автомобил застреля мъж, опитал да открадне фаровете на колата му в Пловдив. Трупът бе намерен върху капака на превозното средство в петък сутрин.Жертвата е на видима възраст около 40 години. Убит е с няколко куршума. Самоличността му все още не е установена.Убийството било извършено в близост до Областната управа в града под тепетата. Охранителни камери в района са заснели момента на стрелбата.По време на огледа на местопрестъплението там пристигнал и шефът на пловдивската полиция старши комисар Атанас Илков.Извършителят все още не е открит.Убийството е станало преди полунощ, видно е от камерите. Това каза пред журналисти областният управител Здравко Димитров. \"Не е приятно, като дойдеш на работа, под прозореца ти да има труп\", каза Димитров. Той поясни, че е забелязал мъжа, облегнат на капака на кола и посинял, на 5 метра под прозореца му. Колата не е служебна и се е намирала извън общата площ на сградата. Жена, която е тръгвала на работа, е намерила мъжа и е подала сигнала.", "date": "2018.03.02", "title": "Убитият в Пловдив бил ликвидиран, докато крадял фарове от кола"}
{"url": "https://offnews.bg/interviu/rezhisiorat-shon-bejkar-trudno-e-da-ne-badesh-sotcialen-aktivist-ako-675977.html", "text": "Режисьорът Шон Бейкър, познат като автор на различни независими филмови проекти, между които уникалната нискобюджетна творба „Tangerine”, чиято премиера беше на фестивала \"Сънданс\" през 2015 година, е създал един „изпълнен с живот и искрена емоция филм, който може да ни научи на много неща”.Това е кратък цитат от множеството рецензии със заслужени удивителни, които се появиха в пресата непосредствено след премиерата на „Проектът „Флорида” („The Florida Project”) в „Петнайсетдневката на режисьорите” в Кан 2017, който ще можем да гледаме по време на 22-рото издание на София филм фест. Официалната премиера на лентата е именно по време на най-престижния кинофестивал у нас, а след това тръгва на обиколка по българските кина на 30 април.На 17 март от 12:00 часа знаменитият режисьор ще се срещне с българската публика в Дома на киното, когато зрителите ще могат да присъстват на публичното интервю с него, а след това от 14:00 часа - да гледат филмаДа гледаш „Проектът „Флорида“, една сцена доминирана от мастити автори и техните мрачни епоси, е като да откриеш нов кинематографичен език, основан на цвета, хумора, енергията и емоциите. Неговият шести пълнометражен филм разглежда сякаш между другото проблема за прикритата бездомност в Америка. В центъра на вниманието обаче са захарно-сладките перипетии на шестгодишната Мууни (Бруклин Принс). Майка й Хейли (Бриа Винате) предпазва дъщеря си от угнетяващата икономическа действителност, правейки всичко по силите си да й даде живот изпълнен с любов и вълнение.Уилям Дефо, в ролята на мениджъра на мотела, Боби, е единствената позната звезда в състава, пише изданието \"Little White Lies\", което проведе интервю със знаменития режисьор.Прочетете го в следващите редове.Хората се опитват да го определят от сто години, това неуловимо „нещо“, този ефект. Става дума за личност, с която публиката се свързва и не знаем защо точно е така. В случая с „Проектът Флорида“, всички видяхме нещо в малката Бруклин Принс. Веднага си помислихме: тя е малка суперзвезда.Най-важна е историята и това какво работи за нея. Никога не включвам звезда в екипа, просто за да я има. Филмът ще се провали и актьорът няма да има особена полза, ако не е подходящ за ролята. В случая с „Проектът Флорида“, имахме възможност да работим и с добре познати имена.Не мога да кажа. Представете си всички известни 20-25-годишни актриси. Помислихме си за всички тях. Но имахме нужда да спечелим доверието на зрителите колкото се може по-бързо. Вече имахме много разпознаваем актьор в лицето на Уилям Дефо и решихме да рискуваме с Бриа Винате, защото не исках публиката да разпознава този човек веднага. Почувствах, че ще повярват на този свят повече, ако видят свежо лице. Взимайки всичко това предвид, избрах Бриа, защото видях нещо, което би допаднало на зрителите. Обичам да намирам такива хора. Възхищавам се на Спайк Лий по много причини. Той винаги включва много известни и разпознаваеми хора във филмите си, но кани и свежи лица пред камерата, запознава ни с нови таланти. Това е толкова важно. Имаме нужда новите актьори да се изявяват и да получават възможности.Първо: никога не искаш на публиката да й е скучно. Енергията се диктува от времето, в което правиш филма. Зрителите са свикнали да възприемат информация много по-бързо, отколкото в миналото. Това не бива да определя начина, по който ще направиш филма си. Обичам бавното кино. Ако можех да намеря кой да ме финансира, щях да правя 12-минутни проследяващи кадри. Но и продуцентите трябва да си върнат парите и трябва поне донякъде да задоволяваме публиката. Приемам това, защото се опитвам да достигна до широка аудитория с филмите си, за да може посланието да има ефект и да провокира съзнателност по конкретната тема. Използвам стила, за да достигна до по-широка и по-млада публика. По-младите зрители са много важни, защото те се насочват повече към телевизия и по-кратки форми, като уеб-епизодите. Бих искал да не губим младото поколение за киното, за да може после то да го поддържа живо. Част от това е да им даваме това, което искат. Това може да бъде постигнато и без да се губи крайната цел.Колкото повече се развивам, толкова повече се вглеждам в кариерите на някои от героите ми, като например Кен Лоуч, Майк Лий и Пол Томас Андерсън. Те са с дълги кариери, в които са направили оригинални филми. Имат ясни мисии, не са станали твърде комерсиални, но са имали и комерсиален успех, което е чудесно. Те осъществяват промяна с филмите си. Бих се радвал да мога да погледна назад към филмографията си и да се гордея, че никога не съм правил нещо само за парите. Ако това може да се нарече план, това е планът ми.Трудно е в 21 век да работиш в киното и да не правиш това. Дори и да правех чисто жанрови филми или пък дъвки за окото, пак бих чувствал отговорността да коментирам нашето време и местния климат. Вижте какво направи Джордан Пийл с „Бягай!“ - хвърля светлина върху действителността и това го прави социален активист.Това всъщност е отговор на онова, което не виждам във филмите, особено в американските. Във Великобритания са доста по-активни в обществен план. Много мои връстници третират блестящо социалните проблеми, но бих искал да виждам повече от това в американското кино. Харесва ми да разказвам истории за хора, чиито истории не са били разказвани, недопредставени хора. Просто искам да знам повече. Смятам, че колкото повече разнообразие има пред и зад камерата, тя може само да помага. Хвърля светлина върху общности, върху които всъщност няма светлина и показва, че всички сме хора.Да кажем, че с всеки филм, който направя, Холивуд се опитва да ме профилира, докато не направя следващия си филм. След като направих „Принс от Бродуей“, получих всеки възможен сценарий свързан с темата за чернокожите, когато направих „Старлетка“ получавах всякакви истории за остарели жени, а пък след „Мандарина“, боже, пращаха ми само сценарии на джендър тематика. Някои искаха от мен да направя „Мандарина“ на телевизионен сериал. „В никакъв случай!“ Това е абсурдно. Филмът трябва да бъде сам за себе си. След „Проектът „Флорида“ със сигурност ще получа един куп сценарии за малки деца. Просто така разсъждава Холивуд.О, Боже. Не знам, защото киното ме е довело до тук. Докато още бях във филмовото училище, исках да бъда много комерсиален. Исках да направя следващия „Умирай трудно“. С остаряването, интересите ми се промениха към една по социологическа гледна точка. Киното ме поведе по този път, особено когато открих Британския социален реализъм и Италианския неореализъм, автори, които използват киното, за да изказват политически твърдения. Ако извадим филмите от уравнението, сигурно бих станал журналист, може би социален работник. Кой знае? Може би дори музикант, защото музиката също може да бъде мироглед и начин за сътрудничество.Да, така е. Намирам се в момент, в който всички около мен – агентът ми, продуцентите, искат от мен следващия филм. Аз казвам: „Не! За какво говорите? Сега е време отново да се потопя в света“. Искам да прекарам следващата година в обиколка на фестивалите, защото това винаги ми помага да си отворя очите. Филмовите фестивали ни водят по целия свят, срещаме се с хора, с нови общности и това е ценно. За „Принс от Бродуей“ отидох три пъти до Африка. Една от причините да направя „Мандарина“ е, че бях вдъхновен там, докато обикалях със „Старлетка“.Когато ходя по фестивали, винаги се опитвам да видя каква е заобикалящата среда, така че не стоя по кината и не ходя много по партита. Карам колело. Когато бях в Буркина Фасо за FESPACO, по цял ден карах едно мотопедче, опознавах града и се сприятелявах с хората, прекарах два дни само в попиване. Не мисля, че гледах дори един филм. Наистина много се влияя и понякога си мисля, че бих могъл да се справя с телевизията, но знаете ли, напоследък това просто не е добре, не мога да жонглирам творчески и съм стигнал до точката, в която буквално трябваше да кажа на агентите и продуцентите „Не ми изпращайте сценарии, не съм заинтересован, ще ви кажа, когато съм готов.“ Наистина те затрупват. Не мога дори да си представя какво им е на по-успешните от мен. София Копола трябва да получава толкова много предложения всеки ден. Аз трябваше просто да се приземя и да се спра.Обичам ескейписткия аспект и едновременно с това, че могат да променят света. Наистина могат! Има място за дипломатически ангажимент, но това не е в лицето ти. Не казва на публиката „трябва да мислиш, трябва да действаш“, не, казва го чрез забавлението.Всъщност е много подривно изкуство. Можеш да осъществяваш промяна, забавлявайки хората, което е уникално. Филмовото изкуство стига до нивото, в което разбира какво иска публиката и как да й го даде, как да я манипулира. Но има нещо в киното, което... Пред което благоговеем. Хората на киното винаги се опитват да... Има нещо, което се случваше, когато бяхме деца и гледахме филми в тъмното кино, нещо което ни поразяваше и оказваше такова влияние върху нас и не можем да го определим точно, но имаше толкова осезаемо влияние и сега ние, филмовите дейци, се оптиваме да го повторим и, ох, невъзможно е.Не можеш като възрастен да повториш това изумително чувство, което Спилбърг ти е дал, когато си гледал „Похиттителите на изчезнали кивот“, когато си бил на 11. Но сега стигам до момента, в който, и ми трябваха шест филма, за да го направя, осъзнавам, че отговорността ми като режисьор е да се опитам да дам това благоговение на 11-годишните сега – наша отговорност като възрастни е да развълнуваме следващото поколение. Точно това едновременно обичам и мразя във филмите! Рядко се вълнувам особено от средството, но знам че там има едни хора, които се вълнуват и моята работа е да укрепвам това вълнение.", "date": "2018.03.02", "title": "Режисьорът Шон Бейкър: Трудно е да не бъдеш социален активист, ако се занимаваш с кино в 21 век"}
{"url": "https://offnews.bg/obshtestvo/robotat-sofia-shte-govori-u-nas-za-izkustvenia-intelekt-i-badeshteto-675982.html", "text": "Хуманоидният робот София ще говори у нас за изкуствения интелект и бъдещето. Роботът София - първият в света хуманоиден робот, получил гражданство, идва в България за участие в бизнес конференцията „Успешният подбор: Бизнес възможности и предизвикателства“ и ще участва в специално събитие на тема \"Роботите за хората\", което ще се проведе на 15 март от 19:30 ч. Събитието е вдъхновено от темата за изкуствения интелект, роботите и хората.Участниците в него ще чуят какво мисли София за връзката деца - роботи и как тя стимулира детския интелект, креативност и любопитство; как роботите разбират и влияят на емоциите на хората и какъв може да е положителният принос на изкуствения интелект като част от бъдещето. София ще отговаря и на въпроси по темите от присъстващите в залата.Събитието е част от инициативите на Casus Futura и бизнес конференцията „Успешнията подбор – бизнес възможности и предизвикателства“, която ще се състои по-рано през деня в Capital Fort.Информация за двете събития може да се намери на:Web: Web: ", "date": "2018.03.02", "title": "Роботът София ще говори у нас за изкуствения интелект и бъдещето"}
{"url": "https://offnews.bg/obshtestvo/vnimavajte-oranzhev-i-zhalt-kod-za-poleditci-utre-675992.html", "text": "В почти цялата страна НИМХ към БАН обяви жълт и оранжев код за образуване на поледици и валежи от сняг за утре. Единствено в областите Благоевград, Смолян, Кърджали, Ямбол и Бургас кодът е зелен и няма да има опасни явления. Най-опасно ще времето в Монтана, Враца, Плевен, Ловеч, Габрово, Велико Търново, Русе, София, София-област, Пловдив и Хасково.В останалата част от страната кодът е оранжев за потенциална опасност.През нощта и утре в сутрешните часове ще преобладава облачно време и на много места все още ще има валежи от дъжд, в Северна България дъждът ще се примесва със сняг. Минималните температури ще варират от -5 до -2°. През деня преваляванията ще спират. Дневните температури ще се движат в границите от -3 до 4 градуса в Северна България до 5-8 градуса в южната част на страната.", "date": "2018.03.02", "title": "Внимавайте: Оранжев и жълт код за поледици утре"}
{"url": "https://offnews.bg/kultura/ostanalite-no-koi-sa-po-izgubeni-675621.html", "text": "Замислих се за апокалиптичните сюжети в съвременния ход на днешното човечество: измислените и хипотетичните.Зад едните седят писатели и кинаджии, за другите спорят учени и медии. Лично за мен никак не изглежда невъзможно магнитна буря да спре комуникациите (дори да не е задълго), или парче космическа скала́ да ни удари по-жестоко от онова, дето падна в Русия не толкова отдавна. Книги и филми разработват идеята с психологична лудост или с касова упоритост.Коя ли един ден ще се окаже реалност: във Flash Forward целият свят губи съзнание за 2:07 мин. и хората получават видения от собственото си бъдеще; електричеството спира най-сетне в Revolution; Jericho ни показва вездесъщата частна корпорация, която заменя правителството; старите и поживелите достатъчно измират в Between; в „Изгубени” (Lost) мистерията е омесена с много научни хипотези; времето на „Лудия Макс” си е чист екшън; в астероидните заплахи често световните сили си помагат, но накрая един Брус Уилис е най-подготвеният… Излишно е да продължавам с примерите. Направени по книги, или не, по-редки са апокалиптичните сънища, в които с по-малко специални ефекти и зрелищност, се изследват обикновените извън-мистични преживявания на хората. Хората, които са потърпевши от катаклизъма и някак са оцелели. Т.е. фантастика без фантастична визия.Една такава тема е за „Останалите”. Книга и сериал в 3 сезона я развиват и поставят много въпроси: за религията и просто вярата, за чудесата и атеизма, за скритите у човека добро и зло, за обстоятелствата, които отключват едно и не предотвратяват друго, за свободата и бягството от шаблоните на социума и изобщо на човешкия вид – физика и психика, за търсенето и разкриването на зловещи или неподозирани вътрешни тайни, просто за любовта и просто за човечността. Или за отсъствието им.    Накратко кои са хронистите – наблюдатели на поредната драма. Романът на Том Перота „Останалите” (The Leftovers) е обявен за „Бестселър на „Ню Йорк Таймс” за 2011 г., отличен е и от авторитетната класация на „Вашингтон Поуст” като един от романите на годината; обявен е за „Една от десетте най-добри книги” за 2011-а според „Ю Ес Ей Тудей”, също и от списанието на Опра Уинфри. На 29 юни 2014 г. HBO излъчва първия епизод от първия сезон на създадения от самия Перота – заедно с Деймиън Линделоф (какво друго, ако не Lost в биографията му, с награда Еми) сериал. Точката му бе сложена на 4 юни миналата година (дали?). Продукцията (общо 28 епизода) също бе отличена подобаващо: ТВ-наградата за избор на критиците (2014-2016 последователно), награди за музиката (2014-2015; комп.са Макс Ричтър, сез.1 и Ирис Де Мент, сез.2), на телевизионните критици, актрисата Ан Доуд бе номинирана за Еми (2017), няколко поредни Златни Дерби-та за драматичен епизод. Линделоф твърди, че е фен на предишните творби на Перота, открил е тази роман след като прочел ревюто на Стивън Кинг в „Ню Йорк Таймс”.   Запомнящите се роли в ТВ-адаптацията пресъздават Джъстин Теру (полицаят Кевин Гарви), Ейми Бренеман (първата му жена, Лори), Кари Куун (новата му приятелка Нора Дърст), Кристофър Екълстън (братът на Нора, Мат Джеймисън, пастор; другаде един от обкръжението на бога Тор), Крис Зилка и Сара-Маргарет Куали (децата на Кевин и Лора), Ан Доуд (Пати Левин от сектата на „Виновните”, т.е. „Грешните отломки”), Лив Тайлър (Мег от сектата), Скот Глен (старият шеф на полицията Гарви, баща на Кевин), Кевин Керъл (Джон, съседът на Гарви в градчето Миракъл), Джанъл Молони (Мери, изпадналата в будна кома съпруга на Мат).    И също накратко – видът на „апокалипсиса”. На 14 октомври 2011-а 140 млн.души, ок.2% от земното население, за секунда, за едно трепване с клепач, за един удар на сърцето… просто изчезват. От бебешкото столче в колата, докато майката върти стартера; от семейната маса, докато четирима обядват и трима вече просто не са там; във въздуха при младежки скок във водата като двама се цамбурват и двама се стопяват във въздуха…Изпаряват се, или се пренасят в някакъв друг свят (но отговор дали е раят или паралелна вселена, няма да получим в ясен вид даже в последния, 28-ми епизод, и не това е целта на писателя и режисьора). Това е „Внезапното заминаване”. За разлика от вариантния сюжет на „4400” тия са повечко и не се появяват отново. А ако се съмнявате, че във всичкото това няма място за хумор, лъжете се; ето щипка майтап, научаваме, че сред „заминалите” е целият екип на сериала „Напълно непознати” и има съмнения, че един от главните персонажи е инсценирал изчезването си и живее с нова самоличност в Австралия.„Грабнати на облаците” (според Библията) или отнесени неизвестно къде от извънземни (по конспиративните теории); спасение за възнеслите се или изпитание за изоставените – в Мейпълтън, където Нора губи цялото си семейство, или в Джарден (наречен Миракъл, понеже там никой не е „заминал”) – и ние оставаме с „останалите”, защото хрониката проследява техните съдби и животът им „след”.Мистиката е достатъчно, спецефекти – все пак – има, някои въпроси получават отговори, други само човъркат съзнанието на публиката (зрители или четящи; и – мое си мнение – сериалът е надхвърлил книгата в положителна посока). Ще ми се да ви провокирам над ефекта на възприятията. Заради усещанията и самовглеждането, породени от гледните точки на творците. Извън фикшъна. И да не забравя: ако не сте гледали филмите (а вече ви е любопитно), примерно в двата популярни сайта за „такива неща”, епизодите и субтитрите не липсват, но споделящите ги – особено за Сезон 2 – са вече толкова малко, че се чака на късмет по седмица, докато „наточиш” всичко.Гледам полицейският шеф Кевин, наследил на поста стария Гарви, колко иска да има семейство, колко зле изживява бягството при пушещите мълчащи „виновни” на съпругата си, колко е влюбен в новата си приятелка. И как изперква – без да търси помощ от никъде – на фона на обкръжението в социума: алиенирали се пострадали от изчезването, месии и шамани, вбесени в неведението си, примирени, озлобени, потънали във вярата, освободили таената жестокост. Всякакви. И Кевин Гарви посред социалната какофония, назначен в градчето да охранява и помага, по едно време придобил някакво странно безсмъртие – което ожесточено (и напук на любовта към близките си) ще провокира безброй пъти. Толкова убедително, че престанах да се съмнявам в желанието му да „изчезне” по класически биологичен начин. Къде е логиката ли? Ами, не знам, ако съм на негово място, изобщо бих ли издържал…, все пак, той има силите на фикшън-герой.На другия полюс като че ли е Мат. Грижи се с пристрастеност на фатално влюбен за онемялата си и направо „изключила се” съпруга и цялата останала енергия (а тя хич не е малко) посвещава на самарянско служене на хората с библейска вяра в изначалното добро. Даже, когато започва своите разследвания и печата в стенлистове установените факти, че не всички изчезнали са били добродетелни, т.е. не са възнесени и наградени – Мат утешава останалите, че не са изоставени, че не са наказани. Заради което – съвсем по „библейски” – го бият и мразят.Кои са прави? Кой е адекватен при струпалите се обстоятелства? Дали въобще живите съвременни човеци са способни да посрещнат подобно изпитание, ако животът им го стовари?За съжаление, един друг отговор все по-убедително се оформя в размишленията ми, докато гледам накуп за два-три дена всички епизоди от филма. Че, както си седим пред екрана, каквото и да опитва да ни внуши това въздействащо изкуство, киното, ние не ставаме по-добри. Нито по-подготвени за борбата със злото. Извън шаблоните, сериозно. Мисля си, че ако астероидът един ден падне наоколо, ние няма да сме сред висшестоящите или просто богатите, които ще се скрият в бункерите. И, ако изобщо оцелеем замалко, че в квартала ми няма никакъв Луд Макс, който да ни спасява. Нито Мат за утешител поне. Самият Перота (първоизточникът) е обективно жесток с нас (аудиторията) и съм му признателен, че не ни залъгва. Време е до добавя, че повод за написването на романа е случилото се с Кулите-близнаци през 2001-а.Между другото, в интервю (около 2-я сезон на сериала) с писателя, Indiewire пита Перота: „Тази, “другата страна” предполагаше ли да се приеме буквално или?” А Том отговаря:  (hbo.bg; 04-12-2015).В едно по-старо ревю за книгата („Книголина” в „Книжни криле”) се съгласявам с мнението, че вероятно и аз съм очаквал повече отговори. Някакви константи, поне според предпочитанията на автора. На друго място в българоезичната мрежа, Fantasyelf Luke пък пише: “… ако исках да разбера за нещастието на хората, просто щях да си пусна новините по българската телевизия.” И той е прав. Но, ако нямам телевизор, това прави ли ме по-добър и по-подготвен за някоя реална трагедия?В последния епизод на ТВ-сериала, всъщност, има версия за финален щрих: онези са някъде другаде (независимо къде и защо) и ние – останалите – нямаме място при тях. Няма наказани. Каза ни го човек, дето отиде там, видя и се прибра тук (Нора). Просто ние продължаваме да сме такива, каквито сме. И не сме станали по-различни. Художествената измислица, изкуството, както също шаблонно казват, било за развлечение, entertainment, нали разбирате. Защо да се впрягаме излишно. Е, като дойде Нибиру и умните глави или непознатите от „Маджестик” ни съобщят, че след няколко часа заминаваме…, тогава ще му мислим. До този момент Тръмп ще е раздал М-16 на даскалите (преподаващите хуманитарни предмети – само с лазерни мечове), Гинка ще е направила тока за Зап.аднала България безплатен (заради което в Шенген ще приемат само източните земи на тимаджиите), Меркел ще управлява обединения евро-азиатски Меджлис, китайският ще е основен планетарен език, а Б.Б. ще разправя от телевизора, че усещането за корупция се е изпарило още със спирането на производството на „Тройной”.А още по-лесно е, когато всеки сам си измисли индулгенцията, която му е нужна. Нора Дърст (Сез.2, еп.6) казва: На този свят се случват ужасни неща. И единствената ни утеха е, че не сме ги причинили...", "date": "2018.03.02", "title": "Останалите... Но кои са по-изгубени?"}
{"url": "https://offnews.bg/sviat/ruski-deputat-ako-sasht-znaeha-za-novite-ni-orazhia-niamashe-da-dava-675953.html", "text": "Уверението на САЩ, че вече разполагат със средства за борба с новите руски оръжия, е доста странно.Така руският депутат и зам.-председател на комисията по отбрана в парламента Александър Шерин коментира изявлението на Пентагона в отговор на речта на руския президент Владимир Путин пред парламента, в която съобщи за разработените от Русия нови ядрени оръжия. Путин обяви, че Русия е изпробвала поредица от нови ядрени оръжия, сред които задвижвани с атомна енергия крилати ракети и подводен дрон, неуязвими за прехващане от противника. В отговор Пентагонът пък заяви, че САЩ не са изненадани от твърденията на Путин и американците трябва да са спокойни, защото страната е в пълна готовност.\"Ако се бяха готвили за тези видове оръжия, които бяха представени вчера, нямаше да харчат толкова пари за системи за противоракетна отбрана, които са предназначени за съвсем различни системи за въоръжение\", коментира Шерин пред РИА Новости. ", "date": "2018.03.02", "title": "Руски депутат: Ако САЩ знаеха за новите ни оръжия, нямаше да дават толкова пари за ПРО"}
{"url": "https://offnews.bg/protesti/tragna-aktcia-zagasi-lampite-da-chezstvame-natcionalnia-praznik-675989.html", "text": "Акция \"Загаси лампите! Да ЧЕЗстваме националния празник като българи!\" набира сила във фейсбук. Призивът, който се разпространява е, на 3 март в 19 часа всички да загасим осветлението. Целта е да покажем отношението си към сделката за ЧЕЗ, обясняват организаторите, които се определят като Гражданска надпартийна инициатива.Според  интернешънъл 72% от българите намират за неморална и неприемлива сделката, при която никому непознатата допреди седмица Гинка Върбакова купи бизнеса на ЧЕЗ в България.Фирмата Инерком груп, с която тя направи това има едва 90 000 лева активи и отчита 11 000 лева загуби за 2016 г.Веднага след огласяването на сделката енергийният министър Теменужка Петкова подаде оставка. Тя отрече да е кумувала на Гинка Върбакова, но призна, че се познават от 20 г.", "date": "2018.03.02", "title": "Тръгна акция 'Загаси лампите! Да ЧЕЗстваме националния празник'"}
{"url": "https://offnews.bg/politika/kurumbashev-es-e-dlazhnik-po-otnoshenie-na-merkite-za-stimulirane-na-675988.html", "text": "„Преди да отправим претенциите си към общината, към правителството, към Европейския съюз, нека се обърнем първо към себе си. Когато говорим за развитието на електрическата мобилност, първите адресати на нашето послание сме самите ние, гражданите. Готови ли сме да си сменим чипа? Готови ли сме да пътуваме с автомобили, които не са наши, с автомобили, които са електрически; с коли, с които не сме толкова шумни, когато потегляме?“Това заяви Петър Курумбашев, член на Групата на Прогресивния алианс на социалистите и демократите в Европейския парламент, по време откриването на конференция, посветена на развитието на градската мобилност.Събитието бе организирано от Петър Курумбашев, Икономедиа и Българската асоциация „Електрически превозни средства“ в партньорство със Столична община и открито от кмета на Столична община Йорданка Фандъкова.Участие в откриването взе и Еспен Хейг, президент на Европейската асоциация за батерии, хибриди и електромобили с горивни клетки (AVERE).„Много сме втренчени в това, което се случва в България през последния месец и като че ли не мислим за това как ще живеем с хоризонт 2020 или 2030 г. Целта на тази конференция е именно да преместим фокуса“, каза още Курумбашев.Евродепутатът припомни, че е вносител на едни от най-острите предложение по отношение на директивата за енергийна ефективност на сгради: „С румънския ми колега Дан Ника предложихме на 50% от паркоместата в сградите, които предстои да бъдат построени в рамките на ЕС, да са предвидени места за зареждане на електрически автомобили.“Друго мое предложение е да бъде въведен определен дял за електрически превозни средства при търговете за общински и държавни поръчки. Защо парковете ни да не бъдат почиствани от електрически машини? Част от камионите, които извършват дейностите по почистване, също могат да бъдат електрически. Бих искал да видя и поне 100-150 електрически автобуса в София, каза Курумбашев.\"Европейският съюз е длъжник по отношение на своето законодателство за стимулиране на електрическата мобилност. В България има някакви първоначални опити и минимални усилия в това отношение, но все още сме твърде далеч от това да имаме конкретни и работещи инициативи, които да имат влияние върху пазара. Не е редно държава, която има 100 млрд. лв. вътрешен продукт, да отделя 1 млн. лв.Във Франция, например, държавата субсидира с 5 000 евро покупката на електромобил, а в Румъния – с 10 000 евро. Стандартът в Румъния не е по-висок от този във Франция. Става въпрос за начин на мислене“, допълни още евродепутатът.„Целта ни е да направим градския транспорт по-атрактивен и по-удобен, за да можем да привличаме все по-вече хора да го използват. Първите 20 електрически автобуса ще се включат в системата на градския транспорт до края на годината. Надявам се, че до два-три месеца ще бъде обявена и нова процедура за закупуване на още 30 електробуса“, заяви от своя страна кметът на Столична община Йорданка Фандъкова.Участие в различните дискусионни панели на конференцията за електрическа мобилност са Ален Ван-Хевър от Генерална дирекция „Мобилност и транспорт“ в Европейската комисия, Анхел Лопез Родригес, директор на програмата за електрически превозни средства, Барселона, Каролин Айхолзер от Upstream Mobility – компания с ключово значение за развитието на електрическата мобилност във Виена, Андерс Уол, международен директор, Green Mobility, Копенхаген, Райнер Бахман, Domain E-Mobility, Head of Platforms & Operations, E.ON, Анджи Боукс, генерален мениджър “Електрическа мобилност и нови енергийни източници”, Royal Dutch Shell, Васил Такев, сегментен мениджър за промишлеността и партньорската мрежа на АББ България, Дан Главан, оперативен директор на Uber Romania, Никола Мелкиоти директор “Връзки с европейски публични институции и регулации”, ENEL, Eвгени Крусев, заместник-кмет по направление „Транспорт и транспортни комуникации, мениджъри на водещи компании в сферата на автомобилната, IT и други индустрии.", "date": "2018.03.02", "title": "Курумбашев: ЕС е длъжник по отношение на мерките за стимулиране на електрическата мобилност"}
{"url": "https://offnews.bg/obshtestvo/promeni-v-dvizhenieto-v-sofia-za-3-mart-675958.html", "text": "Промени в движението в София ще има за Националния празник 3 март, обяви Столична община.Забранява се влизането на пътни превозни средства в двете посоки, престоят и паркирането от 8 до 12.30 часа по ул. „Оборище” между бул. „Васил Левски” и ул. „Г. С. Раковски”; по ул. „Московска” между бул. „Васил Левски” и ул. „Г. С. Раковски”; по ул. „11-ти август” между бул. „Княз Ал. Дондуков” и пл. „Св. Ал. Невски” и по ул. „15-ти ноември” между бул. „Цар Освободител” и пл. „Св. Ал. Невски”.От 14.00 до 21.00 часа забраната е по бул. „Цар Освободител” между бул. „Васил Левски” и ул. „Г. С. Раковски”;по ул. „15-ти ноември” между бул. „Цар Освободител” и пл. „Св. Ал. Невски”; по ул. „Аксаков” между бул. „Васил Левски” и ул. „Г. С. Раковски”; по ул. „Цар Шишман” между ул. „Славянска” и пл. „Народно събрание”; по ул. „6-ти септември” между ул. „Славянска” и бул. „Цар Освободител”; по ул. „Хаджи Димитър” между бул. „Васил Левски” и ул. „Цар Шишман”.От 11.30 до 12.30 часа без коли ще е по ул. „Леге” между ул. „Съборна” и пл. „Атанас Буров”.Забранява се престоят и паркирането на пътни превозни средства с изключение на автомобилите, осигуряващи мероприятията, на ул. „Аксаков” между ул. \"Г. Бенковски” и ул. „Дякон Игнатий” и паркинга на пл. „Кн. Александър І”.От 14 часа днес до 21.00 часа утре се закриват и базарите за художествени произведения по ул. „Оборище” между ул. „Г. С. Раковски” и ул. „11-ти август”. От 07.00 часа до 12.30 часа утре няма да се паркира на паркинга на пл. „Николай Гяуров”; а до 21 часа и на паркингите на пл. „Народно събрание”; пл. „Св. Александър Невски”; както и на ул. „Оборище” между ул. „Г. С. Раковски” и бул. „Васил Левски”.От 21.00 часа до приключване на мероприятието на 03.03.2018 г. само при необходимост и по преценка на отдел „Пътна полиция” при СДВР ще се забранява влизането на пътни превозни средства по бул. „Цар Освободител” между ул. „15-ти ноември” и ул. „Г. С. Раковски”. ", "date": "2018.03.02", "title": "Промени в движението в София за 3 март"}
{"url": "https://offnews.bg/politika/ninova-otgovori-na-varbakova-tehnoimpeks-ne-vliza-v-doma-na-3-mln-ba-675960.html", "text": "Лидерът на БСП Корнелия Нинова отговори на купувача на ЧЕЗ Гинка Върбакова, която вчера я нападна и сравни сделката за дружество с тази на социалистката за \"Техноинпекс\".По време на вчерашното съвместно заседание на парламентарните комисии по енергетика и за контрол на специалните служби, където беше обсъдена сделката с ЧЕЗ, Върбакова отговори на критиките на БСП. Тя директно нападна лидера на партията: Вчера Нинова беше на заседанието, но не отговори на купувача на ЧЕЗ. Днес обаче все пак коментира изказването на Върбакова.  \"Много са разликите, но една е голямата. Закупуването на „Техноимпекс“ не влиза в дома на 3 млн. българи, както влиза Гинка. Не им бърка в джоба да им изважда парите за сметките на ток, нито е националната електрическа мрежа и националната сигурност\", заяви Нинова. Лидерът на БСП каза още, че с вчерашното си изказване Върбакова е потвърдила, че ГЕРБ стои зад нея. \"Тя повтори едно към едно изказване от пресконференции на ГЕРБ\", каза Нинова и подчерта, че Гинка Върбакова през цялото време е чела от лист.Нинова каза още, че премиерът Бойко Борисов е забъркал голям международен скандал с чешкия премиер Андрей Бабиш, който го е уличил в лъжа. Така страдал и европейският имидж на страната.\"Проблемът си е тук в България. Проблемът е Бойко Борисов и това правителство. Тези хора започват да опропастяват председателството. Докато си беше в България - добре. Всеки ден се занимавахме с български скандали, сега скандалът е изнесен на европейска сцена\", допълни тя.Нинова каза още, че според нея държавата трябва да изкупи изцяло ЧЕЗ. \"Не сме съгласни кабинетът да е съдружник с Гинка от Пазаджик, банки и офшорни компании\", каза лидерът на социалистите. ", "date": "2018.03.02", "title": "Нинова отговори на Върбакова: Техноимпекс не влиза в дома на 3 млн. българи"}
{"url": "https://offnews.bg/112/mazh-otkradnal-200-gr-kanabis-ot-politcejsko-upravlenie-675961.html", "text": "200 грама канабис е откраднал мъж от полицейско управление в Нова Загора. Тревата била иззета като веществено доказателство, но имало пропуски при съхранението й в РПУ. Това стана ясно от думите на вътрешния министър Валентин Радев в отговор на депутатски въпрос. Крадецът - строителен работник, бил обявен за издирване по образуването в края на миналата година разследване.Започнало е дисциплинарно производство срещу разследващ полицай, отговорен за пропуските при опазването на канабиса. На 30 януари той е бил наказан с писмено предупреждение за шест месеца.Шефът на РПУ-то няма вина, уточни Радев. ", "date": "2018.03.02", "title": "Мъж откраднал 200 гр. канабис от полицейско управление"}
{"url": "https://offnews.bg/politika/shefat-na-baretite-shte-bade-nakazan-zaradi-administrativni-narushenia-675965.html", "text": "Шефът на Специализирания отряд за борба с тероризма (СОБТ)  ще бъде наказан. Това обяви вътрешния министър Валентин Радев.Проверката стана след отворено писмо на барети, които сигнализираха за нарушения, шуробаджанащина и саморазправа с неудобни служители.Днес писмо с подобна информация беше изпратено от майката на убития в Лясковец командос Емил Шарков.Видял съм какви са наказанията и нарушенията и на Гайков, и надолу по веригата. Има нарушения административни и ще бъде наказан от мен Гайков с неповишаване, предполагам, че това ще остане, неповишаване в следващо звание. Гайков си остава там, сега ще направим може би някакво преструктуриране, там не може да има взаимоотношения, каквито са съществували преди това, защото сигналът е точно такъв - взаимоотношения в СОБТ, специалният отряд, каза министърът.", "date": "2018.03.02", "title": "Шефът на баретите ще бъде наказан заради административни нарушения"}
{"url": "https://offnews.bg/obshtestvo/898-uchilishta-v-darvena-vakantcia-i-dnes-675963.html", "text": "898 училища остават затворени днес заради неблагоприятни метеорологични условия и влошена пътна обстановка, съобщи Министерството на образованието и науката.Най-много са училищата в дървена ваканция във Варна - 122. 89 училища няма да провеждат занятия в област Стара Загора. В област Плевен броят им е 83, а във Велико Търново - 77. В Русе са 70.В едно училище в област Видин, две в област Пазарджик и в пет в област Ямбол няма да се провеждат днес учебни занятия.Разпределение по области:Област Благоевград, община Якоруда – 5 училища.Община Бургас – 42 училища.Област Варна – 122 училища.Област Велико Търново - 77 училища.Област Видин – 1 училище.Област Враца – 33 училища.Област Добрич – 68 училища.Област Ловеч – 15 училища.Област Монтана – 7 училища.Област Пазарджик – 2 училища.Област Плевен – 83 училища.Област Пловдив – 25 училища.Област Разград – 59 училища.Област Русе – 70 училища.Област Силистра – 45 училища.Област Сливен – 10 училища.Област София-регион – 13 училища.Област Стара Загора – 89 училища.Област Търговище – 51 училище.Област Хасково – 11 училища.Област Шумен – 65 училища.Област Ямбол – 5 училища.", "date": "2018.03.02", "title": "898 училища в дървена ваканция и днес"}
{"url": "https://offnews.bg/112/otnovo-strelba-v-sasht-dvama-sa-ubiti-v-universitet-v-michigan-675987.html", "text": "Най-малко двама души бяха убити при стрелба в университет в северния щат на САЩ Мичиган днес, предаде ТАСС, като се позова на телевизия Фокс нюз.По-рано бе съобщено за изстрели в кампуса на Централния Мичигански университет в град Маунт Плезънт. Полицията призова всички преподаватели и студенти да се укрият.Стрелецът все още е на свобода. Заподозреният е 19-годишен чернокож, който според полицията е въоръжен и опасен.Масовите стрелби са често явление в САЩ, където хората масово имат огнестрелни оръжия, отбелязва Франс прес.На 14 февруари, 19-годишен младеж застреля 17 човека в гимназия в южния щат Флорида, преди да бъде задържан.Масовото убийство разпали с още по-голяма сила дебатите за ограничаване на правото на притежание на огнестрелни оръжия в САЩ, предаде БТА.", "date": "2018.03.02", "title": "Отново стрелба в САЩ: Двама са убити в университет в Мичиган"}
{"url": "https://offnews.bg/112/mvr-oshte-tarsi-otkradnatite-ot-vzrivenia-bankomat-pari-675957.html", "text": "МВР още издирва откраднатите пари от взривения банкомат в \"Илиянци\", съобщи вътрешният министър Валентин Радев. Министърът уточни, че все още не се знае точно колко е открадната сума. Той поясни, че полицията е във връзка с хората, които са заредили устройството с пари и със собственика банкомата.„Задържахме петима, разпитах дали са същите като в случая през декември, но тези нямат връзка с другите групи. Може би са правили един опит преди това“, заяви вътрешният министър. Петимата са хванати и по тях е имало пръски от оцветяването на банкнотите.Взривяването на банкомата стана в ранните часове тази сутрин на столичния булевард „Рожен” в квартал „Илиянци”. Сигналът към полицията е подаден в 5.15 часа. Петима криминално проявени мъже са задържани от полицията – всички с богати криминални досиета. Те се опитали да избягат от властите, но след преследване били заловени в района на Ихтиман.„Не са от най-големите престъпници, но са били следени. Те си имат и прякори, замесени са и в кражби. Добре, че ги хванахме“, заяви Валентин Радев. Той се обърна към „всички останали, които посягат“ да свикват, че рано или късно ги хващат.„Хванахме и трима от четиримата за обира на банкомат в Сапарева баня. И четвъртият ще падне в капана, сигурен съм“, допълни силовият министър.Всички задържани са с богато криминално минало. По информация на Нова тв един от задържаните е Иван Янински-Шумахера – известен автокрадец, който през 2017 г., отново след гонка с полицията, беше задържан на автомагистрала „Хемус”.Сред арестуваните е и Николай Лъвчийски-Лъвчето, който живее в Ихтиман.", "date": "2018.03.02", "title": "МВР още търси откраднатите от взривения банкомат пари"}
{"url": "https://offnews.bg/futbol/liupko-petrovich-zapochna-afrikanska-avantiura-675959.html", "text": "Два месеца преди да навърши 71 години, Люпко Петрович поема ново предизвикателство в треньорската си професия.Сръбският специалист през миналия сезон води Тан Хоа във Виетнам и загуби титлата само заради по-лошите показатели в преките двубои с шампиона Куанг Нам, а през тази година ще гони златото в Руанда, информира Спортал.От вчера Майстора е в централноафриканската държава и се очаква до часове да бъде представен като новия старши треньор на местния ФК AПР. Съкращението означава Патриотична армия на Руанда, а клубът логично е под опеката на армейските сили.В момента отборът е на трето място в класирането, на 3 точки от върха след 12 изминали от общо 30 кръга и целта пред Петрович ще е да завоюва титлата - нещо, в което той се провали в първия си престой в АПР.Сърбинът беше начело на тима за 6 месеца през 2014 г., но беше уволнен заради незадоволителни резултати. Сега ръководството отново се обръща към опитния специалист в опит да спечели титлата за първи път от 2010 г.Люпко напусна Левски със скандално писмо в 10 точки през септември 2016 г., като заяви, че това е и краят на треньорската му кариера.\"Животът е един\", написа тогава Люпко, с което намекна, че стресът на \"Герена\" му е дошъл в повече.Това му решение обаче бързо се промени и по всичко изглежда, че на 15 май Петрович ще отпразнува 71-ия си рожден ден в Африка.", "date": "2018.03.02", "title": "Люпко Петрович започна африканска авантюра"}
{"url": "https://offnews.bg/temida/komisiata-za-konfiskatcia-osvobodila-23-mln-lv-na-izdirvana-ruskinia-675967.html", "text": "Антикорупционният фонд сезира прокуратурата за проверка на фактите и обстоятелствата около прекратено през 2015 година производство на Комисията за отнемане на незаконно придобито имущество (КОНПИ) и вдигнат запор над активи на издирваната от няколко седмици с общодържавно издирване финландска гражданка от руски произход Елизабет Елена вон Месинг.Между освободените активи са 23 милиона лева в банкови сметки, дружествени дялове и недвижим имот. Така от две години, вече издирваната с общодържавно издирване и осъдена на първа инстанция за пране на 1.5 милиарда лева финландска гражданка от руски произход, разполага с всичките си активи и има сериозни съмнения, че те са изнесени от страната.Разследване на фонда започна след получаване в края на миналата година на сигнал с копие на документ с решение на КОНПИ и медийни публикации по темата. За да установи истинността на документа, от правния екип на фонда поискаха по ЗДОИ информация от комисията. След получен отказ беше заведено дело, първото заседание по което е насрочено по-късно този месец. През месец септември 2017 година Вон Мессинг и друг руски гражданин, Димитър Абрамкин, са осъдени от СГС на първа инстанция на десет години затвор и глоба от 628 милиона лева за пране на пари. Вон Мессинг е задържана в съдебната зала. Два месеца по-късно, Софийски апелативен съд отменя нейното задържане и налага нова, по-лека мярка за неотклонение - гаранция от 5 хиляди лева. В момента Вон Мессинг се издирва с общодържавно издирване след разпореждане на СГС от януари 2018 година. Мотивите на съда са, че в молбата си за промяна на мярката тя е приложила документ от германски лекари, но проверката посредством Службата за сътрудничество по наказателни дела EUROJUST е установила, че единият от лекарите е починал близо година преди издаването на документа. Според анализа на правния център на АКФ, с оглед на съмненията за документално престъпление при искането за промяна на мярката за неотклонение, е важно да бъдат установени всички въпроси около процедурата по вдигане на запора на КОНПИ над активи на издирваната финландска гражданка от руски произход:- извършена ли е обстойна проверка на автентичността на представените от Вон Мессинг документи и какви са характеристиките им, въз основа на които КОНПИ приема, че същите представляват годни доказателствени средства, въз основа на които да се приемат за установени твърдените от нея факти;- с оглед на това, че производството в Русия е отделяно по няколко наказателни производства, извършена ли е проверка от КОНПИ как действително е ставало това;- Проследена ли е връзката между наказателните производства от 2008г. до 2014г., водени срещу вон Месинг в Русия по цитираните в решението състави;- Извършена ли е самостоятелна и независима проверка от КОНПИ дали действително е прекратено производството срещу вон Месинг в Русия, във връзка с което е повдигнато обвинение в България и наложен запор на имуществото; - Извършена ли е проверка за съответствие на фактическите и правни основания, по които е повдигнато обвинението срещу Вон Мессинг в България спрямо тези, въз основа на които е образувано производството срещу нея от КОНПИ?", "date": "2018.03.02", "title": "Комисията за конфискация освободила 23 млн. лв. на издирвана рускиня"}
{"url": "https://offnews.bg/politika/bsp-balgaria-triabva-da-bade-most-mezhdu-evropa-i-rusia-675947.html", "text": "\"Днес добрите онтошения с Русия не са въпрос на спомени и романтика, а на реален национален интерес. Ние трябва и можем да бъдем мост между Европа и Русия - нещо, което трябваше да осъзнаем отдавна и да превърнем в актуална политика. Ето защо призоваваме България да работи за поетапна отмяна на санкциите срещу Русия както и за предприемане на конкретни мерки за подобряване и задълбочаване на двустранното сътрудничество както в политическо и икономическо, така и културно измерение\".Това заяви депутатът от БСП Александър Симов от трибуната в Народното събрание по повод 140-годишнитата от Руско-турската освободителна война.От левицата призоваха да не се правят опити за пренаписване на историята, тъй като те ще срещнат съпротивата на всеки българин, в чието \"сърце отекват Шипка и Плевен\":", "date": "2018.03.02", "title": "БСП: България трябва да бъде мост между Европа и Русия"}
{"url": "https://offnews.bg/medii/sadbata-na-samoten-tatko-s-dve-dashteri-trogna-hiliadi-pred-ekrana-675945.html", "text": "Съдбата на самотен татко на две момичета трогна хиляди зрители на предаването \"Бригада нов дом\" по bTV.Първият епизод от новия сезон на предаването разказа историята на Георги и неговите дъщери Анелия и Жаклин. Историята на самотния татко е трогателна и въпреки че разказва за много лични загуби и предателства, е изпълнена със светлина, любов и надежда за бъдещето. Двете деца растат щастливи и усмихнати, но живеят в лоши битови условия, с външна баня и тоалетна и без течаща вода в кухнята. Двете момичета мечтаят за детска стая, в която да поканят приятелчета, а таткото не успява да направи ремонта на семейното жилище, зает в грижи за децата и работата си.29-годишният Георги Ганчев има тежко детство, изпълнено с недоимък, и прекарано в пансиони. Остава сирак на 13 г. Среща любимата си Роза, половин кубинка, когато е на 19 г. Желанието на Георги да има семейство се сбъдва, когато се ражда дъщеря му Ани. Много скоро обаче мизерията надделява и проблемите започват. Един ден Роза решава, че не може повече и оставя 9-месечната им дъщеря пред вратата на къщата. Георги е принуден да отглежда детето си сам. Три години по-късно Роза иска да се върне и в името на семейството Георги й прощава. Ражда се и Жаклин, но историята се повтаря и майката изоставя окончателно семейството си. Оттогава Георги възпитава децата си сам със затрогваща любов, грижи и всеотдайност.Викайки на помощ екипа на предаването и бригадата на Караджов, семейството получава мечтания дом, а много зрители пожелаха да помогнат и лично с финансови и материални средства. Историята на Георги, Ани и Жаклин е една от 14-те в новия сезон на \"Бригада нов дом\". Повечето от участниците в сезона са многодетни семейства, едно от които с цели осем наследници. Акцентът освен върху децата е и върху приоритетите на всяко семейство - екипът държи това да са хора, които сами правят всичко по силите си за семействата си, но нещо не им достига, за да получат желания дом. Някои от участниците са избрани в сътрудничество с различни социални служби, други са препоръчани от зрители.", "date": "2018.03.02", "title": "Съдбата на самотен татко с две дъщери трогна хиляди пред екрана"}
{"url": "https://offnews.bg/politika/patriotite-butat-ni-kam-imperia-koiato-ni-prevrashta-v-kolonialna-ad-675951.html", "text": "\"Ние няма да се откажем от себе си, за което ни призовават много философи днес. Ние ще останем такива, каквито сме. Провалили сме доста имpерии, ще провалим и тази, към която ни бутат, която иска да направи от нас една колония, а ние всички тук да бъдем една колониална администрация.\"Това се казва в декларация на парламентарната група на \"Обединени патриоти\", прочетена от трибуната в Народното събрание от депутата Станислав Станилов по повод националния празник 3-ти март.От \"Обединени патриоти\" посочиха, че днес депутати от всички парламентарни групи са били на откриването на паметника на полк. Борис Дрангов. Те призоваха да не забравяме да честваме подвизите на много други именни и безименни герои на българската история: ", "date": "2018.03.02", "title": "Патриотите: Бутат ни към империя, която ни превръща в колониална администрация"}
{"url": "https://offnews.bg/liubov-i-seks/printc-hari-i-megan-markal-pokaniha-nad-1000-obiknoveni-gosti-na-sva-675956.html", "text": "Над 1000 обикновени граждани ще получат покана да присъстват на част от сватбената церемония на британския принц Хари и годеницата му Меган Маркъл на 19 май.Гостите извън списъка с официални лица ще получат достъп до Уиндзорския дворец и ще могат да наблюдават отблизо пристигането и отпътуването на кралската двойка.Общо 2640 души ще получат достъп до церемониите в деня на сватбата.Сред поканените са членове на благотворителни организации, ученици, членове на кралската фамилия.Според изявление от двореца \"Кенсингтън\" Хари и Меган искат \"членовете на общността\" също да се почувстват част от техния празничен ден.\"Тази сватба, като всяка една сватба, ще е и момента за радост и забавление, който отговаря на характерите на булката и младоженеца\", добавят те.", "date": "2018.03.02", "title": "Принц Хари и Меган Маркъл поканиха над 1000 'обикновени' гости на сватбата си"}
{"url": "https://offnews.bg/sviat/tri-zhertvi-na-studa-vav-velikobritania-edna-v-iaponia-675931.html", "text": "Студът във Великобритания причини смъртта на трима души, предадоха Би Би Си и БТА.Двама възрастни и малко дете са загубили живота си при снеговалежите и студа, предизвикани от атлантическата буря Ема и антициклона Звяра от Изтока, съобщи Би Би Си, цитирана от ТАСС.Лошото време станало причина лек автомобил да се блъсне в жилищна сграда в графство Корнуол, Югозападна Англия, в резултат на което на място загинало седемгодишно момиченце. На една от заснежените улици на град Лийдс беше открита мъртва 75-годишна жена, а още една жертва на стихията стана 46-годишен мъж, чийто автомобил се удари с камион в близкия град Бъркшър.Вчера в Англия и Уелс беше обявен червен код за опасност заради лошото време. Бяха затворени хиляди училища. В Шотландия остават затворени двете най-големи летища - в Единбург и Глазгоу. На други аерогари бяха отменени десетки полети.ЯпонияСнежната буря отне човешки живот и в Япония. Един човек е загинал на североизточния японски остров Хокайдо, предаде ДПА.Мъжът - на около 20 г. - бил намерен мъртъв в град Томокомай, след като той и още двама души опитали да спасят шофьор на закъсал в бурята автомобил.Метеоролозите предупреждават, че днес същият район на Хокайдо ще бъде ударен от нова снежна буря, която ще бъде най-силната от години насам. Властите призоваха хората да не излизат, докато не мине най-тежката част от стихия. Около 700 училища на острова бяха принудени да затворят, а десетки полети бяха отменени. Около 7500 домакинства бяха без ток през изминалата нощ, а над 300 автомобила бяха блокирани от снежната буря, в района на местното селище Шимукапу, съобщиха японски медии.", "date": "2018.03.02", "title": "Три жертви на студа във Великобритания, една - в Япония"}
{"url": "https://offnews.bg/politika/deputatite-niama-da-raziskvat-iadrenata-energetika-temenuzhka-petkova-675933.html", "text": "Депутатите трябваше днес да разискват по въпросите за политиката в областта на ядрената енергетика. Това обаче няма да стане, защото министърът на енергетиката в оставка Теменужка Петкова е излязла в отпуска.Това обяви в началото на днешното пленарно заседание председателят на парламента Цвета Караянчева. Разискванията по темата за ядрената енергетика се отлагат за другата седмица. Те са инициирани от БСП, които настояват да се възложи на енергийния министър в срок от един месец да отдели активите и пасивите на проекта АЕЦ \"Белене\" в отделна компания и да предложи пътна карта за необходими действия и срокове за окончателното решение по ядрения проект.Социалистът Таско Ерменков реагира остро на отсъствието на Петкова. Депутатът от БСП попита по каква причина тя не е в пленарна зала и подчерта, че е можела да дойде само за разискването независимо, че е в отпуска. Ерменков подчерта още, че Петкова вчера стояла съвместното заседание за ЧЕЗ до 19.00 часа и не вижда защо да не отдели 2 часа на народните представители и днес. ", "date": "2018.03.02", "title": "Депутатите няма да разискват ядрената енергетика, Теменужка Петкова излезе в отпуск"}
{"url": "https://offnews.bg/112/otkriha-ubit-mazh-pred-sgradata-na-oblastnata-uprava-v-plovdiv-obnove-675937.html", "text": "Тялото на убит мъж е открито тази сутрин пред сградата на Областната управа в Пловдив.Сигналът за инцидента е подаден дати сутрин на спешния телефон 112. Свидетели открили мъж на възраст около 40 години в безпомощно състояние, прободен с нож, лежащ върху капака на автомобил, съобщава изданието Plovdiv24.bg. Екипи на полицията, които пристигнали на място, са установили смъртта на мъжа. В момента тече оглед в присъствието и на съдебен лекар и се изясняват обстоятелствата около инцидента.Директорът на Областната дирекция на МВР Атанас Илков каза, че тялото на мъжа е намерено облегнато на капака на паркиран автомобил „БМВ“. Все още не е ясна самоличността на мъжа.\"Прокуратурата е образувала досъдебно производство за убийство\", съобщи заместник-окръжният прокурор Галин Гавраилов.Областният управител Здравко Димитров съобщи, че всичко се е случило точно под офиса му в Областната управа.Властите не дават повече информация за това как точно е станало убийството. Знае се само, че до трупа е имало кръв.Областният управител Здравко Димитров каза, че в целия район има видеокамери и в момента разследващите гледат записите от тях.Очаква се официално изявление на от прокуратурата.", "date": "2018.03.02", "title": "Откриха убит мъж пред сградата на Областната управа в Пловдив (обновена)"}
{"url": "https://offnews.bg/politika/sdelkata-s-chez-e-naglasena-no-zakonna-smiata-valeri-simeonov-675970.html", "text": "Сделката за ЧЕЗ - нагласена, но законна! Това написа във фейсбук профила си вицепремиерът Валери Симеонов.Според него нагласеното в сделката е от чешка страна, тъй като Гинка Върбакова, чиято фирма сключи договор са купуване на чешката компания у нас, била близка до \"металургичният магнат в Чехия\" Зденек Земан:Според него от ЧЕЗ назначили един от най-високопоставените си мениджъри -  Милена Стоева, в Съвета на директорите на „Инерком-България“, като това станало 7 дни преди ЧЕЗ да обяви избрания купувач.Ето и пълния коментар на Симеонов:", "date": "2018.03.02", "title": "Сделката с ЧЕЗ е нагласена, но законна, смята Валери Симеонов"}
{"url": "https://offnews.bg/kultura/istoriite-ot-sveta-na-diska-na-teri-pratchet-v-nov-serial-na-bbc-675962.html", "text": "Историите от Света на диска на покойния сър Тери Пратчет оживяват на малкия екран в нов мини сериал, който Би Би Си подготвя, съобщава онлайн изданието Deadline.Както почитателите на Пратчет знаят, историите от поредицата включват 41 книги с десетки образи и сюжети.Работното заглавие на шестте епизода на сериала е The Watch (Стражата - б.р.). Заглавието вероятно е препратка към \"Стражите! Стражите!\" (Guards! Guards!) и разказва за охранителите на град Анкх-Морпорк.Приказните истории на Пратчет се случват върху магическия плосък Свят на диска, който се крепи на гърба на четири гигантски слона, а те на свой ред са стъпили на още по-гигантска костенуркаОтделните романи в поредицата се случват на различни места в Света на диска и предлагат богат материал за потенциални екранизации.Наскоро стана ясно, че предстои тв версия на \"Добри поличби\". И двата проекта ще бъдат копродуцирани от Narrativia, която притежава правата върху произведенията на сър Тери Пратчет и е управлявана от неговата дъщеря Риана Пратчет, продуцента Род Браун и Роб Уилкинс, личният асистент на бизнес мениджър на писателя.The Watch не е първият проект за заснемане на част от Света на диска. Британският тв канал Sky One вече излъчи няколко филма, заснети по книги на покойния писател.", "date": "2018.03.02", "title": "Историите от Света на диска на Тери Пратчет в нов сериал на BBC"}
{"url": "https://offnews.bg/ikonomika/gerb-uspokoiava-shte-se-podmeniat-samo-naj-starite-kasovi-aparati-za-675935.html", "text": "Не всички касови апарати трябва да бъдат подменени, а само най-старите, обясни в сутрешния блок на bTV bTV председателят на бюджетната комисия към парламента Менда Стоянова (ГЕРБ).Тя коментира промените в закона от вчера, с които бяха приети нови изисквания за софтуера за управление на продажбите. \"Досега тези софтуери нямаха строги изисквания, не бяха подложени на регистрационен режим и всякакви гаражни фирми можеха да ги произвеждат. В резултат в тях има модули, чрез които може да се изтрива информация и тя да не достига до НАП\", каза Стоянова.Промените обаче ще принудят голяма част от търговците да сменят касовите апарати или да обновят софтуера им. Това предизвика недоволство сред търговци и породи съмнения за лобистки интереси.След промените в закона производителите или разпространителите на тези софтуери трябва да ги представят пред НАП, да ги регистрират в специален сайт и да гарантират, че не съдържат модули, които позволяват манипулиране на информация, каза Менда Стоянова. По думите ѝ на промяната в софтуера ще изисква известна промяна и в софтуера на касовия апарат. По-новите апарати – от последните 2–3 години, могат да бъдат адекватни на промените само с един ъпдейт, но по-старите – от 2011–2012 г., вероятно ще трябва да бъдат подменени.", "date": "2018.03.02", "title": "ГЕРБ успокоява: Ще се подменят само най-старите касови апарати, за другите трябва само ъпдейт"}
{"url": "https://offnews.bg/futbol/tcska-uchastva-v-evropa-s-koefitcienta-na-faliraloto-ad-675936.html", "text": "ЦСКА ще участва с коефициента на фалиралото дружество ПФК ЦСКА АД в евротурнирите наесен.Това поне става ясно от официалната ранглиста на УЕФА на клубовете за следващия сезон, цитирана от \"24 часа\". Това е отговор на спекулациите, че \"червените\" ще бъдат допуснати с показателите на Литекс.Ловешкият клуб обаче е също в ранглистата, като показателите му дори са по-високи от тези на тима от Борисовата градина. Така на практика УЕФА слага край на дискусиите, които се вихрят у нас, като признава ЦСКА, който играе на \"Българска армия\" за приемник на клуба, който претърпя фалит.Ако не беше така, то европейската централа нямаше да смята за нулева година сезона, в който \"червените\" играха във \"В\" група, за да се спази тригодишното правило.В класацията на европейската централа се вземат резултатите от последните издания. За последно ЦСКА участва в Европа през 2014 година, когато отпадна след две равенства с молдовския Зимбру.31-кратните шампиони са с нищожен коефициент от 0,050, колкото има и Черно море. Литекс има 0,750, а Левски - 1,250. Тези цифри нямат значение, тъй като от новия сезон всички отбори ще тръгнат с равен коефициент, който за България е 3,825, колкото е и на Азербайджан.Лудогорец има внушителните 37,000. Зад разградчани са отбори като ПСВ Айндховен, Валенсия, Лацио и Милан.", "date": "2018.03.02", "title": "ЦСКА участва в Европа с коефициента на фалиралото АД"}
{"url": "https://offnews.bg/ikonomika/bsp-premierat-niama-kak-da-ne-e-znael-za-sdelkata-na-ginka-ostavka-675939.html", "text": "Министър-председателят няма как да не е бил наясно кой ще купи ЧЕЗ, смята БСП.\"Зад тази сделка не стои Гинка. Стои някой друг. Не искам да казвам чия е тази сянка, но стана ясно от изслушването на комисията, първо, че държавата е била наясно с продажбата на ЧЕЗ и че това което говореше премиерът - че той миналия петък разбира за случилото се, абсолютно не отговаря на истината, заяви в студиото на \"Тази сутрин\" по bTV депутатът от БСП Георги Свиленски. - Ясно е, че ДАНС повече от 2-3 години са работили по случая. Стана ясно, че са дали доклади до Министерски съвет. Нали разбирате, че няма как докладът в МС да стигне до председателя на Съвета по сигурност и да не стигне до министър-председателя; да стигне до ресортния вицепремиер за енергетика и да не стигне до премиера.Според Свиленски нямам как да е вярно и че подалият оставка енергиен министър Теменужка Петкова ден преди да бъде обявен победителят не е знаела, че Гинка Върбакова купува ЧЕЗ.Той бе категоричен, че Бойко Борисов трябва да подаде оставка, защото е излъгал българските граждани за сделката.Депутатът от ГЕРБ Валентин Николов контрира, че БСП надува балони и един от тях е, че Борисов е знаел кой ще спечели сделката за енергодружеството. \"Това е абсурдно\", посочи Николов.Друг балон било твърдението, че сделката била криминална. Николов подкрепи тезата си с факта, че тя е извършена в Чехия.Трето абсурдно твърдение било, че още в понеделник чешкият премиер Бабиш бил питал Борисов какъв е победителят и дали да го пускат. \"Той няма как да е знаел в понеделник кой ще победи\", заяви народният представител от управляващите.Депутатът от ГЕРБ потвърди, че има доклад на служите за ЧЕЗ-сделката, но той бил по отношение на това какви са участниците, техните капитали, дали са проблемни. Той подчерта още, че цената на тока не се определя от ЧЕЗ, а зависи много повече от КЕВР и АЕЦ-а.Валентин Касабов от Обединените патриоти определи скандала като \"една и съща чалга от началото на мандата досега.\"На въпрос на водещия коя е тази жена, той отговори: \"Питайте БСП. Там непрекъснато се иска оставката или нещо пречи, сега щъркелите може би ще пречат.\"", "date": "2018.03.02", "title": "БСП: Премиерът няма как да не е знаел за сделката на Гинка. Оставка!"}
{"url": "https://offnews.bg/politika/granichari-paziat-chetiri-dupki-na-ogradata-pri-turtcia-675944.html", "text": "Четири участъка от оградата на границата с Турция са с нарушена цялост, като понастоящем тези участъци са подсигурени с физическа охрана.Това става ясно от отговор на вътрешния министър Валентин Радев на въпрос на депутата от БСП Димитър Стоянов.Паралелно с това се работи и по възстановяване на целостта на съоръжението.Миналата седмица стана ясно, че ремонтните дейности и поддръжката на оградата не влизат в гаранционния срок от пет години. Това наложи нови законови промени, според които отпусканите от държавата допълнително средства за ремонт на оградата, ще  по усмотрение на областните управи.От отговора на вътрешния министър се разбира, че денонощните гранични наряди имат за задача освен да извършват наблюдение на границата, но и да охраняват целостта на защитното съоръжение \"чрез явно и скрито визуално и техническо наблюдение, постова охрана на оперативно активни направления, патрулиране\" и всички други приложими мерки.Границата се наблюдава и чрез Интегрираната система за наблюдение, чрез мобилни и индивидуални системи за наблюдение, както и чрез хеликоптер. Статистиката показва драстичен спад на задържаните за незаконно преминаване на границата най-вече заради намален натиск на границата.За 2017 г. са предотвратени опити за незаконно преминаване на границата от общо 5492 души, които самостоятелно са се върнали в Турция, след като попаднали на патрули. Задържаните са 651 души, което показва спад с 84% в сравнение с 2016 г., когато тази бройка е била 4127. Анализът показва намаление на задържаните през зимните месеци, като през пролетта е отчетен ръст на задържаните средно с 15-20%.", "date": "2018.03.02", "title": "Граничари пазят четири дупки на оградата при Турция"}
{"url": "https://offnews.bg/112/sled-gonka-zadarzhaha-petima-dushi-vzrivili-bankomat-v-sofia-snoshti-675921.html", "text": "Петима души са задържани след преследване от полицията заради взривен банкомат през изминалата нощ в София. Сред арестуваните има познати на полицията известни автокрадци, съобщава БНР.Операцията на МВР е започнала през изминалата нощ, когато бандата е взривила банкомат на булевард \"Рожен\" 36 в София, в квартал Илиянци.Полицията е причакала извършителите, които са се опитали да избягат. След преследване по улиците на София петимата мъже са се опитали да поемат в посока Ихтиман и Елин Пелин. След преследване с екипи на СДВР и отряда „Кобра“ те са арестувани в град Ихтиман. Сред задържаните има известни в криминалните среди имена у нас. В миналото те са били свързани с автокражби. За момента не е ясна точната взета сума от петимата мъже. По информация на \"Хоризонт\" в устройството не е имало много пари.Разследването по случая продължава. Ще се уточнява дали задържаните имат общо с друг взривен банкомат в София преди по-малко от месец", "date": "2018.03.02", "title": "След гонка задържаха петима души, взривили банкомат в София снощи"}
{"url": "https://offnews.bg/obshtestvo/zhalt-kod-za-poleditci-i-sniag-e-obiaven-v-23-oblasti-675920.html", "text": "Жълт код за сняг и поледици е в сила за 23 области на страната. Предупреждението е в сила за областите: София, Видин, Монтана, Враца, Плевен, Ловеч, Перник, Кюстендил, Пазарджик, Пловдив, Стара Загора, Габрово, Велико Търново, Сливен, Търговище, Русе, Разград, Шумен, Силистра, Варна и Добрич. В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици.От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.Времето днес ще бъде предимно облачно. Очаква се леко повишение на температурите, като преваляванията от сняг в Западна и Северна България ще преминат в дъжд.В останалата част от страната също ще превали слаб дъжд. На много места ще се образуват поледици.В Източна България и по долината на Струма ще духа до умерен южен вятър, а в Дунавската равнина слаб от изток-североизток.Максимални температури в Северна България и на места в Горнотракийската низина между минус 3° и 2°, в останалата част от страната между 3° и 8°, в София около 5°.  Над Черноморието ще бъде облачно. Преди обяд по северното крайбрежие ще превали дъжд и сняг, а в следобедните часове на много места слаб дъжд. На места преди обяд са възможни поледици. Ще духа до умерен южен вятър. Максималните температури ще са между 5 и 10°. Над планините ще бъде облачно с валежи от сняг, под 1500 метра от дъжд и сняг. Ще духа умерен и силен югозападен вятър. Максимална температура на височина 1200 метра 3-4°, на 2000 метра – около 0°.", "date": "2018.03.02", "title": "Жълт код за поледици и сняг е обявен в 23 области"}
{"url": "https://offnews.bg/politika/mvr-poddarzha-politicheski-kabinet-ot-13-dushi-sreshtu-32-hil-lv-mes-675934.html", "text": "МВР поддържа  от 13 души срещу 32 хил. лв. месечно. Това става ясно от писмен отговор на министъра на вътрешните работи Валентин Радев до депутата от БСП Красимир Янков.Към 31 януари 2018 година служителите в политическия кабинет на министъра на вътрешните работи са тринадесет, като една длъжност е вакантна от 15 януари 2018 година, става ясно от отговора на министър Радев.Общият размер на начислените средства за възнаграждения за месец януари 2018 г. след приспадане на авансов данък за физически лица и лични осигуровки е в размер на 31 899.87 лв.", "date": "2018.03.02", "title": "МВР поддържа политически кабинет от 13 души срещу 32 хил. лв. месечно"}
{"url": "https://offnews.bg/nashite-avtori/ivo-maev-deconstructing-borisov-675922.html", "text": "Как би обяснил днешна България на, да речем, скандинавец или англосаксонец от средната класа?Държава, която по нищо не прилича на това, което той е свикнал да нарича “държава”, но в същото време достатъчно позната и приличаща на Гърция, Италия, Испания, Португалия. Страна на южната култура, на културата на виното, на по-бавното движение, на бавното хранене, по-бавното мислене, по-бавното развитие и т.н. Това впрочем е социална мода в англосаксонския свят.В политически смисъл съществува ли това, което аз наричам “метакоалиция”? Т. е. има ли политически картел между ГЕРБ, БСП и ДПС плюс случайниците, в който само привидно има опозиция?Прави впечатление, че доколкото левицата от дълго време стои в опозиция – или това, което се нарича левица или пост-комунистическа левица или нео-комунистическа левица, – тя не може да произведе достатъчно алтернативни политики и алтернативно говорене, което да претвори в стройна система за противопоставяне на управлението на ГЕРБ. В този смисъл ГЕРБ сега стои, общо взето, незаменим на политическия терен, доколкото ГЕРБ копира модела на една голяма народна партия, в която има всичко – от ляво до дясно-център, и се опитва да покрие максимално количество интереси. Затова не можем да говорим за метакоалиция или картел.Къде се корени успехът на Борисов? Не говоря за народнячеството: може би в умелото балансиране между различни олигархични котерии?Това е добро предположение, но според мен, става дума за изключителен политически инстинкт, бих казал животински инстинкт, в който усещането за политиката от макиавелистки тип доминира. От времето на Макиавели насам малко неща в политическата етика могат да се определят като значими и затова съм склонен да търся отговорите в поведението на Борисов именно в тази посока. Т.е. евристичното, spur-of-the-moment, парадоксално политическо мислене, което използва мистичното преклонение на човека пред властта?В някаква степен - да. Но това е талант, който на Борисов не може да му се отрече.А на втори и трети план?На втори план трябва да търсим корените в националната психология. На трети план да търсим в националната история. На четвърти план, ако искаш, да търсим и в геополитиката (смях). Така или иначе Борисов седи като една фигура, която като фокусник може да вади уникални решения, най-често краткосрочни, които могат да запушват дупки - иначе неговият кораб може да се обърне. Дали сега стратегически тези неща са правилните, тепърва предстои да видим, защото Борисов досега не е изкарал мандат. И сега се заинатил да изкара този мандат на всяка цена. В този смисъл виждаме един широкоскроен, отстъпчив Борисов, който е склонен да дискутира, да се извинява и т.н. Много повече обърнат навън, много повече обърнат към проблемите с Македония, Западните Балкани. Нещо, което не бе типично за ранния Борисов.Но как е възможно масово хората да не забелязват, че той говори глупости и понякога и чисти слабоумия? Политикът не може и не бива да бъде единствено инстинктивен. Да не говорим, че при него прагът толкова е паднал, че той знае, че каквато и неука тъпотия да изговори, ще му се размине.Не е съвсем така – просто така функционира политиката в България, и неговото говорене е доста ефективно. Няма да давам пример с Тодор Живков, но да дам с Буров. Буров, който стои като идеологически маркер на поколения българи. Ами ние знаем за него, че политическото му говорене не е по-различно от това на Борисов.Пак две Българии, нищо ново. Образованата срещу 80-те процента (смях).Да, доколкото младите образовани българи трудно успяват след Освобождението да направят дългосрочна политическа кариера. За сметка на това имаме Петко Славейков - нещо подобно на Борисов, който говори по същия начин и много дълго време стои в политиката.Май си прав. Петко Рачов, извън литературната си дейност, е пример за конформизъм в българската политика; уж “леберал” априори, е бил готов на всичко апостериори (смях). Но за друго говоря: Борисов “удавя” целия спор за бъдещето на децата ни. Спорът за бъдещето става нерешим като имагинерен постструктуралистки спор между Бурдийо и Дерида, да импровизирам.По-просто е: той гледа на политиката като на състезание, защото все пак е бил спортист. “Аз ви бия на избори, къде сте вие да го изиграем този мач, да видим дали можете”. Той мисли в спортни термини. И фактът, че побеждава, показва, че явно те са приложими и ефективни за нашенската политика.Хипотеза: сега му е супер важно да избута европредседателството, да се снима с всички, да позира и да обиколи Европа, но след това, когато го затиснат вътрешните проблеми, ще “хвърли пешкира” и ще поиска нови избори – щот за него изборите са вид национален вот на доверие.Аз мисля, че Борисов ще направи всичко възможно да запази мандата. Важно му е. Важно му е, защото той не може и не би искал да си тръгва от историята по унизителен начин....", "date": "2018.03.02", "title": "Иво Маев: Deconstructing Борисов"}
{"url": "https://offnews.bg/sviat/tcarkvata-koiato-nakara-vsichki-da-otidat-vaorazheni-na-svatba-675985.html", "text": "Десетки хора са се събрали за благословия в църква, стиснали в ръка своето полуавтоматично оръжие: любопитна гледка, която обаче по своеобразен начин илюстрира пропастта в САЩ между защитниците на свободата да си въоръжен и привържениците на по-строгия контрол върху оръжията.Тази картина може да се види в църква в Нюфаундленд, градче от селските райони на щата Пенсилвания в американския Изток, където 68 процента от населението е гласувало за Доналд Тръмп през 2016 г.Това обаче не е коя да е църква, а Църквата на светилището (разклонение на Обединителната църква, по-известна като сектата на Мун), ръководена от Хьон Джин-мун, малкия син на пастор Мун, починал през 2012 г.Хьон Джин-мун - хомофоб и близък до твърдата десница според правозащитната организация \"Садърн повърти ло сентър\", наблюдаваща екстремистите групировки - проповядва религия, обединяваща оръжия и молитви: той идва на церемонията, придружен от трима въоръжени мъже в камуфлажни дрехи и редовно води предаване в Ютюб, следено от около 2000 абонати, с полуавтоматична пушка AR-15 пред себе си.В събота той организира вечеря \"в знак на благодарност към президента Тръмп\", приходите от която бяха за американската асоциация на притежателите на оръжия \"Гънс оунърс фаундейшън\".Последователите на тази Църква са далеч от тълпите, които събираше Мун в апогея си през 70-те години на миналия век. В неделите Църквата на светилището се посещава от около 200 души плюс неустановен брой вярващи, главно в Корея или Япония, които следят церемониите по интернет, както каза един от висшите й представители Тим Елдър.В сряда Църквата организира колективна сватба, към които Мун старши толкова обичаше. Само че с нововъведение - синът поощри участниците (около 500 души) да демонстрират волята си да защитят семейството и религията си, носейки полуавтоматично оръжие от типа AR-15 - с празен пълнител и спуснат предпаздител.Отдавна планираната церемония се падаше точно в деня, когато гимназистите от Паркленд, щата Флорида, се върнаха отново в училището си, 15 дни след като бивш ученик, въоръжен с AR-15, уби там 17 души.Напълно законната церемония можеше да мине незабелязано, но поради дебатите за оръжията, подновени от трагедията, близкото начално училище остана затворено за деня. Десетина души протестираха пред църквата с плакати с текст: \"Боготворете Бог, а не оръжията\" или \"Бог не благославя оръжията\". Събитието беше отразено от няколко телевизионни камери.Колкото и маргинална да е тази религиозна общност, мнозина от нейните последователи смятат, подобно на много американци, че тези драми не оправдават приемането на по-строго законодателство.\"За съжаление, в голяма част от света хората изглежда мислят, че единствените, които трябва да имат оръжие, са тези, които ни управляват\", обяснява Андрю Кеслър, адвокат, дошъл с пушка AR-15, купена преди няколко месеца.\"Не смятам, че е доказано, че ако има по-малко оръжия, ще има по-малко насилие\", казва той.Кеслър, който отдавна е ловджия, казва, че е започнал \"да гледа по-благосклонно на притежанието на оръжие\" именно в тази църква, превърнала оръжията в символ \"на суверенитета\" на своите вярващи.Джон Пол Харис от съседния град Скрантън, носи шапка на Националната асоциация на притежателите на огнестрелно оръжие. На 68 години той е \"горд пожизнен член\" на влиятелното американско оръжейно лоби.\"Надявам се никога да не ми се налага да използвам оръжие срещу човек, но в тази страна навсякъде, където законите за оръжията са най-стриктни, престъпността е най-висока\", подчертава тай.С култа си към оръжията Църквата на светилището на моменти изглежда като военизирана организация.\"По същество ние вярваме в една мирна полиция, в мирна милиция\", потвърждава един от доброволците, помагащи по време на церемонията, Кайл Тофи. \"Просто трябва да сме съсредоточени върху Бог, когато сме въоръжени\", казва той.", "date": "2018.03.02", "title": "Църквата, която накара всички да отидат въоръжени на сватба"}
{"url": "https://offnews.bg/futbol/tcska-obiasniava-za-dopuskaneto-v-evropa-675926.html", "text": "Днес от 14 часа ръководството на ЦСКА ще даде подробности относно допускането на клуба до участие в евротурнирите от новия сезон.На срещата с медиите в залата за пресконференции на \"Българска армия\" ще се появят спортния директор Пламен Марков и адвокат Първан Първанов, който представляваше клуба по заведените дела след отстраняването на ЦСКА от жребия миналия сезон.Междувременно един от скаутите на ЦСКА Владимир Манчев продължава обиколката си в Европа, пише \"Тема Спорт\". След като гледа играчи в Австрия, сега той е заминал за Белгия. В полезрението на \"Армейците\" е влязъл в нападател от елитен местен клуб и той ще бъде наблюдаван в предстоящия кръг, който ще се проведе на 3 март.\"Червените\" вече привлякоха играч от тази страна - Кевин Кубемба. Французинът бе взет от Сейнт Труйден, но престоят му на \"Армията\" бе разочароващ и контрактът му бе прекратен през тази зима.Пред Манчев има доста натоварена програма през цялата пролет, като той трябва да обиколи няколко държави, в които да наблюдава футболисти. Бившият нападател ще посети и Испания, където бе част от три отбора - Леванте, Валядолид и Селта.Друг от скаутите на ЦСКА- Христо Янев, в момента също е в чужбина, като неговата мисия е да търси перспективни играчи от френската Лига 2. Главният съгледвач Велизар Димитров пък наскоро посети Бразилия, където следеше футболисти от щатските първенства, и отиде на гости на бившия бранител на ЦСКА и свой съотборник - Тиаго Силва.", "date": "2018.03.02", "title": "ЦСКА обяснява за допускането в Европа"}
{"url": "https://offnews.bg/sviat/kak-mediite-v-sasht-reagiraha-na-novinata-za-nevidimoto-orazhie-na-put-675946.html", "text": "\"Невидима\" ракета на Путин е насочена към уязвимостта на САЩ\", пише в заглавие в. \"Ню Йорк таймс\" за огласените вчера от руския президент нови руски въоръжения, сред които междуконтиненатална крилата ракета и ядрено торпедо, които могат да надхитрят цялата американска отбрана, съобщава БТА.Презентацията на Путин включваше видеоанимации, изобразяващи разделящи се бойни части, насочени срещу Флорида, където президентът Тръмп често ходи в имението си \"Мар а лаго\". Това рязко ще ескалира военните нападки между двете страни и вещае нова и скъпа надпревара в ядреното въоръжаване.Въпреки че Путин може би блъфира с тези оръжия, както твърдят някои експерти, той интелигентно се съсредоточи върху уязвимостта на разработените в САЩ отбранителни системи. А именно: те се базират на предположението, че вражеските ракети с ядрени бойни глави летят нависоко и е възможно да бъдат унищожени, преди да достигнат целите си. Новият клас руски оръжия, каза Путин, летят ниско, незабележимо, надалеч и бързо - прекалено бързо, за да реагира защитаващият се, пише вестникът.Като че ли главната цел на твърденията на Путин в неговото годишно обръщение към нацията бе да повдигне патриотичния дух на руснаците в момент, когато той се е устремил към кампания за своето преизбиране. Въпреки че победата му е сигурна в надпревара с един кандидат, отбелязва нюйоркското издание.Според него Путин е използвал речта си, за да увери своите съграждани, че въоръжаването се осъществява, въпреки че правителство харчи големи средства за подобряване на качеството на техния живот. Но централно място в словото му заемаха оръжията, които Путин описа като отговор на отказа на САЩ от контрола върху въоръженията и плановете им за внушително превъоръжаване.Речта на Путин добави към охлаждането на отношенията между САЩ и Русия, констатира \"Вашингтон пост\". Според експерти, цитирани от вестника, с обявяването на новите руски оръжия, които според Путин ще пробиват американската отбрана, шансовете за продуктивен диалог между двете страни намалява.Може би все още сме далеч от дълбините на Студената война, но вчерашната реч на Путин за \"невидимите\" ракети снижи с още няколко градуса хладните отношения между двете страни. Малцина експерти и от двете страни са на мнение, че новите оръжия (ако се допусне, че съществуват наистина и са дислоцирани) ще променят баланса на силите между САЩ и Русия, които вече разполагат с потенциала да се унищожат взаимно много пъти.Същевременно е налице широко разпространено мнение, че реторичните атаки, замрялата дипломация и военната ескалация, които стават все по-присъщи на американско-руските отношения, са непродуктивни за глобалната сигурност. Русия и САЩ имат много теми за разговор, като контрола върху въоръженията, кибератаките, Украйна, Сирия и още много. Но не е лесно да се каже как да да се извърши пробив в това наглед неумолимо затъване в мразовити отношения, пише в заключение \"Вашингтон пост\".", "date": "2018.03.02", "title": "Как медиите в САЩ реагираха на новината за невидимото оръжие на Путин"}
{"url": "https://offnews.bg/obshtestvo/ruskiat-patriarh-pristiga-u-nas-za-chestvaniata-na-3-mart-675932.html", "text": "Московският и на цяла Русия патриарх Кирил пристига на посещение у нас по повод 140 години от Освобождението на България.На Летище София той ще бъде посрещнат от вицепрезидента Илияна Йотова.Сред посрещачите са Техни Високопреосвещенства: Старозагорският митрополит Киприан - председател на комисията по посрещането и членове на комисията: Русенският митрополит Наум, Врачанският митрополит Григорий, Мелнишкият епископ Герасим, архимандрит Василий.Сред представителите на държавата в церемонията по посрещането ще са Емил Христов, зам.-председател на НС и Емил Велинов, директор на дирекция вероизповедания към МС, съобщиха от Светия Синод.На летището руският патриарх ще направи изявление за медиите. По-късно българският патриарх Неофит заедно с митрополитите членове на Св. Синод и епископите ще посрещат патриарх Кирил в Синодалния параклис „Св. Цар Борис-Михаил”. Там ще бъде отслужен молебен от руския патриарх. След това двамата патриарси ще произнесат приветствени слова.", "date": "2018.03.02", "title": "Руският патриарх пристига у нас за честванията на 3 март"}
{"url": "https://offnews.bg/futbol/goliamata-zvezda-na-levski-se-zavarna-v-stroia-675925.html", "text": "Звездата на Левски Габриел Обертан се завърна в строя. Французинът вчера тренира на пълни обороти наравно с колегите си, след като в дните след успеха с 4:1 над Септември се готвеше самостоятелно и само въртеше обиколки на \"Герена\". Очаква се французинът да бъде на линия за утрешното домакинство на Берое.Обертан изигра силен мач срещу Септември. Бившият футболист на Манчестър Юнайтед вкара два гола на новака в елита и имаше основна роля за категоричния успех на \"сините\".В тази среща той бе използван като централен нападател. Това е нова роля за него в Левски, след като през есента Делио Роси го използваше като плеймейкър, а в контролите го налагаше като крило.За домакинството на Берое на разположение на италианския треньор ще бъде и Антонио Вутов, който изтърпя наказанието си и се завръща в редиците на \"сините\", информира още \"Тема Спорт\".", "date": "2018.03.02", "title": "Голямата звезда на Левски се завърна в строя"}
{"url": "https://offnews.bg/leka-atletika/mirela-demireva-ostana-nedovolna-ot-shestoto-miasto-v-birmingam-675929.html", "text": "Разочарование от шестото място в скока на височина на световното в зала в Бирмингам изрази Мирела Демирева след финала. Тази вечер тя зае тази позиция с преодоляване от пърия опит на 184 см, и от третия 189 см.\"Разочарована съм. Резултатът ми е изключително слаб. Знам, че съм готова, но днес не успях да се реализирам. Все още работя върху разбега си, но това не е оправдание. В крайна сметка за мен е важно, че съм здрава. Зимата не беше голямата ми цел. Въпреки това си направих лично постижение\", коментира след финала Мирела Демирева.Шампионка с 201 см стана рускинята Мария Ласицкене, която тук заедно с останалите си сънародници се състезава под неутрален флаг. След като стана първа тя опита да преодолее 207 см и да подобри рекорда на световните първенства в зала на Стефка Костадинова от 205 см от Индианаполис 1987 г. И в трите опита обаче Ласицкене бе далеч от успеха.При мъжете титлата спечели Даниел Лисенко (Неутрални атлети) с 236 см. Среброто остана за голямата звезда в последните години Мутаз Баршим (Катар) с 233 см. ТихомирИванов зае девето място с 220 см. Той ги преодоля от третия опит. На 225 той обаче не успя и така завърши девети.\"Зле мина състезанието. Дойдох с покана тук в Бирмингам. Като цяло през целия сезон не планирах да участвам на световното в зала. На националното първенство постигнах 228 см, но тогава бях събрал много амбиция отново да скачам след контузията в Лондон на световното. Просто там ми е получи всичко както трябва. Иначе тренировъчния резултат тази зима ми е 220 см\", коментира Иванов.", "date": "2018.03.02", "title": "Мирела Демирева остана недоволна от шестото място в Бирмингам"}
{"url": "https://offnews.bg/politika/borisov-iska-zatvariane-na-granitcite-za-tir-ove-pri-snegovalezh-675923.html", "text": "Затваряне на всички гранични контролно-пропускателни пунктове при очакване на интензивни снеговалежи и навявания. Това е поискал премиерът Бойко Борисов от министрите на вътрешните работи и на регионалното развитие, става ясно от публикуваната стенограма от заседанието на правителството в сряда. Поводът за това искане е затрудненото почистване на пътищата заради тежкотоварни камиони, които не могат да продължат пътя си заради снегонавявания. Според Борисов така се върши двойна работа:БОЙКО БОРИСОВ: Приема се.Да обърна внимание на министър Нанков и министър Радев – когато се зададе такова време или има метеорологична прогноза, че ще има навявания, снеговалежи и такива студове, да се действа превантивно. Затваряте КПП-тата за ТИР-ове, за да не могат да влизат в България, докато не се разчистят пътищата.Практиката какво показва – понеже влизат в страната, нареждате ги по магистралите. След това не може шест платна да се изчистят едновременно, защото те пречат. Когато тръгнат после, пак трябва да се пускат снегорини да изчистят аварийните ленти. Двойна работа! За целта превантивно спирате, когато се чисти, и когато са проходими пътищата – тогава пускате. Километри опашки от ТИР-ове и хората страдат тук във виелиците, а в същото време ние не можем да си свършим работата. Така че, двамата министри в координация и съгласувайте, разбира се, с Румъния, Гърция, Сърбия и Македония, оттам откъдето имаме вход.Нанков!НИКОЛАЙ НАНКОВ: Господин премиер, колеги, мисля, че най-важното в случая, наистина, при изключително интензивния снеговалеж, основно в Източна България, който понастоящем продължава, сме затворили „Тракия“ от Карнобат до Ветрен, до Бургас, „Хемус“ знаете, че затваряхме, Каспичан – Шумен, и добре, че нямаме бедстващи хора. Имахме само три ситуации, където с колегите от МВР и от отбраната след осигуряване на тежка техника успяхме да ги извадим. При затворени пътища и при регулиране на движението от пътни полицаи те са се набили в преспите. Такъв беше случаят в Никопол, така беше случаят в Добрич на 26-ти вечерта. Същото е и с ТИР-овете.БОЙКО БОРИСОВ: Затова ви дадох рецепта как се лекува това нещо и повече да не се получава.Министър Московски, Министерството на транспорта вчера бързо реагираха, не че трябва това да става практика, но като гледах как страдат в Тимишоара майки с деца, наши сънародници, решихме да изпратим големия самолет да прибере колкото може хора до Пловдив. Така че, справихме се с това, но дано действително да не се повтаря.", "date": "2018.03.02", "title": "Борисов иска затваряне на границите за ТИР-ове при снеговалеж"}
{"url": "https://offnews.bg/sviat/samoubijstven-atentat-v-kabul-momiche-zagina-shestima-sa-raneni-675930.html", "text": "Младо момиче загина и шестима души бяха ранени тази сутрин в самоубийствен атентат в Кабул, съобщиха Асошиейтед прес и БТА.За него съобщил работещ в спешната помощ, който не знаел какво е предизвикало експлозията. Тя е станала в източен район в столицата на Афганистан. Взривът е станал близо до чуждите посолства и представителствата на международни организации.По първоначални данни на полицията атентатът е извършен с кола бомба.Преди два дни президентът Ашраф Гани предложи мирни преговори на талибаните, напомня Ройтерс.", "date": "2018.03.02", "title": "Самоубийствен атентат в Кабул: момиче загина, шестима са ранени"}
{"url": "https://offnews.bg/politika/bsp-iska-ostavkata-na-savetnik-na-obrazovatelnia-ministar-675942.html", "text": "БСП иска оставката на съветник на образователния министър. Те настояват Лиляна Друмева да бъде освободена, защото според социалистите тя няма как да бъде безпристрастна. Това стана ясно по време на днешния парламентарен контрол. Причината за исканата оставка е, че Друмева едновременно е съветник на министъра и председател на Съюза на репресираните от комунистическия режим. По думите на социалистите тя влияе при изготвянето на програма по история, а в същото време има едностраничва позиция за социалистическия период у нас. Освен съветник на министъра, Друмева е и шеф на Центъра за квалификация и преквалификация на педагогическите специалисти. \"Тази госпожа е председател на този съюз на репресираните. Тя е била на 14 място в листите в София от ГЕРБ. Съюзът на репресираните се обяви и в защита на Цветанов. Тя подкрепи и президентската двойка на ГЕРБ на последните избори. Тя изпълнява политически поръчки\", каза зам.-председателят на парламентарната група на БСП Драгомир Стойнев и попита министъра с какво го е впечатлила.Министър Красимир Вълчев обясни, че Друмева не участва в изготвянето на учебниците. Каза още, че тя е част от неговия политически екип и е назначена на половин щат. По думите му Друмева е временно председател на центъра за квалификация до провеждането на конкурс за поста. \"Близо 4 години сме работили с Друмева. Напълно нормално е да бъде кандидат за депутат, защото е в политическия кабинет. Тя има професионални качества да бъде член екипа ми. Няма законово ограничение което да забранява членуването и в организации и да ограничава изразяването на позиция\", добави Вълнев. Стойнев посъветва министъра да не праща Друмева в Шумен. \"Преди четвърт век тя е изгонена оттам, с решение на общинския съвет, всички директори и учители са се подписали за нейното отстраняване, доста противоречива личност тази жена\", каза Стойнев и добави, че според него Съюза на репресираните \"на практика се явява организация на ГЕРБ\".", "date": "2018.03.02", "title": "БСП иска оставката на съветник на образователния министър"}
{"url": "https://offnews.bg/futbol/petar-zhekov-za-milko-georgiev-beshe-mnogo-nahalno-dete-675950.html", "text": "Най-големият голмайстор в историята на Първа лига Петър Жеков направи любопитно изказване по адрес на административния директор на ЦСКА Милко Георгиев. Носителят на \"Златната обувка\" на Европа за 1969 година призна, че се чуди как Георгиев е станал шеф на \"Българска армия\".\"Не мога да разбера как този Милко Георгиев е някакъв шеф в отбора, та даже се изказва. Когато аз играех в ЦСКА генерал Георгиев го водеше на стадиона и понякога ми сядаше на мястото.Колко бой е изял този Милко! Редовно го хващах за ухото и му прасках един вътрешен шут отзад да се маха. Що шамари и шутове е изял, а беше много нахално дете. Сега чак ми е смешно, че се изказва за УЕФА\", каза Жеката пред \"Меридиан Мач\".Освен за Георгиев, Жеков говори и за решението на УЕФА да допусне ЦСКА до участие в евротурнирите още от новия сезон.\"Всичко си дойде на мястото. Няма как Дунав, които са някакви мухи, да играят в Европа за наша сметка. Това просто не беше честно. Мисля, че Гриша Ганчев си е платил и уредил всичко. Той няма да чака на никого да му свърши работата. Сега на ход са футболистите, които ако са трезвомислещи, ще изядат тревата, за да играят в Европа. Какво да кажа за Левски? Това ще им е най-скъпото трето място в историята. Нека да помислят върху това\", казва още легендата.", "date": "2018.03.02", "title": "Петър Жеков за Милко Георгиев: Беше много нахално дете"}
{"url": "https://offnews.bg/politika/tcacheva-predlozhila-na-nadziratelite-oshte-5-uvelichenie-na-zaplatit-675941.html", "text": "Това обясни министърът на правосъдието Цецка Цачева от трибуната в Народното събрание по повод протестите на служителите в затворите. Надзирателите не са се отказали от протестите си, а исканията им са за по-добри условия на труд и по-високи заплати. Те обаче настояват не за 10%, а за 20% увеличение на възнаграждението. Следващата демонстрация на служителите в затворите ще бъде на 10 март. От парламентарната трибуна днес Цачева зави, че се стреми да бъде постигнат по-голям баланс между числеността на надзирателите и на затворниците в местата за лишаване от свобода. По думите й е предвидила увеличение на щатните бройки в затворите в бюджетната рамка за 2019-2021 година. Ще бъдат отворени и конкурси за незаетите места.\"Има по-малко от 30 места, които не са заети, защото голяма част от конкурсите са в процедура на обжалване. Част от лицата, които печелят конкурсите, се назначават и се отказват след месец-два работа. Това е тежък и непривлекателен труд\", каза още Цачева.", "date": "2018.03.02", "title": "Цачева предложила на надзирателите още 5% увеличение на заплатите, те отказали"}
{"url": "https://offnews.bg/futbol/ibrahimovich-zagovori-za-zavrashtane-v-natcionalnia-otbor-675955.html", "text": "Шведската мегазвезда Златан Ибрахимович заговори за завръщане в националния отбор за Мондиал 2018.Нападателят на Манчестър Юнайтед прекрати кариерата си, но участието на световното първенство може да го накара да преосмисли решението си.\"Доскуча ми за националния отбор. Играх 20 години за \"тре кронур\" и ми е трудно да гледам отстрани. Искам да играя и за клуба, и за националния. Засега не си поставям други цели, освен да тренирам и да играя.Ще видим какво ще правя в бъдеще. От друга страна не искам да се връщам в националния отбор само заради името си. Все пак вратата пред мен не е затворена\", каза Златан пред \"Афтонбладет\".Ибрахимович е голмайстор номер 1 на Швеция за всички времена, като има 62 гола в 116 мача. През настоящия сезон той има само пет мача за \"червените дяволи\", където се завърна след продължително лечение на контузия.В предварителната си група на световното Швеция е в група с Германия, Мексико и Южна Корея.", "date": "2018.03.02", "title": "Ибрахимович заговори за завръщане в националния отбор"}
{"url": "https://offnews.bg/sviat/sdelkata-za-chez-v-cheshkite-medii-borisov-se-strahuva-a-babish-e-v-675948.html", "text": "Скандалът около сделката за ЧЕЗ, очаквано, стигна до чешките медии, особено след като в него беше намесено и името на чешкия премиер Андрей Бабиш. Чешкият таблоид \"Блеск\" излезе със заглавие \"Бойко Борисов се страхува, а Бабиш е в шок\". След като изрежда подробно вече известните факти около сделката, сред които подробностите около купувача и обявената оставка на енергийния министър Теменужка Петкова, изданието обявява, че ЧЕЗ е станала \"двигател\" на българската политика. \"Блеск\" припомня, че оставката на премиера Бойко Борисов през 2013 г. е свързана с недоволството заради високите цени на тока, като ЧЕЗ тогава е обвинена в това, че вреди на българските граждани. Изданието допълва изявлението на Борисов, в което той обяви, че има опит да бъде повторена ситуацията от 2013 г., но този път няма да има оставки.\"Българите отдавна подозират трите енергоразпределителни дружества в картел, заради което няма реална конкуренция на пазара\", обяснява още изданието. То цитира и изнтервю на чешкия премиер в оставка Андрей Бабиш, в което той обяснява, че бил в шок от сделката с ЧЕЗ, но нямало какво да направи, защото компанията не е на 100% държавна и прави каквото си иска - \"ЧЕЗ е държава в държавата\". Едно от чешките издания, които постоянно следят ситуацията около сделката, е \"Лидове новини\", което е собственост на Бабиш. Вестникът обяснява, че обществеността в България следи с напрежение развитието на сделката за продажбата на ЧЕЗ, страна по която е неизвестната и неясно финансираната българска фирма \"Инерком\". \"Това е ужасен маскарад\", обявяват български журналисти, които следят как постепенно чешката енергийна компания завладява политическата сцена в България, пише изданието.\"Лидове новини\" съобщава, че Бойко Борисов е обявил вчера публично намерението на държавата да поеме контролен пакет от дяловете в \"ЧЕЗ-България\", които ЧЕЗ ще продаде на \"Инерком\". По данни на \"Лидове новини\" българския премиер е споменал за това намерение пред чешкия си колега Андрей Бабиш по телефона още в сряда вечерта. В хода на общо петте телефонни разговора между двамата премиери Бабиш бил казал, че най-многото, което може да направи неговото правителство, е да съдейства за организирането на среща между държавната ЧЕЗ и \"Инерком\" с участието на българския кабинет.Остава основният въпрос защо ситуацията достигна такава критична фаза, пита вестникът. Чешката и българската страна са имали още преди няколко седмици информация за собствениците на \"Инерком\" и за начините за финансиране на важната сделка, но не са се намесили преди подписването на договора за продажба.Друг чешки вестник - деловият \"Хосподаржске новини\" - също изтъква факта, че в ситуацията около продажбата на дъщерната фирма на ЧЕЗ в България отново е настъпила промяна. Премиерът Борисов обяви вчера, че държавата може да изкупи дялове от електроразпределителното дружество - възможност, която досега той отхвърляше. \"Имаме подписан договор, но ще видим какво ще ни предложи \"Инерком\"\", цитира вестникът Ладислав Кржиж, говорител на ЧЕЗ. При подписването на договора за покупко-продажба в петък българската компания е внесла в банка пет милиона евро (127 млн. чешки крони) невъзвръщаем депозит като гаранция, че ще плати договорената цена. Засега не е ясно какъв дял от бизнеса на \"ЧЕЗ-България\" иска да купи правителството в София, пише \"Хосподаржске новини\", цитирана от БТА.Бизнес изданието подчертава, че след подписването на договора преди седмица се е разразила политическа буря в България, като Борисов казал, че възприема всичко това като атака срещу себе си и своето правителство. ", "date": "2018.03.02", "title": "Сделката за ЧЕЗ в чешките медии: 'Борисов се страхува, а Бабиш е в шок'"}
{"url": "https://offnews.bg/politika/vlastta-se-namesila-v-sdelkata-s-chez-zaradi-defektni-zakoni-i-reputat-675927.html", "text": "Репутационен проблем на дружеството \"Инерком\", който възникнал поради скандала около сделката за  в България и дефекти в законите - това са част от причините, които мотивирали правителството да се намеси в сделката.Това стана ясно от интервю на вицепремиера Томислав Дончев пред Нова тв.Дончев присъства на срещата на собственика на \"Инерком България\"  с премиера Бойко Борисов, на която частната фирма склони да преотстъпи на държавата договора си за покупката. От думите на Върбакова след срещата стана ясно, че премиерът Борисов е поискал .Пред Нова тв вицепремиерът Дончев обясни, че става въпрос за първоначални разговори.\"Ние питаме: това е дружество, на което работата му засяга много хора, ако имате сериозен репутационен проблем, това би ви довело проблем за работа в бъдеще - не считате ли, че е по-добре държавата да влезе или поне частично да влезе, да има контрол в дружеството? Дамата отговаря, че проявява разбиране, това е разумно като мярка, но не зависи от нея, защото решението на продавача е да реши кое и колко да продаде\", преразказа срещата Дончев. Той аргументира намесата на държавата в частната сделка с факта, че \"това не е търговия на дребно, това не е търговия с чорапки и ръкавици\". Дончев обясни, че в случаи като този законодателството показало дефект, тъй като не позволява на контролните органи да се намесят, ако има установени съмнения за капиталите, с които ще бъде осъществена сделката. От обясненията му стана ясно, че финансирането на сделката ще се осъществи от международни банкови институции с \"безспорна репутация\" и също, че документът, който беше получен от чешка страна, показвал един ранен етап от преговорите. В него бяха посочени две български банки, а , че някои от тях имали проблеми преди време. \"Ние ставаме по-добри, когато минем през някоя малка криза\", обобщи вицепремиерът.Според Дончев   Драгомир Димитров, че цената на сделката е завишена, \"не се казва пред телевизора\", а за това се изготвят доклади, които се пращат до съответните институции. \"Трудно е да се каже каква е цената, при конкурента процедура\", обобщи Дончев. Според него намесата на държавата в енергийния пазар не противоречи с идеята за неговата либерализация, но прави нещата по-сложни.", "date": "2018.03.02", "title": "Властта се намесила в сделката с ЧЕЗ заради дефектни закони и репутационен проблем на частно дружество"}
{"url": "https://offnews.bg/politika/raziskvane-za-iadrenata-energetika-vse-pak-shte-ima-temenuzhka-petkov-675952.html", "text": "Министърът на енергетиката в оставка Теменужка Петкова е прекъснала отпуската си, за да отиде в парламента за разискването по въпросите за политиката в областта на ядрената енергетика. Това обяви в пленарната зала зам.-председателят на Народното събрание Нигяр Джафер. По-рано през деня разискването по темата за ядрената енергетика беше отложено за другата седмица. Причината беше именно отпуската на Петкова. Социалистът Таско Ерменков реагира остро на отсъствието на министъра и подчерта, че дори да е в отпуска може да дойде за два часа, за да има разискване по темата. В 11:40 обаче се оказа, че Петкова все пак е готова да иде в парламента и да започне разискванията, както искаха от БСП. Социалистите обаче останаха недоволни, защото пленарната зала беше почти празна, а по думите им темата е важна. \"Не може една толкова важна тема да се превръща в игра на тенис на маса\", коментира депутатът от БСП Таско Ерменков. \"Да разбирам, че вие нямате готовност да направите този дебат?\", отговори председателят на парламента Цвета Караянчева, като веднага след това поясни, че не говори за БСП, а за всички народни представители. Социалистът Таско Ерменков подчерта, че след едно разискване трябва да се гласува решение, а в залата няма кворум. Отговорът на Караянчева беше, че гласуването може да бъде отложено за друг ден, а разискването - да е днес. Разискванията по темата за ядрената енергетика бяха инициирани от БСП. Социалистите настояват в срок от един месец активите и пасивите на проекта АЕЦ \"Белене\" да бъдат отделени в компания, а енергийният министър да предложи \"пътна карта\" за необходими действия и срокове за окончателното решение по ядрения проект.\"Благодарим за готовността ѝ, нека се съобрази, че разискванията ще бъдат другия петък\", заяви Ерменков. Петкова обаче все пак влезе в пленарната зала около 12:10. Междувременно повечето от депутатите се върнаха по местата си. След това ГЕРБ и БСП се скараха дали правилника на парламента е нарушен с това, че Петкова е дошла след отпадането на точката за разискването. В крайна сметка върналите се спешно в пленарната зала депутати гласуваха разискването да влезе като последна точка в дневния ред на Народното събрание.", "date": "2018.03.02", "title": "Разискване за ядрената енергетика все пак ще има, Теменужка Петкова прекъснала отпуската си (обновена)"}
{"url": "https://offnews.bg/futbol/reshenieto-na-uefa-vrashta-tcska-kam-avtentichnia-mu-vid-video-675974.html", "text": "Връщането на ЦСКА в евротурнирите ще помогне на тима да си възвърне автентичния си вид, сподели спортният директор Пламен Марков.\"\", каза Марков.Адвокат Първан Първанов пък заяви, че президентът на Българския футболен съюз Борислав Михайлов е имал решаваща роля за решението на УЕФА да допусне ЦСКА до европейските клубни турнири от следващия сезон.\"\", сподели Първанов.", "date": "2018.03.02", "title": "Решението на УЕФА връща ЦСКА към автентичния му вид (видео)"}
{"url": "https://offnews.bg/politika/patriotite-iskat-kevr-da-odobriava-sdelki-kato-tazi-s-chez-675968.html", "text": "Обединените патриоти предлагат промени в Закона за енергетиката, които да дадат нови правомощия на Комисията за енергийно и водно регулиране (КЕВР). Те настояват да трябва одобрение от комисията за сделки като тази с ЧЕЗ. Това обяви в кулоарите на Народното събрание вицепремиерът и министър на отбраната Красимир Каракачанов. КЕВР ще има думата само за сделки, които касаят над 20% от активите фирми, които подлежат на контрола на комисията. \"Става дума за едно ново правомощие, което създаваме на КЕВР. С него тя ще одобрява всички сделки по разпореждане с дялове и акции на търговски дружества, които са носители на лиценз за пренос или съответно разпространение на електрическа, газова или топлинна енергия. Защото това е важната инфраструктура, която гарантира сигурността за доставките на крайния клиент. Това е елемент и на националната сигурност\", каза депутатът от \"Обединени патриоти\" Искрен Веселинов. Патриотите тепърва ще търсят одобрение и консенсус по законопроекта от коалиционните си партньори - ГЕРБ. На въпрос дали този законопроект ще може да бъде приложен за сделката с ЧЕЗ, Веселинов отговори: \"Имаме подписан договор по нея, но нямаме завършен състав на сделката. Ако имаме политическото съгласие и този текст се изгласува в рамките на следващата седмица, ще имаме и тази спирачка на държавата, ако прецени, че новият собственик е ненадежден\".Вицепремиерът каза още, че продажбата на енергоразпределителните дружества от правителството на Симеон Сакскобургготски е било грешка.Каракачанов каза още, че няма причина оставката на министъра на енергетиката да бъде приемана. Според него Теменужка Петкова е направила един пребързан акт с подаването на оставка, защото тя няма никакви възможности да контролира сделки като на тази за ЧЕЗ.", "date": "2018.03.02", "title": "Патриотите искат КЕВР да одобрява сделки като тази с ЧЕЗ"}
{"url": "https://offnews.bg/politika/deputatite-edinodushni-pravitelstvoto-triabva-da-predlozhi-reshenie-z-675971.html", "text": "До 4 месеца министърът на енергетиката трябва да предложи решение за това какво да стане с проекта АЕЦ \"Белене\". Това решиха депутатите след  заради отпуска на енергийния министър Теменужка Петкова, но все пак .\"Днес не взимаме решение да се строи ли или не АЕЦ \"Белене\", дали да има нова ядрена мощност или не, дали да е \"Белене\", или 7-и блок на АЕЦ \"Козлодуй\", или пък продажба на оборудването. По-скоро решаваме да поискаме от министъра на енергетиката да ни представи пътна карта за това какво смята да прави правителството с оборудването, което има\", каза по време на разискването председателят на парламентарната комисия по енергетика Делян Добрев. Разискването беше по инициатива на социалистите. Те бяха внесли проект за решение, в който е записано, че енергийният министър в срок от един месец трябва да отдели активите и пасивите на проекта АЕЦ \"Белене\" в отделна компания и да предложи \"пътна карта\" за необходими действия и срокове за окончателното решение по ядрения проект. Това предложение обаче беше отхвърлено от мнозинството в парламента. Мотивът беше краткият срок. В крайна сметка народните представители приеха единодушно решение, внесено днес от ГЕРБ. То има почти същия текст като това на социалистите, но е с друг срок - възможностите да бъдат представени до 30 юни. В края на разискването Петкова взе думата и се извини, че темата се е отложила - имала лични ангажименти, затова си пуснала отпуска за един ден.", "date": "2018.03.02", "title": "Депутатите единодушни: Правителството трябва да предложи решение за АЕЦ Белене до 4 месеца"}
{"url": "https://offnews.bg/bojni/peripetii-predi-macha-na-tervel-pulev-v-chikago-675928.html", "text": "Мачът на Тервел Пулев на професионалния ринг в Чикаго едва не се провали. В последния момент стана ясно, че съперникът му Тристан Джеймс не е допуснат до бой с българина от местната комисия, поради това, че има незачетен мач в друг щат.Така за съперник на Пулев беше определен местният любимец Скот Фъртел, който има четири мача в професионалния бокс.Изненадите не свършиха до тук. Оказа се, че Тервел е с 200 гр. над категорията. Наложи се в продължение на един час той да се поти, за да влезе в категорията.По-високият с цели 5 см от българина американец изчака до последно със своя екип да се увери лично, че Пулев ще влезе в категорията.Медалистът от Олимпиадата в Лондон 2012 спази отпуснатото му време и премина кантара успешно и така мач днес ще има. В залата се очаква и футболната легенда Христо Стоичков, който ще подкрепя Пулев.", "date": "2018.03.02", "title": "Перипетии преди мача на Тервел Пулев в Чикаго"}
{"url": "https://offnews.bg/politika/borisov-pak-govoril-s-babish-cheshkiat-premier-go-prepratil-kam-chez-675924.html", "text": "Чешкият премиер Андрей Бабиш е препратил колегата си Бойко Борисов за разговори с ръководството на ЧЕЗ. Това става ясно от , която цитира изявление на Бабиш. В изявление на чешкия премиер се казва, че той е разговарял отново с Борисов за възможността за придобиване на електроразпределителното дружество на ЧЕЗ от държавата.Интересът на Борисов е бил, “съвсем общ”, а Бабиш го е препратил към ръководството на ЧЕЗ, след като е подчертал, че сделката с \"Инерком\" е приключена, пише още в изявлението.Бабиш също така подчертава, че Борисов е изразил и съмнения относно надеждността на новия собственик на компанията. Тези съмнения били породени, както от разменената между двете правителства информация, но също така и от публикации в чешките и българските медии. Всичко това довело до засилване на съмненията у българския премиер. Съмнения в новия собственик имал и самият Бабиш, но той бил уверен от ръководството на чешката компания, че източниците на финансиране на сделката са легитимни и че нищо не пречи тя да бъде финализирана.Вчера бяха оповестени резултати от експресно социологическо проучване по казуса \"ЧЕЗ\", според които повечето запитани искат по-ефективна намеса на държавата в сделката.", "date": "2018.03.02", "title": "Борисов пак говорил с Бабиш, чешкият премиер го препратил към ЧЕЗ"}
{"url": "https://offnews.bg/obshtestvo/fandakova-20-elektrobusa-tragvat-v-sofia-do-kraia-na-godinata-675954.html", "text": "Столична община е първата в България, която проведе конкурс, и предстои доставката на нови 20 електробуса в София. Те ще се включат в системата на градския транспорт по редовни линии до края на годината. Това каза кметът на София Йорданка Фандъкова на международен форум в столицата за развитието на електрическата мобилност. Фандъкова посочи, че \"големите градове в световен мащаб се разрастват и наши основни предизвикателства са климатичните промени и опазването на околната среда и чистотата на атмосферния въздух, което е една от най-важните теми. В тази връзка Столична община от няколко години изпълнява много ясна стратегия за развитие на София като зелен и иновативен град и тази наша визия намира ясно отражение в проектите, които изпълняваме.Един от най-важните приоритети в тази насока е развитието на градския транспорт и неговото модернизиране чрез по-екологични превозни средства, разширяване на метрото, на електротранспорта, подмяната на трамваите, тролеите и автобусите. Наша цел е да модернизираме градския транспорт и да го направим по-привлекателен и удобен за хората\", каза кметът на София Йорданка Фандъкова.София проучва опита на големите градове. С цел изследване на европейския опит и за да намерим най-доброто и подходящото за местните условия, бе направено тестово пускане в експлоатация на три различни технологии електробуси в София. Резултатите са важни при подготовката на процедурата за закупуване на първите електробуси в столичния градски транспорт.\"Започнахме и процедура със „Столичния електротранспорт“, който подготвя закупуване на още 30 електробуса. Тази процедура следва да бъде обявена до два-три месеца. Едновременно с това имаме планове за развитие на трамвайния и тролейбусния транспорт. През пролетта започваме и удължаване на тролейбусна линия, която ще свърже „Младост“ -1 и -2\", съобщи също столичният кмет.Приета е и схема за поставяне на над 60 зарядни станции за електромобили. Трябва да се подготви процедура за нейното изпълнение.Чрез данъчни облекчения Столична община стимулира използването на електромобили и хибриди. Електромобилите, които са около 150 в София, имат и възможност да паркират безплатно в зоните за платено почасово паркиране.\"Много е важен диалогът между институциите, отговорния бизнес и гражданите в този процес. Столична община подкрепя иновативния бизнес\", каза кметът Йорданка Фандъкова.", "date": "2018.03.02", "title": "Фандъкова: 20 електробуса тръгват в София до края на годината"}
{"url": "https://offnews.bg/sviat/99-godishen-avstralietc-podobri-svetoven-rekord-po-pluvane-675966.html", "text": "99-годишен австралийски плувец подобри световен рекорд за неговата възрастова група за 50 м свободен стил, съобщи Би Би Си.На официално събитие в Куинсланд Джордж Коронс преплувал разстоянието за 56.12 секунди - ново достижение за възрастовата група от 100 до 104 години. Предишният рекорд, поставен през 2014 г., бе подобрен с 35 секунди. Предстои той да бъде потвърден официално от Международната федерация по плуване.Рекордът от 2014 г. е поставен от британския плувец Джон Харисън.Коронс, който отговаря на изискванията за поставянето на рекорд, навършва 100 г. през април. Той не скри колко голямо удоволствие му е донесло постижението и определи плуването си като добре балансирано, пише още Би Би Си.Джордж Коронс е от Бризбър. Обичал да плува като малък, но възобновил навика да го прави отново чак на 80 г. Отказах се в началото на войната (Втората световна) и не мисля, че съм плувал до пенсионирането си, обяснява той и допълва, че се върнал към спорта, защото е искал да тренира.По думите му състезанието го е предизвикало физически, но е бил в състояние да се справи благодарение на подготовката си. По принцип Коронс плува три пъти седмично, а освен това тренира във фитнес.", "date": "2018.03.02", "title": "99-годишен австралиец подобри световен рекорд по плуване"}
{"url": "https://offnews.bg/politika/knsb-i-podkrepa-zad-borisov-darzhavata-da-kupi-kontrolnia-paket-v-chez-675969.html", "text": "КНСБ и КТ \"Подкрепа\" са против оставката на министър Теменужка Петкова. Те подкрепят премиера Бойко Борисов за намерението държавата да придобие контролен пакет акции в ЧЕЗ България. Министър Теменужка Петкова и нейният екип се ангажираха с конкретни действия и срокове за отстояване на дългосрочното развитие на ключови енергийни предприятия у нас. Необосновани смени в настоящия момент могат да доведат само до проваляне на срокове и ангажименти и поставяне на рискова ситуация във въгледобивни, топлоелектрически централи и мрежови дружества. Това ще породи социално напрежение с непредвидими последици; От същия екип очакваме и внасянето на енергийна стратегия с хоризонт до 2050 г. в най-скоро време, се казва в позиция, изпратена от ръководствата на двата синдиката. В текста на КНСБ и Подкрепа се казва: През последните дни сме свидетели на огромно обществено и политическо напрежение около сделката за продажбата на активите на ЧЕЗ -България. Пълната липса на прозрачност около сделката и недоказания опит на кандидат-собственика на компанията основателно създават съмнения за стабилността на енергийната система в страната и съответно на националната сигурност.Оставките в ключова сфера като енергетиката водят до несигурност и неяснота за бъдещето на целия отрасъл.Енергийните федерации и ръководствата на КНСБ и КТ „Подкрепа“ още през 2004 година изразиха ясно своята позиция срещу приватизацията на енергоразпределителните дружества и обявиха, че държавата трябва да има контрол върху каквито и да е сделки с критична енергийна инфраструктура, независимо от собствеността.Тогава заявихме, че електрическата енергия е жизнено необходима услуга за потребителите, тя трябва да бъде достъпна за всеки и само държавата може да гарантира сигурност и устойчивост на доставките.Към купувача тогава бяха поставени конкретни условия:•Наличие на собствен капитал от 700 млн. евро•Продажби от последната година над 7 000 гигаватчаса•Висок кредитен рейтинг•Пряка собственост на големи енергийни дружестваДвата синдиката поставиха и допълнителни изисквания, касаещи хиляди работещи в дружествата, които залегнаха в специална стратегия за приватизацията на ЕРП-тата, приети от парламента на Р.България. Тези изисквания гарантираха социален пакет за работещите в отрасъла.На какво сме свидетели сега?От предишните изисквания няма нито едно, предявено към купувача. Няма упълномощен държавен орган, включително и КЕВР, няма дори законодателна възможност, някой да провери предварително кандидата за собственик на енергийното дружество и да гарантира изпълнението на строги критерии, които да гарантират сигурност на доставките.На дебата в парламента институциите ясно казаха, че не могат да предприемат каквото и да е действия преди приключването на сделката.Безконтролна сделка за активите на ЧЕЗ, с неясен собственик и финансиране, би изложила на риск 3 млн. българи, които са потребители на услугата, не гарантира доходите, работните места и безопасните и здравословни условия на труд на работещите в дружеството. Под въпрос е цялостният контрол, ценообразуването, което има висока социална чувствителност и устойчивостта на българската икономика, развитието на индустрията и националната сигурност.Затова двата най-големи синдиката призоваваме:1.За спешни законодателни промени, които да гарантират предварителен, текущ и последващ контрол на държавата и нейните органи върху каквито и да е сделки с критична енергийна инфраструктура; В закона за енергетиката да се запишат същите изисквания към купувачите, които са залегнали в стратегията за приватизация, гласувана от Народното събрание;2.Подкрепяме намерението на правителството да придобие контролен пакет акции в ЧЕЗ България. Предлагаме подобни стъпки да бъдат направени и по отношение на другите две електроразпределителни предприятия;3.Ръководствата на КНСБ и КТ „Подкрепа“ и енергийните им федерации, отчитайки предизвикателствата пред българската енергийна система, породени от изискванията на Парижкото споразумение, изразяват подкрепа за настоящото ръководство на Министерство на енергетиката. Министър Теменужка Петкова и нейният екип се ангажираха с конкретни действия и срокове за отстояване на дългосрочното развитие на ключови енергийни предприятия у нас. Необосновани смени в настоящия момент могат да доведат само до проваляне на срокове и ангажименти и поставяне на рискова ситуация във въгледобивни, топлоелектрически централи и мрежови дружества. Това ще породи социално напрежение с непредвидими последици; От същия екип очакваме и внасянето на енергийна стратегия с хоризонт до 2050 г. в най-скоро време.Ръководствата на КНСБ и КТ „Подкрепа“ ще следят отблизо сделката за продажбата на акциите на ЧЕЗ България с оглед гарантирането на интересите и правата както на работещите в дружеството, така и на потребителите на електрическа енергия в страната.", "date": "2018.03.02", "title": "КНСБ и Подкрепа зад Борисов държавата да купи контролния пакет в ЧЕЗ"}
