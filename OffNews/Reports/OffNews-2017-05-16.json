{"url": "https://m.offnews.bg/news/Zdrave_18753/Reimunizatciiata-s-BTcZh-veche-ne-e-zadalzhitelna_655715.html", "text": "Реимунизацията срещу туберкулоза с БЦЖ ваксина и проба Манту за децата на 17-годишна възраст вече не са задължителни, съобщиха от Здравната каса. Промяната влиза в сила от днес. Промяната е заложена в Наредбата за изменение и допълнение на Наредба №15 за имунизациите в Република България.В мотивите към наредбата е записано, че промяната се прави като \"резултат от публикувани препоръки от Европейския център за превенция и контрол на заболяванията и Световната здравна организация в доклад от 2014 г. за оценка на Националната програма по туберкулоза в България относно необходимостта от изменение на схемата за имунизация срещу туберкулоза поради нейната научна необоснованост и след одобрение от Експертния съвет по белодробни болести и от Експертния консултативен съвет по надзор на имунопрофилактиката\".Управителят на НЗОК д-р Глинка Комитов е съобщил за промяната на директорите на районните здравни каси. Те пък ще трябва да информират личните лекари за промяната. ", "date": "2017.05.16", "title": " Реимунизацията с БЦЖ вече не е задължителна"}
{"url": "https://m.offnews.bg/news/Obshtestvo_4/Kmetat-na-Bosilegrad-bojkotira-pametna-plocha-za-ubitite-balgari-prez_655718.html", "text": "Български политически скандал избухна на сръбска територия, правейки българо-сръбските отношения още по-неясни. Кметът на Босилеград, който е българин, бойкотира първото официално отбелязване на палежа на града от сърбите преди 100 години, когато 37 българи са убити, предава на Един от малкото оцелели паметници, които напомнят за случилото се, е надгробен паметник на местен учител. Затова местните решават да издигнат нова паметна плоча с имената на загиналите българи. На откриването и обаче не присъства кмета на града. Той отказва и да посети всички мероприятия, свързани с трагичната дата. Официално преговорите за паметната плоча с местната власт досега води консулът ни в Ниш Едвин Сугарев.„Кметът беше категоричен, че няма да участва в нито едно от мероприятията. По същия начин даде уклончив отговор и мълчалив отказ да се постави паметната плоча”, каза Сугарев.В същото време екипът на телевизията го намира по анцуг. На отговора защо не е дошъл на откриването на паметната плоча на сънародниците си, той отговаря - \"Не съм бил поканен\".„Паметната плоча не зависи от мен. Пуснали сме протестна нота до посланика и до президентството”, каза кметът на Босилеград и лидер на българското малцинство Владимир Захариев.Задно с кмета, никакви официални лица от страна на Сърбия не дойдоха на откриването, на което присъства вицепрезидентът Илияна Йотова. От там тя заяви, че България внимателно следи преговорите на Сърбия с Евросъюза по отношение на правата и свободите на малцинствата.„Официалните власти трябва да знаят, че тук има малцинства със свои права и те са длъжни да ги спазват и гарантират”, каза Йотова.", "date": "2017.05.16", "title": " Кметът на Босилеград бойкотира паметна плоча за убитите българи през 1917 г."}
{"url": "https://m.offnews.bg/news/Obshtestvo_4/Vsiako-dete-koeto-ne-hodi-na-uchilishte-shte-bade-izdireno-i-vkarano_655697.html", "text": "УчителиВсяко дете, което не ходи на задължителната детска градина (от 5 г.) или на училище, ще бъде издирено и вкарано в задължителна предучилщна група или в училище. Това обяви министърът на образованието Красимир Вълчев на първата си пресконференция. Днес той представи екипа си и обяви приоритетите си. Справянето с неграмотността е №1 сред тях.Ще предприемем решителни мерки за ликвидиране на неграмотността - за обхващане и задържане на всяко дете и ученик, обяви той.\"България е изправена пред предизвикателството на намаляващ дял на работната сила, продължаваща миграция и увеличаващ се дял на лицата от уязвимите групи, в които родителите са с нисък образователен статус, а в тези семейства респектът към образованието е нисък. Това прави предизвикателствата пред нас и пред социално-икономическото развитие на страната още по-големи. Рецептата за преодоляването му е доста по-сложна от записаното в управленската програма. Трябва да използваме всички дейности и мерки за постигането на тази цел. В опростения му вариант това означава решителни мерки плюс мотивирани учители\", заяви министърът.До края на юни ще има механизъм за действие, който ще включи различни институции.Ще работим заедно по обхващането и задържането на всяко дете в задължителната предучилищна и училищна възраст - това е и заръката на министър-председателя, допълни Вълчев.Ключово ще е обхващането на децата, които са в задължителната за предучилищно обучение възраст - 5 г. Изследванията показват, че ако децата бъдат обхванати отрано, те имат по-добри резултати и в училище, това е предпоставка да завършат основно и средно образование, да се включат в професионално образование, да бъдат пригодни за пазара на труда, посочи министърът.За да бъде преодолян проблемът с неграмотността, системата трябва да бъде подсигурена с добри и мотивирани учители, посочи министърът.Това означава стимули младите да стават учители, т.е. по-високи заплати.\"Страните с най-високи образователни резултати са тези, в които в учителската професия се включнат учениците с най-добрите образователни резултати. Това ще създаде предпоставка за повишаване на образователните резултати в бъдеще.Ако заложим на учителите, ще създадем база за всички останали професии\", категоричен бе министърът, чиято цел е учителските заплати да са над средната за страната.Учителите ще получат различно увеличение на заплатите, не за всички процентът ще е точно 15%. За да се осигури равен достъп до добро образование, ще има финансов стимул за работа с уязвимите групи и в отдалечени населени места. За целта ще се промени разпределителният механизъм в делегираните бюджети.\"Диферецираното увеличение ще бъде насочено към компенсиране на неравенствата, които имаме в достъпа до образование. Ще се стимулира работа с деца в уязвими групи - когато в семейството са се натрупали дефицити, учителите трябва да положат повече усилия, тяхната работа е по-неблагоприятна и по-трудна - обясни министърът. - Във формулата за разпределение на средствата ще има коефициент, който ще води до повишаване на средствата за учителите, които работят в малки и отдалечени населени места, това са учители, които трябва да жертват социалната си среда, която имат в града, за да работят в тези отдалечени населени места и необходимо те да бъдат компенсирани, защото естествената склонност на младите е да останат в големите градове.\"Инвестицията в млади учители цели и решаването на друг проблем - до 8 г. половината учители ще са навлезли в пенсионна възраст.Сред другите училищни приоритети на Вълчев са осигуряването на повече часове за спорт и по-добри спортни бази в училищата.По повод случаите на насилие в училищата той увери, че ще предвижда увеличаване броя на психолозите от 2018 г.Министърът засегна и друга проблемна област - навременното осигуряване на системата с безплатните учебници.На 15 септември ще има учебници за първи и пети клас, увери той. За втори и за шести клас обаче може да има закъснение.Ако това се случи, децата ще работят по електронни варианти на одобрените учебници. Това ще продължи най-много до приключването на преговора или вземането на първите уроци от новия материал. Много малко ученици ще чакат учебниците си след 30 септември, смята Красимир Вълчев.Разрастването на университетите и универсиализацията им - тенденция започнала през 90-те години и продължаваща досега - не даде добър резултат, посочи министърът.\"Висшите училища избраха да се разрастват, да универсализират профила си. През 1990 г. имаше 30 специализирани и 5 широкопрофилни висши училища. Оценката днес е, че те са силни там, където са извършвали обучение преди 25 години и екстензивното им развитие по-скоро дава негативни резултати. Ще ги провокирам и да координират помежду си програмите си.\"Той ще води политика на обвързване на финансирането с качеството и потребностите на пазара, ще се стимулира специализацията на висшите училища, на профилната им оптимизация, ще се вземат предвид и нуждите на региона.Ще провокирам висшите училища на дебат за стратегическото им развитие за по-дълъг период - 20-30 години, за тяхната визия за развитието на държавното висше училище, за мястото му на регионалния, националния и наднационалния образователен пазар, посочи Вълчев.Всяко от тях ще трябва да е наясно в кои направления и защо специализира.Със задачата за създаването и провеждането на политиките за обхващане и задържане на децата в детските градини и училищата вече е натоварена зам.-министър Деница Сачева, бивш зам.-министър на труда и социалната политика във втория кабинет на ГЕРБ с премиер Бойко Борисов. Сачева ще и е ресорният зам.-министър в МОН за европредседателството.Таня Михайлова - вторият зам.-министър от квотата на ГЕРБ в МОН, ще отговаря за реформата в професионалното образование, където се предвижда разширяване на дуалното обучение. Преди идването си в министерството тя беше директор на професионалната гимназия по прецизна техника и оптика \"М. В. Ломоносов\".Досегашният зам.-министър проф. Иван Димов засега остава изпълняващ длъжността с ресор висше образование. Дали той ще бъде сменен все още не мога да кажа, отговори министърът на журналистически въпрос.Красимир Вълчев е предложил структура на ръководния състав с четирима зам.-министри, един от които да отговаря за Оперативна програма \"Наука и образование за интелигентен растеж\", по която към момента има сериозни проблеми, най-вече по ос 1 (наука). Дали структурата ще бъде одобрена, зависи от премиера. Остава открит въпросът и кой ще е зам.-министърът от квотата на коалиционния партньор - Обединени патриоти.На мястото на Вълчев като главен секретар в МОН вече е избрана Албена Михайлова.Началник на кабинета му пък става Николай Стефанов, който идва от финансовото министерство.", "date": "2017.05.16", "title": " Всяко дете, което не ходи на училище, ще бъде издирено и вкарано в клас"}
{"url": "https://m.offnews.bg/news/Futbol_18793/Levski-v-mach-na-otchaianieto-sreshtu-Ludogoretc_655671.html", "text": "Левски ще направи опит да се върне в битката за второто място на Първа лига, след като бeше изместен от ЦСКА-София в последния кръг.Задачата на \"сините\" обаче никак няма да е лесна, защото приемат шампиона Лудогорец днес от 20 часа.Треньорът Николай Митов няма да разчита за пореден път на извадените от първия състав Георги Костадинов, Джереми де Ноойер, Антонио Аниете и Сърджан Лукин, чийто договори изтичат в края на сезона и няма да останат на \"Герена\" след това.В Лудогорец ще се опитат да заличат лошите впечатления от предишния си мач, когато играха отпуснато срещу Дунав Русе. В игра се очаква да се появи капитанът Светослав Дяков, около чието име се вдигна доста шум заради расистки конфликт с футболиста на Оборище Ели Маркес.Букмейкърите определят гостите като фаворит. Коефициентът за успех на Лудогорец варира между 2,20 и 2.75. Домакинска победа е оценена около 3,00, а равенството на \"Герена\" - 3,20.Левски: Кръстев, С. Александров, Ал. Александров, Яблонски, Огнянов, Пиргов, Бурабия, Сукуна, Краев, Нар, Ст. Иванов.Лудогорец: Ренан, Василев, Моци, Паломино, Саша, Анисе, Кампаняро, Вандерсон, Марселиньо, Кафу, Кешерю.", "date": "2017.05.16", "title": " Левски в мач на отчаянието срещу Лудогорец"}
{"url": "https://m.offnews.bg/news/Mneniia_56/Dali-GERB-i-Patriotite-shte-pokriiat-delata-na-DPS_655673.html", "text": "Менда СтояноваНовото ни Народно събрание е на път да приеме тази седмица първия си законопроект.Не, не е за пенсиите, нито за заплатите на учителите. Първият законопроект е за опазване на земеделските земи. Онази земя, за която в Конституцията пише, че е основно национално богатство, ползващо се от особената закрила на държавата и обществото. Пише и, че се използва само за земеделски цели и промяната на нейното предназначение се допуска по изключение при доказана нужда.Народни представители от групите на Обединените патриоти и ГЕРБ, включително шефовете на две комисии –  и  внасят законопроекта на 10 май, а комисията по земеделие бързо го разгледа и той тръгна към пленарна зала.Мислех си - грижата за земеделската земя е важна и им отива тъкмо на Патриотите да внесат изменение, закрилящо „основното ни национално богатство“. Само че тази идея бързо беше разобличена от реалността, като идеалистична – законопроектът се състои само от три параграфа, с които се удължава срокът, в който може да се застроят земеделски земи с променено предназначение преди да се превърнат отново в земеделски земи – от 6 на 9 години.В комисията основният вносител  е защитил предложението си като грижа за „дребните собственици и семейства със среден и нисък доход“, чиято инициатива е спъната от „жестока икономическа криза, главоломен спад на доходите и приемането на законодателни промени, обслужващи необществени интереси“. Г-н Апостолов е изчислил и включил в мотивите на закона, че този той касае само 0,001 % от поземления фонд на България. С кратка справка в сайта на МЗХ се открива, че площите със селско-стопанско предназначение у нас са 5,2 милиона хектара, т.е. че според вносителя законопроектът касае едва 52 (петдесет и два) хектара. Е, това число вече предизвика сериозно съмнение у мен и реших да проверя за кои точно собственици се грижат депутатите.Идеята на Закона за опазване на земеделските земи е, че промяната на предназначението на земи се извършва само по изключение и при доказани нужди. До 2011 година законът счита, че ако една година след като е променено предназначението строежа не е започнал, то нуждите явно не са толкова неотложни и земята си връща статута от „за застрояване“ в земеделска.През 2011 година Народното събрание увеличава този срок от една на шест години. Вероятно също обосновано с икономическата криза. След консултация с експерти в инвестициите разбрах, че и при едногодишния, и при шестгодишния срок тяхната реакция е еднаква – ако не могат да започнат основното строителство поради липса на средства или пазар, просто искат разрешение за строителство на гараж или паркинг и с това погасяват срока и опасността да бъдат върнат имотът им отново в земеделска земя. И това е масова практика, защото е евтино решение.Интересно е тогава защо, след като има такъв известен и масово-използван прийом за заобикаляне на закона, има инвеститори, неможещи да го използват повече от 6 години, че да трябва да търсят лобиране в Народното събрание за удължаване на срока? Същите експерти по инвестиции споделиха, че тази лесна възможност не може да се случи при три случая – когато има административна или законова забрана за строителство в имота или в случаите на липса на процедури по екологична оценка. И тук вече ми просветна кои са тези собственици и кои са имотите, за които трябва да се удължи с три години възможността за застрояване.Със заповед No РД-668/23.08.2012 г. на министъра на околната среда и водите е спряна реализацията на подробни устройствени планове за изграждане на „Иновативен комплекс за смесено обитаване и обслужващи дейности  до провеждане на процедура по оценка на съвместимост. Собствениците на имоти и инвеститори  обжалват заповедта, но съдът отхвърля жалбата им. Проектът „Камчия парк“ всъщност включва застрояване на най-големият в България комплекс от дюни, разположен между река Камчия и . Само в неговия обхват има включени 1420 декара дюни, заменени като пасища през 2006 година от тройната коалиция срещу разпокъсани ниви и ливади във Видинско и Монтанско. Дюните са оценени по 0,18 лв/кв.м. ( 1004 дк) и 0,14 лв/кв.м. (414дк). Случая с Камчийски пясъци е типичен случай за наложена административна забрана за застрояване, което не позволява на собственика да получи разрешително даже за паркинг или гараж.Вторият тип забрана, която ограничава собствениците и обуславя нуждата от този законопроект, е когато закон забранява строителството. Както е случая с дюните – след скандала „Дюнигейт“ през 2013 година ГЕРБ спешно промениха Закона за устройство на черноморското крайбрежие и забраниха всякакво строителство върху дюни. И съвсем навреме – по данни на МРРБ 70% от всички картирани от тях дюни извън или 3272 дка са станали частна собственост, а повече от половината - 2600 декара - са включени в регулация и са с променено предназначение, чакащи да бъдат застроени. Сред тях са освен дюните между Камчия и Шкорпиловци, попадат още 254 декара дюни край , собственост на \"Аркутино\" ЕАД, 60 декара дюни на испанската строителна компания \"Ибердрола инмобилиариа\" на плажа Корал, 20 декара дюни на несебърската фирма \"СЛЕ груп\" край Несебър и т.н.Всъщност продажбата или замяната на дюни е не само незаконна и противоконституционна, но и е нарушила обществения интерес. Също както заменките на земеделски земи са в нарушение на обществения интерес. През 2012 г., по време на първото правителство на Борисов, земеделският министър посочи, че за периода 1998–2009 година са извършени над 5000 сделки със замяна на земеделски земи. Те обхванали над 450 000 декара земи и са ощетили българската държава между 2 и 8 милиарда лева. По случая е започнала наказателна процедура от ЕК, която е спряна с активни и спешни действия на правителството, включително и в Закона за опазване на земеделските земи.Да си припомним и разследването на вестник „24 часа“ по темата, в което се показа, че цените на заменените имоти са с десетки и стотици пъти под пазарните – земеделски земи в Каварна са оценявани за 0,9 лв./кв.м., в Разлог – 2лв./кв.м., в Панчарево – 2,4 лв./кв.м., в Созопол – по 14 лв./кв.м. а в Несебър по 12 лв./кв. м. И колкото е по-голяма заменената земя, толкова оценките са спадали – 101 декара край Бургас са оценени по 1,2 лв./кв.м, 440 декара в Боровец са заменени за 0,4 лв./кв.м. , 1761 декара край Сапарева баня - по 0,12 лв./кв.м. , а 1965 декара край Смолян – по 0,28лв./кв. м. Всичко на цена под цената на най-евтиния балатум на пазара.Третият тип ограничение, мотивиращо проектозакона, е когато не си направил екологична оценка или оценка за съвместимост с Натура 2000 и ти трябва време за това. Например случая с  – предвиждащият застрояване ПУП на „Зона за отдих Бяла Север“, на който се основа промяната на предназначението на земеделски земи е приет от Община Бяла, без това да е предвидено в общия устройствен план и без екологична оценка и оценка за съвместимост с Натура 2000.Прокуратурата е оспорила в съда този ПУП, като срещу нея са застанали фирмите собственици на имоти в района на Карадере - \"Мадара Бяла\", \"Бългериан пропърти инвестмънт тръст\", \"Професионален футболен клуб ЦСКА\" и община Бяла. Делото е загубено от прокуратурата, поради изпуснати срокове, но сега всеки, който иска да строи трябва да оценява не само въздействието от собственото си строителство но и застрояването на цялата територия на север от Бяла. Възможността у нас да действа план за застрояване, без да е подлаган на процедури по екологична оценка и оценка за съвместимост, е в нарушение на две европейски директиви и отваря веднага пътя за наказателна процедура по тях. В случая с Карадере тази опасност е туширана от МРРБ, като министерството възлага изработването на нов общ устройствен план, което спира прилагането на стария. Точно както се случи и с общия устройствен план на община , влязъл в сила без екологична оценка.Всичко това показва, че ползвателите на законопроекта на г-н Апостолов не са основно „дребни собственици и семейства с ниски доходи“, а сред тях има и много едри собственици. Вероятно има и бедни семейства, но техните имоти не биха могли да се сравняват с 1450 декара дюни край Камчия, 1250 декара дюни край Несебър, Аркутино, Корал, Шабла и други морски плажове, нито със хилядите декари ливади и пасища край планинските ни курорти. Явно е, че тези фирми имат надежда през следващите 3 години да застроят дюните си или да преминат по някакъв начин през европейските директиви. И със сигурност законопроектът не касае 0,001 % от земеделските земи у нас, както е записано в мотивите му.Дали този лобистки законопроект ще е първият, който ще приеме 44-то Народно събрание, зависи от народните представители, от лидера на мандатоносителя г-н Бойко Борисов и от гражданите. БСП първо подкрепи в комисия, но след това бързо отхвърли законопроекта. ДПС го подкрепи и е нормално – основните заменки са правени от техните министри на земеделието. Само е странна инициативата на управляващата коалиция на ГЕРБ и Обединените патриоти - да се опитат да покрият и подпомогнат заменките на ДПС. Бойко Борисов мълчи, а граждани организират протести. Възелът със заменките и незаконните продажби на дюни трябва да бъде разсечен и е време да се затвори страницата с ограбването на България. Но е важно и как ще я затворим – като защитим Конституцията и обществения интерес или като узаконим многомилиардните кражби.ИзточнициЗаконопроектът: Законът за опазване на земеделските земи: Разследване на в. \"24 часа\": Случаят \"Камчийски пясъци\": Случаят \"Карадере\": Случаят \"Корал\"Допълнителни материали върху заменките на земеделски земи : ", "date": "2017.05.16", "title": " Дали ГЕРБ и Патриотите ще покрият делата на ДПС?"}
{"url": "https://m.offnews.bg/news/Obshtestvo_4/Stachka-v-Tcentralniia-zatvor-zaradi-zavisheni-trudovi-normi_655547.html", "text": "Над 60 души - работещи затворници, са участвали в стачка в Централния софийски затвор. Това съобщи за OFFNews главният секретар на Българско затворническо сдружение Валентин Иванов. Затворниците отказали да работят заради завишени норми със заповед на директора на затвора Свилен Цветанов.\"Това, което знам, е че са вдигнати нормите до такава степен, че не могат да се изпълнят. Както знаете работниците се борят за т. нар. кръстче, с което намаляват присъдата си. Не се ли изпълнява нормата, няма кръстче\", обясни Иванов. Според правилата два работни дни в затвора се считат за три дни изтърпяно наказание. Новите правила обаче правили трудно покриването на нормата за производство на луксозни пликове за пазар, която е завишена над 4 пъти. Досега затворниците е трябвало да произвеждат по 100 плика на ден, сега бройката е вдигната до 440. \"Като протест срещу завишените норми, те са спрели работа\", обясни Иванов, като допълни, че няма достатъчно информация по случая, тъй като трудно получава достъп до затвора. Там присъдата си излежава председателят на сдружението , който е осъден на 20 години затвор за убийството на Андрей Монов.\"Те не работят за пари, те работят за свободата си, а когато ти поставят такива условия, че колкото и да работиш, пак не получаваш свобода, какво друго остава\", допълни Иванов. Източници на OFFNews от правосъдното министерство поясниха, че случаят се проверява. Към момента било ясно, че от 70 работещи 30 човека са отказали да работят. Стандартната проверка би отнела близо седмица и засега от ведомството не се наемат да коментират дали става въпрос за стачка или има друга причина. Работният процес в затвора обаче няма да спре и местата на отказалите се от работа ще бъдат запълнени.", "date": "2017.05.16", "title": " Стачка в Централния затвор заради завишени трудови норми"}
{"url": "https://m.offnews.bg/news/Politika_8/IAnkov-otkri-front-sreshtu-Ninova-Liderat-niama-da-izkara-palen-manda_655647.html", "text": "В ръководството на БСП няма да се чува различно мнение, освен това на лидера Корнелия Нинова, заяви депутатът Красимир Янков, който на пленума на партията в неделя бе отстранен от Изпълнителното бюро.Бившият организационен секратар на БСП обяви още, че Нинова няма да изкара пълен мандат начело на партията, защото един лидер трябва да обединява, а не да разделя. Нямам личен конфликт с Корнелия Нинова, обясни Янков по бТВ.Според него вероятно Нинова смята, че като отстранява някои от разпознаваемите членове от ръководство на БСП се освобождава от зависимости. През уикенда освен Янков, от ИБ отпаднаха и Иван Ченчев, Стоян Мирчев, Александър Симов и Весела Лечева. Според него при изключването на Георги Гергов след ЦУМ-гейт от ръководството на БСП не е бил изказан нито един \"аргумент срещу социалиста Георги Гергов\". ", "date": "2017.05.16", "title": " Янков откри фронт срещу Нинова: Лидерът няма да изкара пълен мандат"}
{"url": "https://m.offnews.bg/news/Sviat-_12/Bono-ot-U2-zabrani-na-Tramp-da-stapva-na-kontcertite-mu_655645.html", "text": "Боно забрани на американския президент Доналд Тръмп да стъпва на концертите на групата му U2 в САЩ.Ирландският певец коментира в интервю пред вестник \"Айриш Мирър\", че няма против присъствието на поддръжниците на републиканеца, но не желае Тръмп въобще да стъпва на изявите на U2, пише БГНЕС.Причината за гнева на музиканта всъщност е решението на държавния глава да спре изцяло финансирането за борба със СПИН.\"Хората, които гласуваха за Тръмп, са добре дошли, но той не е\", категоричен е Боно, който от вече почти 20 години концентрира хуманитарната си дейност върху страните от третия свят в Африка и борбата с ХИВ.", "date": "2017.05.16", "title": " Боно от U2 забрани на Тръмп да стъпва на концертите му"}
{"url": "https://m.offnews.bg/news/Ikonomika_59/Spirat-vodata-na-tri-mesta-v-Sofiia-dnes_655636.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на сградно водопроводно отклонение на ул. „Велбъжд“ в кв. „Васил Левски“ се налага спиране на водоподаването от 9.00 до 18:00 часа по ул. „Велбъжд“ от ул. „Рилска обител“ до ул. „Селимица“Подмяна на сградно водопроводно отклонение на ул. „Баба Тонка“ в кв. „Васил Левски“ ще е причина за спиране на водоподаването от 9.00 до 17:00 часа на по ул. „Баба Тонка“ от ул. „Дунавски лебед“ до ул. „Константин Фотинов“Във връзка с изграждане на сградно водопроводно отклонение на ул. „Кирил Божиков“ в жк. „Христо Смирненски“ се налага спиране на водоподаването от 10.00 до 18:00 часа по ул. „Кирил Божиков“ от ул. „Марко Бочар“ до ул. „Слатинска“", "date": "2017.05.16", "title": " Спират водата на три места в София днес"}
{"url": "https://m.offnews.bg/news/Sviat-_12/Tramp-spodelil-s-Lavrov-sekretna-informatciia-za-IDIL_655638.html", "text": "Президентът на САЩ Доналд Тръмп е споделил класифицирана информация относно \"Ислямска държава\" на руския външен министър Сергей Лавров. Информация е била подадена от партньор на САЩ, който не е дал разрешение тя да бъде споделяна с Русия, пише \"Уошингтън Поуст\", позовавайки се на свои източници.Тръмп и Лавров проведоха първа среща миналата седмица в Белия дом, откъде отрекоха американският президент да е споделял подобна информация.Висши членове на Републиканската пария обаче поискаха обяснения от Тръмп, други пък го защитиха.Президентът на САЩ има право да споделя напълно секретна информация, се казва в публикуваното тази вечер съвместно изявление на влиятелните републикански лидери Линдзи Греъм и сенаторът Джон Маккейн, председател на комисията по въоръжените сили на американския Сенат, предаде ТАСС.Трима представители на Белия дом, които присъстваха на срещата, опровергаха публикацията на в. \"Вашингтон таймс\", отбелязва Асошиейтед прес, цитирани от БТА.Държавният секретар на САЩ Рекс Тилърсън, съветникът на Белия дом по националната сигурност Хърбърт Р. Макмастър заявиха, че Тръмп не е разкривал източници на разузнавателна информация или методи за получаването й, нито военни операции, които да не са публично достояние.Заместник-съветникът за националната сигурност Дайна Пауъл също заяви, че съобщението на в. \"Вашингтон пост\" е невярно. \"Президентът обсъди само общите заплахи, пред които са изправени двете страни\", добави тя.", "date": "2017.05.16", "title": " Тръмп споделил с Лавров секретна информация за ИДИЛ"}
{"url": "https://m.offnews.bg/news/Politika_8/Mariia-Gabriel-na-interviu-za-evrokomisar-pred-IUnker-dnes_655640.html", "text": "Българската номинация за еврокомисар Мария Габриел ще бъде изслушана от председателя на Еврокомисията Жан-Клод Юнкер днес.Това е процедура, преди да бъде назначена като еврокомисар в ЕК. Габриел ще бъде на интервю, в което трябва да защити желанието си да поеме поста и трябва да се аргументира с какво може да е полезна на общността.Очаква се днес Юнкер да й предложи и ресора, за който Габриел ще отговаря. Вероятно това ще бъде \"Дигитализация\".България няма еврокомисар вече няколко месеца, след като досегашният ни представител Кристалина Георгиева напусна поста и започна работа в Световната банка.", "date": "2017.05.16", "title": " Мария Габриел на интервю за еврокомисар пред Юнкер днес"}
{"url": "https://m.offnews.bg/news/Tenis_18788/Federer-obiavi-iznenadvashto-che-propuska-Rolan-Garos_655639.html", "text": "Лоша новина за естетите в тениса. Роджър Федерер няма да участва на \"Ролан Гарос\". Той обяви сам новината чрез социалните медии.Маестрото иска да се подготви по-добре за сезона на трева, а след това да бъде на линия и за турнирите на твърди кортове в Северна Америка.Рекордьорът по титли от Големия шлем и шампион в Париж през 2009-а тази написа на официалния си сайт текст със заглавие \"Роджър пропуска \"Ролан Гарос\", уточнява Тенис24.\"С моя екип днес решихме, че да играя само на едно състезание на клей не е в мой интерес за плановете ми до края на сезона. Ще ми липсват феновете в Париж, които винаги са ме подкрепяли безрезервно и се надявам де се видим догодина\", написа Роджър.Мениджърът му Тони Годсик потвърди, че клиентът му няма да играе във втория за годината турнир от Шлема, който започва на 28 май. Новината е изненада и за спонсора на швейцареца Nike, който представи екипи му за Париж.За последно Федерер игра на 2 април на финала в Маями, когато победи убедително Рафаел Надал с 6:3, 6:4.", "date": "2017.05.16", "title": " Федерер обяви изненадващо, че пропуска \"Ролан Гарос\""}
{"url": "https://m.offnews.bg/news/Obshtestvo_4/Vremeto-dnes-Dazhd-gramotevitci-i-slantce_655637.html", "text": "Атмосферното налягане е по-високо от средното за май и ще се задържи почти без промяна. Днес облачността ще е променлива, значителна над Югозападна България и в следобедните часове. На места, главно в западните райони, ще има краткотрайни валежи, придружени с гръмотевици.Ще духа слаб до умерен вятър от изток-североизток. Максимални температури между 20° и 25°, в София около 21° - това е прогнозата за времето на Националния институт по метеорология и хидрология (НИМХ) при БАН. Над Черноморието ще бъде предимно слънчево, след обяд с купеста облачност. Ще духа слаб до умерен източен вятър. Максималните температури ще са 18 - 20°, температурата на морската вода 16°-18°. Вълнението на морето ще е 1-2 бала.В планините облачността ще е променлива, след обяд - предимно значителна. В масовите в западните райони ще превали, на места и прегърми. Ще духа слаб до умерен североизточен вятър. Максималната температура на височина 1200 метра ще е около 13°, на 2000 метра - около 7°.", "date": "2017.05.16", "title": " Времето днес: Дъжд, гръмотевици и слънце"}
{"url": "https://m.offnews.bg/news/Intcidenti_6/Dvama-zaginaha-pri-tezhka-katastrofa-kraj-Petrich_655643.html", "text": "Двама души са загинали при тежка катастрофа при входа на Петрич, съобщиха от местната полиция, цитирани от \"Фокус\".Инцидентът е станал вчера около 21.30 часа. Два леки автомобила са се сблъскали челно на третокласен път 108 Сандански - Петрич при входа на Петрич, при което са загинали двама души.При катастрофата има пострадал още един човек, който е настанен с болнично заведение. Над два часа пътят е бил затворен и движението се е осъществявало по обходен маршрут.", "date": "2017.05.16", "title": " Двама загинаха при тежка катастрофа край Петрич"}
{"url": "https://m.offnews.bg/news/Futbol_18793/Kamburov-pocherpi-parviia-si-trenior-v-Plovdiv-za-rekorda_655641.html", "text": "Страхотна е Мартин Камбуров, жалко, но българският футбол тотално избледнява точно от лисата на подобни фигури и на терена, а и извън него. Асът на Локо Пловдив би головия рекорд на Христо Бонев от 185 гола в елита.Марто не забрави в тоя момент своя откривател за големия футбол, пиша \"Марица\". Той покани на вечеря в елитен ресторант първия си треньор в Пловдив Йордан Андреев.Даката, както е известен считания за папа на детско-юношеския футбол, отново даде ценни съвети на своя възпитаник, а също така и на треньора на юношите на черно-белите Димитър Палазов.През юни миналата година, когато Камбуров вдигна купон за петия си голмайсторски приз Даката го посъветва да изкара още един сезон и да прекратява кариерата си, за да не стане за смях. Сега 94-годишният специалист бе променил мнението си.\"Първо трябва да задминеш Чико и тогава си свободен да приключваш с кариерата\", нареди Даката на своя ученик. Мартин Камбуров към момента има 186 гола в \"А\" група и е на 8 попадения зад легендата на Ботев Динко Дерменджиев. Самият Чико прогнозира, че постижението му ще бъде надминато от Мартин и джентълменски му пожела успех.", "date": "2017.05.16", "title": " Камбуров почерпи първия си треньор в Пловдив за рекорда"}
{"url": "https://m.offnews.bg/news/Tenis_18788/Grisho-balgarite-te-obichame-da-si-go-znaesh-Chestit-rozhden-den_655632.html", "text": "Преди 26 години в Хасково се ражда едно момче, което без спорта сигурно щеше да попадне в капана на отчаянието, затиснало голямата част от българската младеж.Какъв щеше да стане Григор Димитров без тениса? Треньор в клуба на баща си, който чака родителите чинно да платят месечната такса от 50 лева, за да отиде до магазина? Или поредният емигрант, атакуващ Запада пред Терминал 1,2, автогарата, гарата, Калотина, Видин?Само може да предполагаме. Но спортът затова е велик! Може да направи звезда от всяко бедно хлапе! От най-затънтеното българско градче или село.Спортът може да ни прати в небесата. Или да ни срине със земята. Както често се случва при Гришо. Той бързо отива от едната крайност в другата. Заради него скачаме, после се държим за главата.Но Григор Димитров е сред най-успелите тенисисти в света благодарение на таланта и труда. А в този спорт конкуренцията стана убийствена! Трябва да му го признаем. И да му се радваме.Няма друг българин, за когото да се пише всеки ден от Лондон до Ню Йорк. Факт! Понякога споменават кечиста Русев, друг път Кобрата. Но Гришо е всеки ден на първите страници.Само респект към това момче. Днес то празнува. Затова нито ще му броим победите, нито гаджетата, нито парите. Гришо, българите те обичаме, да си го знаеш! Честит рожден ден!", "date": "2017.05.16", "title": " Гришо, българите те обичаме, да си го знаеш! Честит рожден ден!"}
{"url": "https://m.offnews.bg/news/Obshtestvo_4/Posledno-publichno-obsazhdane-za-remonta-po-Dondukov_655644.html", "text": "Последно публично обсъждане за ремонта на столичния булевард \"Дондуков\" ще се проведе днес в сградата на НАГ. Дискусията е за настилката, вариантите са паваж, асфалт или комбинирана. Проектът предвижда улеснено движение за пешеходци и трамваи и силно затруднено за автомобилите. Предложението е за асфалт по платната, паваж на трамвайните линии и велоалея от южната страна на булеварда. \"На базата на много анализи стигнахме до извода, че велоалея по павета не става\", каза зам.-кметът по транспорта Евгени Крусев на предишното обсъждане с експерти, непревителствени организации и граждани. Районният кмет Цолов пък обяви, че е изцяло против да има велоалея на \"Дондуков\" защото тя ще пречи да се зареждат магазините, както и при евентуални ремонти в домовете на живеещите там. Според него, както и според част от присъстващите в залата велоалеята трябва да мине по \"Московска\". От Велоеволюция предложиха помощта си на общината. Докато текат ремонтите по \"Дондуков\", кръстовищата му с булевардите \"Васил Левски\" и \"Георги Раковски\" няма да бъде затваряни, но движението на автомобили ще бъде ограничено чрез стестения. След това по \"Дондуков\" ще има само по едно автомобилно платно в посока, ще се паркира само в северната част, а десният завой на кръстовището с \"Георги Раковски\" ще бъде забранен. ", "date": "2017.05.16", "title": " Последно публично обсъждане за ремонта по \"Дондуков\""}
{"url": "https://m.offnews.bg/news/Sviat-_12/Moshtnata-kiberataka-mozhe-da-idva-ot-Severna-Koreia_655642.html", "text": "Вирусът WannaCry, който причини мащабна кибератака по целия свят, може да е свързан със Северна Корея, пишат световните агенции.Според компаниите \"Симантек\" и \"Касперски\", част от кода на предишните версии на опасния софтуер са се появявали и в програми, използвани и от групата Лазарус - това е севернокорейска хакерска организация.И двете компании обаче смятат, че е твърде рано да се твърди, че Северна Корея стои зад глобалната атака.Междувременно германската Федерална служба за информационна сигурност предупреди, че очаква да се появят нови варианти на вируса.Вчера ръководителите на агенциите за киберсигурност на Австрия, Германия, Швейцария и Люксембург се срещнаха в германския град Бон, за да обсъдят международната координация за защита срещу подобни нападения.", "date": "2017.05.16", "title": " Мощната кибератака може да идва от Северна Корея"}
{"url": "https://m.offnews.bg/news/Obshtestvo_4/Rekord-61-iskat-da-praviat-bivshata-toplotcentrala-na-NDK-arttcentar_655651.html", "text": "61 проекта ще участват в конкурса за превръщането на бившата топлоцентрала на НДК в център за изкуства и култура. Победителят ще стане известен в края на май, съобщиха от \"Архитектура и градоустройство\" към Столична община. Журирането на архитектурните проектите стартира следващия понеделник. Участниците се състезават за първа награда 15 000 лв., втора 10 000 лв. и трета 5 000 лв. Носителят на първа награда ще бъде поканен за договаряне със Столична община за изготвяне на технически и работен проект с общ хонорар 150 000 лв. Общата инвестиция е 3 000 000 лв., а площта на поземления имот - 4 895 квадратни метра. Конкурсната зона е разположена в Южен парк - II част, зад музея “Земята и хората”. След построяването си през 1982 г. топлоцентралата на НДК е била функционираща промишлена сграда. Затова при проектирането и изпълнението на парка през 1984-86 г. тя е оградена с три изкуствени хълма и отделена от парковото пространство. От запад сградата граничи с Перловската река. Изкуствените хълмове, както и растителността по тях и по протежението на реката, правят топлоцентралата незабележима от север, изток и запад. Едно от предизвикателствата на конкурса е да се реши по ненатрапчив начин проблемът с \"невидимостта\" на сградата, а решението да се съобрази с характеристиките на съществуващата градска и паркова среда. , архитект и творчески директор на Urban Transformation Program към Mikser Association, Сърбия, архитект и съосновател на l’escaut, Белгия, директор на La Lieu Unique — център за изкуство и култура, Франция, архитект и дизайн директор в Cooper Robertson, САЩ. Представител на КАБ в журито., архитект, Великобритания. Представител на САБ в журито., архитект и съосновател на DontDIY, представител на инициативата “Топлоцентралата — център за съвременни изкуства”, театрален режисьор, представител на инициативата “Топлоцентралата — център за съвременни изкуства”., председател на постоянната комисия по образование, култура, наука и културно многообразие към Столичен общински съвет. Представител на Възложителя., старши юристконсулт в отдел “Правно-нормативно обслужване” към Направление “Архитектура и градоустройство” в Столична община.", "date": "2017.05.16", "title": " Рекорд: 61 искат да правят бившата топлоцентрала на НДК артцентър"}
{"url": "https://m.offnews.bg/news/Turizam_75/Neno-Dimov-ne-vizhda-nishto-losho-da-se-stroi-po-moreto-no-s-pravil_655646.html", "text": "Протест на природозащитници ще има днес пред парламента срещу Законопроекта за застрояване на Черноморието, който ще бъде разглеждан утре от депутатите.Законопроектът предвижда срокът за застрояване на земеделска земя, включително и тези по морето, да бъде удължен от 6 на 9 години - тоест с още 3 години. След две седмици този срок трябваше да изтече. Новият екоминистър Нено Димов коментира пред Нова телевизия законопроекта така: „Даването на разрешение не означава, че то ще се случи. Не виждам нищо лошо хората, които притежават имоти, да могат да извършват икономическа дейност с тях. Има много начини за застрояване, някои от тях са приятни\". Димов обаче поясни, че строителството по морето трябва да бъде регулирано с териториално устройствените планове, за да се знае къде какво е разрешено. \"Тези планове се блокират от десетилетия и това не е добре за опазване на околната среда”, коментира Димов. „Устройственият план дава правила, когато го няма се дава възможност за корупция. С този законопроект се дава възможност още три години, който не е успял да реализира досега проектите си, да има още време да го направи”, заяви министърът на околната среда.Протестиращите, които ще се съберат в 18.30 часа, настояват законопроектът да бъде оттеглен.Министър Нено Димов коментира и друга наболяла тема, а именно връсния въздух, който дишаме: „Факт е, че въздухът у нас не отговаря на съвременните норми в определени големи градове и се предприемат мерки в тази посока. Вчера подписахме с три общини финансиране по ОП „Околна среда” за разработване на планове за подобряване качеството на въздуха. Става въпрос за 355 000 лева, които се дадоха вчера. Има още 3 милиона за останалите общини, а зад тях стоят 115 милиона лева, които да реализират тези мерки до 2020 г.\". ", "date": "2017.05.16", "title": " Нено Димов \"не вижда нищо лошо\" да се строи по морето, но с правила"}
{"url": "https://m.offnews.bg/news/Drugi_18773/Liuis-Hamiltan-Ne-sam-plejboj-a-robot-na-Formula-1_655654.html", "text": "Прелюбпитно интервю за австралийското издание на Men’s Health даде Люис Хамилтън, трикратен победител във Формула 1. Веднага след успеха в Барселона той разкри тежката страна да си част от шоуто.\"За да бъдеш пилот, трябва да се вкараш сам в шаблон. И той е адски отегчителен. Не правиш нищо друго, живееш, за да дишаш със състезанията. Не се радваш, не се усмихваш\", каза Люис.\"Детските ми години бяха ограбени. Нямах възможност да излизам с приятелите - винаги блях на състезание, винаги зает, винаги сериозен\", добави асът на Ф1, който има в банковата сметка 185 милиона паунда, живее повече в самолетите, отколкото в своя дом и не се разделя с диамантените се обеци.Британецът е гражданин на данъчния рай Монако, беше дълго време гадже с Никол Шерцингер, а клюките го свързваха още с попдивите Риана и Рита Ора.\"Не мисля, че имам живота на плейбой. Не съм по-малко отдаден на спорта от всеки мой колега. Но те имат различен живот. Могат да си отидат у дома, без да им се налага да бъдат снимани по различни събития\", завидя Люис.\"Тренирам колкото тях. Може би повече. Но имам огромна енергия. Пътувам, изучавам музиката и модата, чета много. Искам да опитам от всичко\", призна Хамилтън. И отсече, че му е рано да се пенсионира от Формула 1.", "date": "2017.05.16", "title": " Люис Хамилтън: Не съм плейбой, а робот на Формула 1"}
{"url": "https://m.offnews.bg/news/Temida_18762/Kalin-Kalpakchiev-iska-Tcacheva-da-initciira-proverka-sreshtu-glavniia_655658.html", "text": "Калин Калпакчиев иска правосъдният министър Цецка Цачева да инициира проверка срещу главния прокурор Сотир Цацаров във връзка със .Скандалът се разрази, след като бизнесменът Сашо Дончев огласи, че се е срещнал с главния прокурор Сотир Цацаров в кабинета на бизнесмена и член на ръководството на БСП Георги Гергов в сградата на ЦУМ. Като реакция съдии поискаха оставката на главния прокурор и изпратиха писмо до Европейската комисия, а  да направи проверка на неофициалната среща.„Основната ми цел е по професионален начин с аргументите на правото да изложа систематично това, което е видимо от случилото се. В писмото обяснявам, че известните до момента факти показват, че главният прокурор се е срещнал извън протокола с бизнесмен, спрямо дейността на когото в момента се извършват проверки”, обясни за Нова тв Калин Калпакчиев, член на ВСС.„Никой не може да очаква, че при тези проверки Цацаров ще бъде независим и безпристрастен. Това е впечатлението, което се създава и то е основателно”, каза той.„Идеята да се използват докрай всички възможни легитимни инструменти, за да видим дали България е правова държава”, допълни Калпакчиев.Според него, ако правосъдният министър откаже да направи проверка, трябва да се аргументира. \"Това не е прецедент, законът е предвидил правомощия на министъра, когато съдебната власт откаже да спази закона, както в случая ВСС”, заяви Калин Калпакчиев.„Когато има основателни съмнения, че главният прокурор е зависим, това срива авторитета на цялата прокуратура”, на мнение е той.Представляващият ВСС Димитър Узунов, сочен още и като \"човекът на Борисов\" в съвета, е сред тези, които смята, че Цацаров не трябва да бъде проверяван. „От изявленията на Гергов и Дончев не се установява главният прокурор да се е подал на натиск или преки или косвени влияния, които да създадат съмнения за неговата безпристрастност. Сотир Цацаров е отказал такова влияние и според мен не е нарушил принципа на независимост”, заяви Узунов.От друга страна, Дончев и Гергов не са криминално проявени лица, обвиняеми или подсъдими. Следователно среща с такива лица не нарушава етичните стандарти на поведение”, каза още той.„В нито едно от посочените от Калпакчиев наказателни производства и Дончев, и Гергов не са привлечени като обвиняеми и не са подсъдими. Следователно налаганата от него теза, че Сотир Цацаров се е срещал с такива лица се опровергава”, категоричен бе Узунов.Той поясни, че на пленума на 27 април главният прокурор е отговорил на всички въпроси, които са му били поставени. Просто не е пожелал да отговаря на Лозан Панов. По думите на Димитър Узунов на практика Сотир Цацаров е получил вот на доверие.„Целта на всичко това е главният прокурор да бъде унижен, дискредитиран и неговият авторитет да бъде подкопан. Изконната мечта на Лозан Панов, Калин Калпакчиев, Христо Иванов и всички останали е отстраняването на Сотир Цацаров. С тази цел беше създадена „Да, България” от бившия правосъден министър – за да се бори с главния прокурор”, каза Узунов.", "date": "2017.05.16", "title": " Калин Калпакчиев иска Цачева да инициира проверка срещу главния прокурор"}
{"url": "https://m.offnews.bg/news/Obshtestvo_4/Kaniat-dobrovoltci-na-aktciia-za-pochistvane-na-r-Erma_655660.html", "text": "Акция за почистването на коритото на река Ерма от неразградими отпадъци ще се проведе тази събота, 20 май.Организатори на инициативата са сдружение \"Трън\" и риболовен клуб \"Балканика\". След почистването в реката ще бъдат пуснати 10 000 малки пъстърви.Река Ерма се намира в един от най-чистите и незасегнати от промишлени замърсители райони в България, с богата природа – Трънския край. Организаторите канят всички желаещи да се включат в акцията.", "date": "2017.05.16", "title": " Канят доброволци на акция за почистване на р. Ерма"}
{"url": "https://m.offnews.bg/news/Drugi_18773/33-godishen-futbolist-chaka-14-o-dete_655661.html", "text": "Антонио Кромърти е звезда на американския футбол, но явно не е чувал за презервативи. Съпругата му Терика обяви, че е бременна  с 14-ото дете на здравеняка.Бебето ще е под номер 6 за двойката. Другите 8 са от предишни връзки на 33-годишния футболист. Забележете, наскоро Антонио обяви, че си е направил вазектомия! Кой и кога ги прави тези деца тогава, той си знае.\"Драфт 2017. Момче или момиче? Ще разберем скоро\", похвали се в Инстаграм госпожа Кромърти. И пусна снимка на коремчето си. Дамата е бременна в 25 седмица. Миналия май тя роди близнаци.Антонио има дълга кариера в Сан Диего, Ню Йорк Джетс, Аризона Кардиналс, Индианаполис колтс. Срещу името му са записани доста постижения в NFL.Състоянието му се оценява на 10 милиона долара. Не че го мислим, но дори толкова пари може да не стигнат при издръжката на 14 деца. А и е млад, току виж сменил oще няколко жени. ", "date": "2017.05.16", "title": " 33-годишен футболист чака 14-о дете"}
{"url": "https://m.offnews.bg/news/Obshtestvo_4/Arestuvaha-dvama-profesori-za-koruptciia_655652.html", "text": "Двама преподаватели от Университета по хранителни технологии в Пловдив са били арестувани по подозрение в корупция, съобщи bTV.Арестът дошъл след репортаж на \"Господари на ефира\" и е извършен пред студентите.Задържаните са били заловени с белязани банкноти.По информация на БГНЕС в ареста са проф. Николай Банков, шеф на катедра \"Електротехника\", и проф. Симеон Василев от катедра \" Техническа механика и машинознание\". Те искали по 300 лева за изпит.Очаква се по-късно днес прокуратурата да съобщи подробности по случая.", "date": "2017.05.16", "title": " Арестуваха двама професори за корупция"}
{"url": "https://m.offnews.bg/news/Zdrave_18753/Obiaviha-resorite-na-novite-zam-ministri-na-zdraveopazvaneto_655665.html", "text": "Министерството на здравеопазването обяви какви ресори ще поеме всеки от новоназначените зам.-министри. В ресора на Мирослав Ненков влизат медицинските дейности, образованието, квалификацията и следдипломното обучение в системата на здравеопазването. Д-р Ненков ще отговаря още за въвеждането на електронното здравеопазване, европейската координация и международните дейности, както и за управлението на търговските дружества и капиталовите разходи.Той ще осъществява контрол върху дейността на регионалните здравни инспекции, центровете за спешна медицинска помощ, домовете за медико-социални грижи за деца, на Център „Фонд за лечение на деца“, Центъра за асистирана репродукция, Националния център за обучение и квалификация в системата за спешна медицинска помощ, Изпълнителната агенция „Медицински одит“ и на Изпълнителната агенция по трансплантация.На зам.-министър Лидия Нейчева са поверени лекарствената политика, респективно – регулирането и осигуряването на лекарствени продукти и медицински изделия, обществените поръчки в системата на здравеопазването и администрирането на международните проекти.Нейчева ще упражнява контрол и върху дейностите, свързани с наркотични вещества. Тя ще ръководи дейностите на Изпълнителната агенция по лекарствата, Националния център по наркомании, Националния център по заразни и паразитни болести, Националния съвет по цени и реимбурсиране на лекарствени продукти, Националния център и районните центрове по трансфузионна хематология.Зам.-министър Светлана Йорданова ще отговаря за промоцията и превенцията на общественото здраве, за дейностите, свързани с отчитането и оценката на националните здравни програми и специализирани донорски програми. На Йорданова са поверени още режимите относно водите и храните и дейностите, свързани с ваксините, които се осъществяват от главния държавен здравен инспектор.Тя ще осъществява контрол върху държавните психиатрични болници, Националната експертна лекарска комисия, Националния център по радиобиология и радиационна защита и Националния център по обществено здраве и анализи.", "date": "2017.05.16", "title": " Обявиха ресорите на новите зам.-министри на здравеопазването"}
{"url": "https://m.offnews.bg/news/Politika_8/Voennoto-ministerstvo-zapochna-propagandna-kampaniia-za-kazarmata-s-iz_655662.html", "text": "Министерството на отбраната започна кампания за разясняване на положителните страни на наборната военна служба. След като новият военен министър Красимир Каракачанов , че връщането на казармата е залегнало в управленската програма, темата беше включена в програмата Националния военноисторически музей (НВИМ), който е подчинена на Министерството на отбраната структура. На 19 май в него ще бъде открита изложба под наслов: „Дълг по задължение: история и гледни точки“. От музея обясняват, че поводът е Международният ден на музеите и европейската инициатива Нощ на музеите. Темата на двете инициативи тази година е \"Музеите и оспорваните истории: да кажем в музеите неизразимото\".Явно наборната военна служба попада в категорията на \"оспорваните истории\" и \"неизразимото\" и на нея ще бъде посветена изложба с историята на наборната служба в България от 1878 г. до 2007 г.\"С богатство от фотографски и видео материал, част от който е предоставен от партньорите ни Българска национална филмотека и Военния телевизионен канал, униформи и снаряжение, типични за войниците в различните периоди, тя показва характерните за казармения живот обучения, учения и ритуали\", се казва в съобщение на НВИМ.От музея уточняват, че \"В звук и картина\" посетителите ще имат възможност да проследят \"разгорещените дебати „за“ и „против“ наборната служба\", за да изградят свое собствено мнение \"на базата на историческия прочит на темата\". Изложбата ще бъде достъпна безплатно и на 20 май и в самата Нощ на музеите от 18.00 до 24.00 часа. ", "date": "2017.05.16", "title": " Военното министерство започна пропагандна кампания за казармата с изложба"}
{"url": "https://m.offnews.bg/news/Sviat-_12/Oshte-dvama-zaginaha-na-protestite-vav-Venetcuela_655663.html", "text": "Ожесточени сблъсъци между протестиращи и полиция във Венецуела доведоха до смъртта на двама души. Хиляди жители на страната излязоха на пореден протест срещу управлението на президента Николас Мадуро.Протестиращите изнесоха сгъваеми столове и плажни чадъри на главни улици и ги блокираха в 12-часова \"седяща стачка срещу диктатурата\", съобщи \"Асошиейтед прес\", цитирана от БТА. Антиправителствените протести в Каракас протекоха мирно, но извън столицата имаше сблъсъци с полицията и националната гвардия.В граничния с Колумбия западен щат Тачира са загинали двама души - 18-годишният Луис Алварес и 33-годишният Диего Ернандес.При отделни сблъсъци в Тачира протестиращите хвърляли камъни и подпалили брониран камион и няколко сгради. Има ранени демонстранти.В щата Карабобо трима полицаи са пострадали, като един е в критично състояние след удар по главата, съобщиха властите. В Лара автомобил е блъснал трима протестиращи. Така загиналите от началото на протестите станаха 40. Демонстрациите продължават вече близо два месеца. ", "date": "2017.05.16", "title": " Още двама загинаха на протестите във Венецуела"}
{"url": "https://m.offnews.bg/news/Sviat-_12/Savetat-na-Evropa-pritiska-Sarbiia-da-priznae-klaneto-v-Srebrenitca-za_655664.html", "text": "Сърбия трябва официално да признае клането в Сребреница за геноцид, настоява Европейската комисия срещу расизма и нетолерантността (ЕКРН) към Съвета на Европа. В доклад, посветен на проблеми с речта на омразата в западната ни съседка, антидискриминационната комисия отбелязва, че Сърбия трябва да се бори с разпространяващия се сред футболните фенове расизъм, да защитава ромите и гей общността, както и да засили осъждането на военни престъпления. Във връзка с последната точка ЕКРН отбелязва като положителни фактите, че сръбските радио и телевизия са признали пропагандната си роля през 90-те, както и че парламентът и президентството са поднесли извинения за избиването на над 8000 босненски мюсюлмани от Сребреница през юли 1995 г.. Въпреки това комисията настоява случилото се да бъде официално признато като геноцид, което досега не се е случило. \"Политическите лидери трябва официално да признаят, че извършеното в Сребреница клане представлява геноцид\", каза председателят на ЕКРН Кристиан Ахлунд.  По думите му това, наред с прозрачно разследване на всички случаи на насилие, е необходимо не само за осигуряване на спокойния живот на различните етнически общности, но и за избягване на нова вълна от престъпления на омразата. ", "date": "2017.05.16", "title": " Съветът на Европа притиска Сърбия да признае клането в Сребреница за геноцид"}
{"url": "https://m.offnews.bg/news/Sviat-_12/Hilari-Klintan-pravi-anti-Tramp-dvizhenie_655650.html", "text": "Неуспялата кандидатка на Демократическата партия за президент на САЩ Хилари Клинтън обяви, че планира да създаде ново движение \"Заедно напред\", което ще пропагандира политическа ангажираност и съпротива срещу действията на американския президент Доналд Тръмп, предаде БТА.Изявлението ознаменува връщането на Клинтън на политическата сцена, след като през ноември загуби президентските избори срещу Доналд Тръмп.\"През последните няколко месеца размишлявах, прекарвах време със семейството си - и да, разхождах се в гората\", заяви Хилари Клинтън в серия от постове в Туитър. \"Повече от всякога смятам, че политическата ангажираност на гражданите е от жизненоважно значение за нашата демокрация. Изключително съм вдъхновена от всички, които започнаха да организират и водят\", добави тя.\"Тази година не беше това, което предвиждах, но знам за какво винаги ще се боря: една по-добросърдечна, включваща Америка с голямо сърце. Напред!\", заяви Клинтън.", "date": "2017.05.16", "title": " Хилари Клинтън прави анти-Тръмп движение"}
{"url": "https://m.offnews.bg/news/Sviat-_12/Razsledvasht-zhurnalisti-e-ubit-v-Meksiko_655666.html", "text": "Мексиканският журналист Хавиер Валдес е убит в северозападния мексикански град Кулиакан. Валдес е петият журналист, убит в Мексико от началото на годината, съобщи Франс прес, цитирана от БТА. Хавиер Валдес е бил журналист на свободна практика, сътрудник на АФП в щата Синалоа и кореспондент на в. \"Хорнада\" и в. \"Риодосе\", известен с разследванията си за трафика на наркотици в Мексико. Той е бил застрелян пред редакцията на в. \"Риодосе\", съобщава източник от съда. 50-годишният Валдес е бил застрелян в колата си от неизвестен брой въоръжени нападатели, съобщава Ройтерс.След убийството на Валдес международната организация \"Репортери без граници\" обяви Мексико за третата най-опасна за журналистите страна в света.Над 100 журналисти са били убити от 2000-та година насам, припомня организацията, цитирана от АФП. До февруари тази година броят им беше 99, но през месец март бяха убити още трима журналисти и един беше тежко ранен.През 2016 г. в Мексико бяха убити 11 журналисти и бяха нападнати над 400.", "date": "2017.05.16", "title": " Разследващ журналисти е убит в Мексико"}
{"url": "https://m.offnews.bg/news/Futbol_18793/Levski-Ludogoretc-v-efira-dnes_655649.html", "text": "17:30 Пирин – Верея Диема спорт18:30 ЕП до 17 години: Турция – Англия Евроспорт20:00 Левски – Лудогорец Диема спорт21:15 ЕП до 17 години: Испания – Германия Евроспорт21:45 Рединг – Фулъм Нова спорт22:00 Манчестър Сити – Уест Бромич Диема спорт 2", "date": "2017.05.16", "title": " Левски - Лудогорец в ефира днес"}
{"url": "https://m.offnews.bg/news/Kultura_33/15-godishniiat-Ivo-Hristov-izdava-4-ta-kniga-Pisha-za-smartta-zashto_655648.html", "text": "На ул. \"Люлякова\" в Радомир не открихме люляци, всъщност растат основно бурени. Бащата на младия писател Иво Христов ни посреща пред дома на семейството и ни води към първия етаж на двуетажната къща, където трябва да проведем интервюто. Макар че е само на 15 години, Иво тази седмица ще представи на широката публика своята 4-та книга. Романът му е озаглавен \"Календарът на живота\" и младежът с неприкрито задоволство ни разказа, че това е най-доброто, което е писал до сега.Срещата ни е в ранните следобедни часове, тъй като до обяд Иво е бил на училище. Когато не е е залегнал над учебниците, той пише и се вдъхновява за нови редове от срещите с приятелите си, но майка му бърза да го похвали, че музата му идва и от най-дребните неща. \"Вижда нещо красиво и веднага си го записва\", споделя Милена.Историята на Иво е необикновена по много причини, но е тъжна само заради една - диагнозата неврофиброматоза тип 2. Организмът на Иво е склонен да образува доброкачествени тумори. От 2014 година досега момчето е преживяло 4 мозъчни операции. След всяка е трябвало да прохожда отново. Но Иво не само ходи, той направо лети чрез своите разкази.Всичко започва през февруари 2014-та. Тогава е първата операция на Иво в \"Токуда\". Давали са му две седмици живот, но ето че 3 години по-късно стоим в хола на семейството в Радомир и обсъждаме новия му роман - \"Календарът на живота\", който ще бъде представен на 18 май в столичния клуб Onyx.В подкрепа на 15-годишния Иво на премиерата ще дойдат и много популярни личности като Наталия Симеонова, Момчил Степанов, Константин Трендафилов, Ники Станоев, а водещ ще бъде Даяна Христова.Иво започва да пише същата година, когато му казват, че ще живее две седмици. \"Влязох в църквата и се помолих да стана писател. Няколко часа по-късно започнах да пиша първия си разказ\", описва момента си на осъзнаване Иво. Но на нас това ни звучи като приказка за неволята - искаш нещо и го правиш. Такъв е Иво.В радомирската гимназия е с профил \"Информатика\". Разказа ни как сам иска да започне да прави кориците и предпечата за своите книги. Сигурно и ще го направи.\"Календарът на живота\" е четвъртата книга от младия писател. Зад гърба си той има  \"Животът не струва пари\" , \"Приятелите умират заедно\" и \"Тя е моя\".  Продажбите от книгите обаче са крайно недостатъчни той да се лекува, тъй като за животоспасяващите лекарства неговото семейство трябва да плаща близо 3500 лева месечно.\"За пръв път от 2 години ни дадоха 3 месеца почивка от хапчетата. Края на юни пак ще летим за Германия, а банковата сметка е празна\", споделя майката на Иво.Семейството на младия писател живее с горчивата истината, че Коледа е веднъж в годината, а именно тогава е времето, когато хората даряват най-много. Въпреки кампанията, която тече от 3 години, набирането на средства става все по-трудно. Държавата в лицето на Фонда за лечение на деца не помага. Видяхме отказа на ФЛД за лечението, за което Иво е кандидатствал.\"Когато трябва да избираш загуба на слуха и на второто ухо и експерименталното лечение, ще избереш второто\", каза Милена Димитрова. Друг, пети тумор, в момента тормози организма на младия автор. Но това отново не го спира, защото докато говорим за новия му роман, той вмъква в разговора, че на Коледа ще видим още от него.\"Мечтата ми е през декември да излезе и сборникът ми с разкази\" - и ни показа как ще изглежда корицата на бъдещата книга. Като бестселър.На въпросите ни Иво отговаря кратко, но не го отдаваме на нежелание да разговаря с нас, а на това, че интелигентните хора казват нещата с малко думи. На въпроса \"Как се бориш със съдбата?\", Иво ни казва \"Не ми е чак толкова трудно, просто давам напред\".Вдъхновение за писане Иво черпи от романите на Стивън Кинг. Питаме го какво прави, когато не пише. \"Чета, иначе няма как да стана по-добър\", е отговорът му.Сборникът с разкази \"Приятелите умират заедно\" е първата книга на Иво, а редакторката на писателя казва, че оттогава до днес той вече е с изграден собствен стил.Необичайно звучи 15-годишно момче да пише и да издава, още по-странно е жанрът му да са ужаси и трилъри. В книгите си Иво често пише за смъртта.\"Казвам, че тя е красива. На фона на всичко, което се случва във света, тя е един край на мъките. Пиша за смъртта, защото бях близо до нея. Не пиша за любовта, защото не мога да кажа нищо за нея. Засега.\"Майката на Иво първа е прочела новата \"Календарът на живота\". Синът на Милена нарича романа си \"моята изстрадана история\" и много от Иво може да бъде открито в редовете на книгата.Разговорът ни приключва с думите на Иво за новата му книга: \"Календарът на живота\" е добра книга, но ще напиша и по-добра\". Оставяме го, защото тази седмица го очаква голямо събитие.  той ще представи новия си роман. Който иска, ще може да си го купи, който иска ще може и да помогне на него и семейството му. Полезна информация за това как да го направите, може . ", "date": "2017.05.16", "title": " 15-годишният Иво Христов издава 4-та книга: Пиша за смъртта, защото я познавам"}
{"url": "https://m.offnews.bg/news/Politika_8/Karakachanov-smeni-naj-visshiia-chinovnik-v-MO_655667.html", "text": "Военният министър Красимир Каракачанов е уволнил постоянния секретар на отбраната Румен Василев, научи OFFNews от източници в Министерството на отбраната. Това е най-висшият цивилен пост в министерството с 4-годишен мандат.През кабинета на постоянния секретар се очаква да преминат модернизационните проекти като този за купуването на нови изтребители. По информация на OFFNews Василев е освободен без предизвестие на основание на Закона за държавния служител, а заповедта на министъра е подписана на 15 май. Василев ще трябва да възстанови и получените за времето на престоя си получената сума за представително облекло и ще му бъдат изплатени четири дни неизползван платен годишен отпуск.Сагата около назначенията по върховете на МО започна при служебното правителство, когато министърът на отбраната , назначения от второто правителство на Бойко Борисов постоянен секретар на отбраната Добромир Тотев. Официално се твърдеше, че поводът за смяната на Тотев е изтичането на мандата му. Този ход на служебния министър срещна критика, тъй като се смята, че постоянният секретар на отбраната би трябвало да бъде назначен от редовното правителство.Очаквано това беше и първата голяма рокада, която направи новият военен министър.За момента не е ясно кой ще заеме мястото на Василев. Законът за отбраната предвижда новоназначеният постоянен секретар на отбраната да бъде избран \"след подбор\" от кандидати и след съгласуване с премиера. Неофициално се смята, че фаворит за поста е директорът на дирекция „Управление на човешките ресурси“ Антон Ластарджиев. В мандата на служебното правителство той имаше търкания със Стефан Янев и назначения от него постоянен секретар на отбраната. Ластарджиев подаде молба за напускане, която обаче не беше одобрена от министъра. ", "date": "2017.05.16", "title": " Каракачанов смени най-висшия чиновник в МО"}
{"url": "https://m.offnews.bg/news/Knigi_18808/Portugalskiiat-Kafka-Gonsalo-Tavaresh-idva-v-Sofiia_655681.html", "text": "За него казват, че е „откритие” и „роден гений”, а самият Жозе Сарамаго признава, че книгите на Гонсало Тавареш разчупват традиционните граници на въображението.Всепризнат като едно от светилата на новата португалска белетристика, Тавареш ще се срещне със софийската публика на 25 май от 18:00 ч. в литературен клуб „Перото”. Повод за гостуването е първото българско издание на блестящата епическа поема „Пътуване до Индия”, намерила място в списъка „Топ 25 на португалската литература”.Книгите на „португалския Кафка” са преведени в повече от 50 страни. Романът „Йерусалим” намира място в португалско издание на „1001 книги, които трябва да прочетеш, преди да умреш” редом с творби на Джон Банвил и Филип Рот. „Пътуване до Индия“ е иронично прекосяване на митологични пространства, дирене на онази обетована земя за душата, където един уморен от собствената си апатия Запад си представя, че ще се върне, докато не открие като Блум, героя на Джойс, че нейните „гуру“ са най-обикновени и съмнителни продавачи на илюзии като всички останали.Не пропускайте изключителната възможност да се запознаете с Гонсало М. Тавареш, един от най-бляскавите умове на днешна литературна Европа.", "date": "2017.05.16", "title": " „Португалският Кафка” Гонсало Тавареш идва в София"}
{"url": "https://m.offnews.bg/news/Sviat-_12/Ukrajna-s-novi-sanktcii-sreshtu-Moskva-spira-ruskiia-Fejsbuk-i-Kas_655670.html", "text": "Украйна въведе днес нови санкции срещу Русия във връзка с обвиненията, че Москва подкрепя сепаратисткия бунт в източните украински региони - Киев блокира за гражданите си достъпа до ред популярни интернет услуги, предлагани от руски доставчици, предаде Франс прес, цитирана от БТА. Оповестени с указ, поместен на президентския сайт, тези мерки обхващат по-специално социалната мрежа ВКонтакте, често наричана \"руския Фейсбук\" и наброяваща по нейни данни 15 милиона потребители в Украйна, мрежата Одноклассники и сайта Mail.ru. Става дума за три дружества, контролирани от руския милиардер Алишер Усманов.Санкциите са насочени и срещу групата Яндекс, чиито акции се търгуват в Ню Йорк - тя притежава популярна търсачка и е развила множество услуги, например агрегатор на материали от печата и картография.Блокиран е не само достъпът до услугите й в Украйна - замразени са и активите й в тази страна, а търговските и финансовите й операции са ограничени.Мерките, предприети от президента Петро Порошенко, обхващат и антивирусните програми на \"Лаборатория Касперски\". Те разширяват санкциите срещу Москва, наложени след анексията на Крим през 2014 г., последвана от конфликта с проруските сепаратисти в Донбас, получаващи според Киев военна подкрепа от Русия.За три години конфликтът е взел вече над 10 000 жертви, напомня АФП.Разширеният списък съдържа имената на 1228 физически и 468 юридически лица от Русия, сред които редица телевизии и авиокомпанията \"ЮТеър\". Включени са депутати от Държавната дума, журналисти, съдии от Конституционния съд, уточнява ТАСС, като се позовава на пресслужбата на президентската канцелария в Киев.", "date": "2017.05.16", "title": " Украйна с нови санкции срещу Москва, спира \"руския Фейсбук\" и \"Касперски\""}
{"url": "https://m.offnews.bg/news/Kultura_33/Portugalskiiat-dramaturg-Pedro-Ejrash-pristiga-u-nas-za-da-gleda-svoi_655678.html", "text": "Авторът на пиесата „Писмо до Касандра“ Педро Ейраш лично ще гледа представлението на 18 май в театър „Българска армия“.Традиционнитe награди \"МаксиМ\" за постижения в театралното изкуство, които тази година се проведоха за 25-ти път в театъра на армията, отличиха именно двамата актьори в категориите “Водеща женска роля“ и „Водеща мъжка роля“ за Вера и Жозе в \"Писмо до Касандра\".Произведението на Педро Ейраш е пиеса за любов. Тя изправя лице в лице двама влюбени, разделени на стотици километри един от друг от война. Съвременна война, неназована, нелокализирана, нелогична и непочтена, мръсна война, която грабва млади невинни момчета, изкормва сетивата им, прави ги ...По професия авторът на пиесата е професор по португалска литература в Университета в родния си град. Автор е на пиесите „Преди гущерите“, „Ухание на ябълка“, „Писмо до Касандра“ както и на романите „Шепа пръст“, „Трите желания на Октавио К.“, „Лечението“, „Бах“, „Преоткритите писма на Фернандо Песоа“ и есетата „Да забравим Фауст“, „Изкушения“, „Иконите на Андрей“, „Съзвездия“, „Платон в Ролс Ройс“.Пиесите му са преведени, четени и поставяни в Белгия, Бразилия, България, Гърция, Испания, Кабо Верде, Португалия, Румъния, Словакия, Франция.На 17 май Ейраш, който е бил в България за първи път през 2015 г. като гост на Литературния фестивал в НДК, ще изнесе и лекция в СУ „Св. Климент Охридски“. Посещението му в страната е по покана на Португалския културен институт.", "date": "2017.05.16", "title": " Португалският драматург Педро Ейраш пристига у нас, за да гледа своя пиеса"}
{"url": "https://m.offnews.bg/news/Futbol_18793/Zastreliaha-fen-po-vreme-na-derbi-v-Arzhentina-video-i-snimki_655679.html", "text": "Футболът в Аржентина беше разтърсен от ново шокиращо насилие, след като един фен бе убит, а друг се бори живота си при атака на привърженик от противниковия отбор.17-годишният запалянко на Нюелс Олд Бойс е стрелял по седящите до него, докато наблюдавали сървавото местно дерби на стадион \"Марсело Биелса\" срещу Росарио Сентрал, което завърши 3:1 в полза на гостите.Хулиганът е застрелял 44-годишен мъж в сърцето и въпреки помощта на съседите си по седалка, жертвата е починал на път към болницата.По време на злополуката тежко е пострадала и жена, която е ранена в главата. Стрелецът е арестуван от местната полиция.Дербито бе белязано с неприятни инциденти и на терена. Един от страничните съдии в двубоя бе нацелен в главата с предмет хвърлен от публиката, а вратарят Диего Родригез се размина с жесток инцидент с метални тръби.Това е пореден случай на брутално насилие в държавата, която в последно време има сериозни проблеми с агресията на феновете.По-рано през този сезон, привърженик бе убит на стадиона по време на дербито между Атлетико Белграно и Талерес.", "date": "2017.05.16", "title": " Застреляха фен по време на дерби в Аржентина (видео и снимки)"}
{"url": "https://m.offnews.bg/news/Futbol_18793/Aktciia-v-Beroe-Van-bezdushnitcite-iskame-si-Ilian-Iliev_655680.html", "text": "Загубата 0:3 от Ботев в Пловдив отприщи бясно недоволство сред хилядите привърженици на Берое. Те поискаха моментална чистка на всичко живо, което взима хубави заплати в клуба. И моментално връщане на треньора Илиан Илиев, спечелил първата купа в историята.\"Вън бездушниците! Старши, върни се у дома!\", написа един от феновете на Берое.\"Това е правилното решение. Но доста хора нямат интерес от правилно решение в този момент\", подкрепи го друг.За проблеми между Илиан Илиев и фактори в ръководството потвърди трети запалянко от Стара Загора.\"За съжаление, има хора, които на първо място поставят омразата си и много бързо забравят радостта, която са изпитали и която са чакали десетилетия наред! Срам!\", написа той.\"Беше писано да се случи, старши, толкоз много съвпадения по едно и също време ясно говорят, ама като има инати и проклети хора ето до къде я докарахме като вървим срещу съдбата си. Успех ви желаем от сърце!\", оптимист беше обаче друг запалянко на Берое в дискусия.Припомняме, отборът започна сезона с Александър Димитров, но го смени с Ферарио  Спасов. Въпреки това резултати липсват. И то на фона на финансовия рай за Берое, осигурен от държавните ТЕЦ.", "date": "2017.05.16", "title": " Акция в Берое: Вън бездушниците, искаме си Илиан Илиев"}
{"url": "https://m.offnews.bg/news/Evropa_18764/EK-odobri-Mariia-Gabriel-za-evrokomisar-i-j-dade-resor-Tcifrovizatcii_655690.html", "text": "Председателят на Европейската комисия Жан Клод Юнкер обяви намерението си да възложи на Мария Габриел, кандидата за комисар от България, отговорността за цифровата икономика и цифровото общество.Юнкер проведе днес събеседване с Мария Габриел - кандидатът, предложен за поста на еврокомисар от българското правителство, който трябва да замени бившия член на Комисията Кристалина Георгиева.Въз основа на това събеседване председателят Юнкер потвърди компетентността на Мария Габриел съгласно изискванията на член 17, параграф 3 от Договора за Европейския съюз (ДЕС) да кандидатства за комисарския пост. Освен това той обяви своето намерение да ѝ възложи отговорността за цифровата икономика и цифровото общество.Комисарят по въпросите на цифровата икономика и цифровото общество ще подкрепя изпълнението на стратегията за цифровия единен пазар, която Европейската комисия прие през май 2015 г. и по която тя представи междинен преглед на 10 май.Габриел трябва да допринесе за постигането на цифров единен пазар, който ще спомогне да се положат основите за цифровото бъдеще на Европа, което включва телекомуникационни мрежи от континентален мащаб, трансгранични цифрови услуги и вълна от иновативни стартиращи европейски предприятия.В писмо за определяне на ресора, което председателят Юнкер изпрати днес на Мария Габриел, са посочени нейните основни задачи и отговорности като комисар по въпросите на цифровата икономика и цифровото общество.Комисарят, отговарящ за цифровата икономика и цифровото общество, ще допринася за проекти, които се направляват и координират от заместник-председателя Андрус Ансип, отговарящ за цифровия единен пазар, и заместник-председателя Юрки Катайнен, отговарящ за работните места, растежа, инвестициите и конкурентоспособността.Председателят Юнкер информира също така министър-председателя Борисов за ресора, койтовъзнамерява да възложи на Мария Габриел.От процедурна гледна точка новият член на Европейската комисия от Република България се назначава от Съвета на ЕС по взаимно съгласие с председателя на Комисията, след консултация с Европейския парламент (член 246, втора алинея от Договора за функционирането на Европейския съюз). Освен това междуинституционалното Рамково споразумение за отношенията между Европейския парламент и Европейската комисия предвижда председателят на Комисията да „разгледа задълбочено“ резултатите от консултацията с Европейския парламент, преди да даде съгласието си относно решението на Съвета да назначи новия комисар.Днес председателят Юнкер изпрати писмо до председателя на Европейския парламент Антонио Таяни, с което го информира за намерението си да възложи на Мария Габриел отговорността за цифровата икономика и цифровото общество. Копие от посоченото писмо е изпратено до Джоузеф Мускат, министър-председател на Малта, която в момента изпълнява ротационното председателство на Съвета на Европейския съюз.От момента, в който Съветът се обърне официално за консултация към Европейския парламент, Мария Габриел ще стане кандидат за член на Европейската комисия. Тя ще има право да се допита до съответните служби на Комисията за подготовката на своята размяна на мнения с Европейския парламент. Преди назначаването ѝ от Съвета, по взаимно съгласие с председателяна Комисията, тя няма да участва в заседанията на колегиума.", "date": "2017.05.16", "title": " ЕК одобри Мария Габриел за еврокомисар и й даде ресор \"Цифровизация\" (видео)"}
{"url": "https://m.offnews.bg/news/Temida_18762/VAS-reshi-che-tcenite-na-vinetkite-ostavat_655693.html", "text": "Върховният административен съд (ВАС) остави в сила цената на винетките. Решението на петчленния състав е окончателно и не подлежи на обжалване, но е подписано с особено мнение от докладчика, съобщиха от съда.Миналия юли магистратите отмениха тарифите, но .На първа инстанция постановлението на Министерския съвет, с което се одобряват промените в новата тарифа, беше атакувано от няколко неправителствени организации, а  ѝ като незаконосъобразна с мотивите, че не са спазени разпоредби от Закона за нормативните актове.От държавното обвинение тогава представиха като довод факта, че проектът за новата цена на винетките не е публикуван за обществено обсъждане, което е в противоречие със Закона за нормативните актове (ЗНА) и Административнопроцесуалния кодекс (АПК) и отсъстват и мотиви. Според ВАС обаче нормите в ЗНА са спазени, \"поради което обжалваният нормативен акт е издаден при спазването на изискванията и предписанията на Закона за нормативните актове и поради това е законосъобразен.\" ", "date": "2017.05.16", "title": " ВАС реши, че цените на винетките остават"}
{"url": "https://m.offnews.bg/news/Protesti_17652/V-13-iia-den-na-novata-vlast-parvi-ekoprotest-shte-brani-Chernomorie_655674.html", "text": "Само 13 дни след като третият кабинет на Бойко Борисов пое властта, еколози се вдигат на протест срещу действията на парламентарните групи на ГЕРБ и \"Обединени патриоти\". Повод стана една от първите законодателни инициативи на новото Народно събрание - за промяна в Закона за опазване на земеделските земи, която дава още 3 години за застрояване на земите с променено предназначение. Довечера пред Народното събрание ще се проведе протестна демонстрация под надслов . Началният час е 18:30. В съобщение до медиите от \"Зелените\" посочват, че законопроектът е представен по \"циничен начин\" заради записаните мотиви, че е насочен към дребните собственици и семейства със среден и нисък доход. Еколозите показаха и справка със заменки от 2010 година, която показва кой ще се облагодетелства от промените в Закона за опазване на земеделските земи. Сред списъка от заменени земеделски земи на обща площ 450 000 декара се открояват:Голяма част от заменените имоти вече са с променено предназначение, но тъй като повече от 6 години не е започнало строителство, на 23 май 2017 г. трябва отново да станат земеделски земи. Именно за да се заобиколи тази норма, близките до властта олигарси са си поръчали експресно гласуване на закона, казват от \"Зелените\" в позицията си и допълват: Протестът има и няколко искания:1. Вносителите да оттеглят законопроекта.2. Министерството на земеделието и храните да публикува справка за всички имоти, които ще възстановят земеделското си предназначение и да прогласи решенията за промяна на предназначението им за загубили правно действие.3. Министерството на земеделието и храните да уведоми общините, на чиято територия се намират тези имоти, и да ги предупреди, че за тях не могат да издават разрешителни за строеж, преди да се извърши нова промяна на предназначението.4. Министерството на земеделието и храните да уведоми Министерство на околната среда и водите, както и РИОСВ, на чиято територия има такива земи, за загубата на валидност на решенията за промяна на предназначението на земята и възстановяването на земеделското ѝ предназначение с оглед правилното процедиране на инвестиционни намерения на тези земи.", "date": "2017.05.16", "title": " В 13-ия ден на новата власт - първи екопротест ще брани Черноморието"}
{"url": "https://m.offnews.bg/news/Tehnologii_18759/Niama-informatciia-za-postradali-darzhavni-organi-ot-virusa-WannaCry_655688.html", "text": "За момента няма информация за това зловредният софтуер WannaCry да е засегнал органи на държавната администрация. От Държавната агенция \"Електронно управление\" съобщиха, че към днешна дата в Националния център за действие при инциденти в информационната сигурност CERTbg няма постъпила информация за засегнати държавни институции.Центърът е предупредил за съществуващите уязвимости, които са използвани впоследствие от WannaCry. Експертите са отправили и предупреждения за възможни атаки, а също така и съвети за предпазване от тях. Още през март до административните органи са изпратени препоръки за предприемане на конкретни действия по блокиране на всички версии на SMB върху всички гранични мрежови устройства чрез затваряне на съответните портове.От 15 май в рамките на CSIRTs Network (мрежата е създадена в съответствие с изискванията на Директивата за сигурност на мрежите и информационните системи) държавите членки на ЕС обменят информация за наличие или отсъствие на инциденти, механизмите на разпространение на „WannaCry”, както и за информационните кампании и за превантивните мерки.От CERTbg напомнят, че дейностите по превенция и за повишаване на устойчивостта на мрежите и информационните системи са прерогатив на отделните административни органи.Вече се появи информация за засегнати компютри в София и Варна, но не е потвърдено това да е станало в държавни институции. Още в понеделник беше съобщено, че ведомство е засегнато от удара, но към момента това не е потвърдено официално. ", "date": "2017.05.16", "title": " Няма информация за пострадали държавни органи от вируса WannaCry"}
{"url": "https://m.offnews.bg/news/Zvezdi_18810/Plazna-poredniiat-sluh-za-smartta-na-Avril-Lavin_655668.html", "text": "На 15-годишнината от излизането на хита на Аврил Лавин - Complicated, в интернет отново плъзна слух, че певицата е мъртва.Потребител на Twitter, който твърди, че е 17-годишен ученик, написа, че Лавин се е самоубила в края на 2003 година, когато е Конспиративната теория твърди, че Аврил починала в разгара на популярността си, затова звукозаписната ѝ компания е наела двойничката Мелиса Вандела.Теорията се появява няколко пъти през последните години. Тези, които вярват в нея, подкрепят твърденията си с несъответствия в цвета на кожата на звездата, челюстта, очите, както и почерка ѝ.Лавин е активна в социалните мрежи, като последната й публикация е поздрав за Деня на майката. Коментарите отдолу гласят „Мелиса, с теб сме“, „Честит ден на майката, Мелиса“ и т.н.", "date": "2017.05.16", "title": " Плъзна поредният слух за смъртта на Аврил Лавин"}
{"url": "https://m.offnews.bg/news/Tenis_18788/Igrivata-Masha-Sharapova-kam-zhurnalist-Zhenen-li-si-video_655686.html", "text": "Бившата половинка на Григор Димитров - Мария Шарапова, отговори по предизвикателен начин на неудобен въпрос по време на една от пресконференциитена тенис турнира от сериите \"Премиум 5\" в Рим.Рускинята се класира за втори кръг, след като победи Кристина Макхейл и очаква Миряна Лучич-Барони в столицата на Италия. Към края на пресконференцията Шарапова бе попитана дали се наслаждава на времето, прекарано в Рим, въпреки че е без гадже, с което да се разхожда по улиците.Тенисистката отказа да коментира и шеговито попита любопитния италиански репортер дали е женен.Бившата на Гпригор Димитров победи на старта американката Кристина Макхейл с 6:4, 6:2. За Маша това беше първи мач във Вечния град от 2015-а година насам, когато тя спечели турнира.Успехът гарантира на Шарапова място в квалификациите на Уимбълдън. Ако стигне поне полуфинал във вечния град, рускинята ще си гарантира място в основната схема в „Ол ингланд клъб”.", "date": "2017.05.16", "title": " Игривата Маша Шарапова към журналист: Женен ли си? (видео)"}
{"url": "https://m.offnews.bg/news/Sviat-_12/Zaharova-Ne-chetete-amerikanski-vestnitci-te-stavat-samo-za-drugi-tc_655682.html", "text": "Не четете американски вестници. Те могат да се използват за други цели, но не ги четете. Това заяви говорителят на руския външен министър Сергей Лавров Мария Захарова във Фейсбук. Захарова обяви, че след като кацнала в Мадрид и включила телефона си, получила десетки SMS-и със запитвания относно информацията, че американският президент Доналд Тръмп предал секретни данни на Лавров за \"Ислямска държава\", както написа \"Вашингтон пост\". \"Приятели, пак ли сте се начели на американски вестници? Те не трябва да се четат. Могат да се използват за други цели, но не трябва да се четат - в последно време това вече не е само вредно, но и опасно\", написа Захарова. \"Напомням ви, че на 11 май ви предупредих - американските медии след няколко дни са планирали да пуснат \"сензация\" за срещата между Лавров и Тръмп. Наистина, идеята беше да се украси тази новина с не по-малко \"секретни\" снимки от срещата, което трябваше да придаде на поредния фейк достоверност. Но тази част от плана на информационната кампания разрушихме, като публикувахме снимките, както се изисква по всички закони на професионалната етика\", допълни тя. Тръмп и Лавров се срещнаха във Вашингтон миналата седмица. Според американската медия по време на срещата Тръмп е споделил с Лавров класифицираната информация. От Белия дом веднага опровергаха написаното от \"Вашингтон пост\". ", "date": "2017.05.16", "title": " Захарова: Не четете американски вестници, те стават само за други цели"}
{"url": "https://m.offnews.bg/news/Futbol_18793/Zvezdite-na-Man-IUnajted-gubiat-38-miliona-paunda-bonusi-ako-ne-biiat_655685.html", "text": "Футболистите на Манчестър Юнайтед ще загубят общо 38 милиона паунда бонуси, ако не победят Аякс във финала на Лига Европа. Новината е на \"Таймс\", така че може да се вярва на 100 процента.Почти всички играчи на Жозе Моуриньо получават 25% намаление на заплатите, ако не играят в Шампионската лига. Така е през този сезон, но победа над Аякс ще им гарантира връщане на загубените пачки от есента.Правилото е желязно и важи за всички футболисти, които се разписват срещу над 20 000 паунда на седмица. По тази причина миналото лято клубът окастри с общо 28 милиона лири заплатите на 22 играчи.Правилото не засегна новите попълнения Пол Погба, Златан Ибрахимович, Хенрик Мхитарян и Ерик Байи. Но при провал във финала четиримата ще се простят с общо 9 милиона лири от новия сезон.Мярката не лови защитниците Тимъти Фосу-Менса и Аксел Туанезбе. Направо да ги оплачеш, двамата са единствените със заплати под 20 000 паунда на седмица.Ще пострада и гигантският договор на Юнайтед с \"Адидас\", ако тимът пак не играе в Шампионската лига. \"Червените дяволи\" ще се простят с 30 процента от чудовищните 75 милиона паунда годишно от немския концерн.На този фон смешна изглежда отборната премия от 1 милион паунда при успех над Аякс, която също може да бъде спестена на футболистите на Моуриньо. Да му мислят!Финалът на Лига Европа е на 24 май във Стокхолм.", "date": "2017.05.16", "title": " Звездите на Ман Юнайтед губят 38 милиона паунда бонуси, ако не бият Аякс"}
{"url": "https://m.offnews.bg/news/Tehnologii_18759/Karta-pokazva-v-realno-vreme-kade-udria-WannaCry_655696.html", "text": "Интерактивна карта показва в реално време къде вирусът WannaCry продължава да нанася щети. Картата е създадена от човека, който  разпространяването на вируса, като регистрира домейн. Изследователят Маркъс Хътчинс е успял да направи списък с IP-адресите им и карта на заразяването. ", "date": "2017.05.16", "title": " Карта показва в реално време къде \"удря\" WannaCry"}
{"url": "https://m.offnews.bg/news/Obshtestvo_4/Tramvaj-do-metroto-v-Mladost-3-gotviat-i-6-linii-s-elektrobusi_655687.html", "text": "Трамвай от Семинарията до Дървеница и по бул. \"Копенхаген\" в Дружба до метростанция 18 в \"Младост\" предвижда инвестиционният план на Столичния електротранспорт до 2020 г. Прогнозната стойност на първия проект е 10 605 000 лв. без ДДС, а на втория - 13 940 000 лв. пак без ДДС. Идеята на Столичната община с доизграждането на бул. \"Копенхаген\" да бъде удължено трасето на трамвай 23 не е нова, но досега не бе включвана в инвестиционните планове до 2017 г. Мотрисите ще изпълняват функцията на довеждащ транспорт до метростанцията в \"Младост 3\". В плана, който трябва да бъде гласуван от СОС в четвъртък, са предвидени и 8 нови тролейбусни линии. Те са по ул. \"Хан Кубрат\" и \"Адам Мицкевич\", по \"Бяла черква\" - \"Фритьоф Нансен\" - \"Патриарх Евтимий\", по \"Тодор Каблешков\" и бул. \"България\", по бул. \"Добринова скала\" от \"Захари Стоянов\" до \"Царица Йоанна\", по \"Г.М.Димитров\" - \"Симеоновско шосе\", от бул. \"Сахаров\" до \"Младост\" 2, по бул. \"Владимир Вазов\" до ул. \"Локомотив\". ", "date": "2017.05.16", "title": " Трамвай до метрото в \"Младост\" 3, готвят и 6 линии с електробуси"}
{"url": "https://m.offnews.bg/news/Politika_8/Viktor-Lilov-Izkliuchvaneto-mi-razrushava-DEOS-i-protcesat-e-neobrati_655684.html", "text": "- Г-н Лилов, разкажете защо бяхте изключен от партия ДЕОС? - Поводът е изключително формален. Но истинската причина да бъда изключен е, че започнах да работя за ДЕОС, опитах се да започна да изграждам организацията, започнах да я насочвам в посока и на мястото, което би трябвало да бъде заето от една истинска либерална партия. Има едно много просто обяснение защо всичко това се случи и то не е свързано с никакви конспиративни теории, с никакви схеми и то е много просто нещо – това беше един затворен клуб, малка затворена общност от хора, които бяха вложили много усилия в развитието на организацията, но хора, които не разбирах, че са се превърнали в затворена общност. - Аз ще ви кажа какъв е механизмът, по който функционира една затворена общност и вие ще прецените последващата реакция. Една затворена общност изгражда вътре между членовете си много висока степен на доверие, там нито една грешка не е възприемана като грешка и всичко обикновено се прощава и толерира. Едновременно с това тя изгражда висока степен на недоверие към външни хора и когато външен човек не е приет в тази затворена общност, попадне в нея, той не получава никакъв кредит на доверие, напротив всяко негово действие се следи изключително внимателно. - Аз на практика бях външният човек в тази организация, въпреки че много хора идентифицират ДЕОС с мен. Аз не съм заемал никаква оперативна функция в тази организация, нито съм вземал решения. Единственото нещо, което съм правил за организацията, е стратегическо планиране. - Конкретният случай беше следният. Непосредствено преди изборите цялото старо ръководство подаде оставка. Един месец преди това оставка подаде председателят на партията Емил Георгиев, след като вече се знаеше, че ще има избори – на 7 януари. За мен това бяха действия с висока степен на безотговорност по отношение на организацията. Но аз никога не съм отправял тази забележка към тях. Аз бях единственият кандидат за председател на партията и смятах, че е много важно ДЕОС да участва в изборите. Смятах, че ДЕОС има стратегическа роля в участието на тези избори. Както видяхте, това действително стана и ДЕОС стана един от коалиционните партньори, който направи възможно участието на „Да България!“ в изборите. Към момента на подаването на оставки обаче този факт все още не беше известен. Когато направихме процедурата по вътрешен избор на кандидатите, се случи нещо, което аз не очаквах и то беше, че председателят, който си беше подал оставка, влезе в кандидатурите за листите и ги поведе, той застана начело. Аз поставих това нещо под въпрос. Аз бях на пето място в тези листи и това предизвика една съвсем обяснима реакция у мен и аз зададох въпрос – вие смятате ли че, аз съм истинският лидер на тази организация, тъй като в номинациите аз виждам, че има човек, който е бил председател, подал си е оставката затова, че не се е справил с това да разшири организацията и структурите й. - Те казаха – „Не, подкрепяме те, имаме ти доверие и т.н“. Но всъщност една организация с двама лидери не може да функционира. - Не , не е председател. Той дори на събранието, на което ме изхвърлиха от партията, гласува против това изхвърляне. Но всъщност той беше човекът, който можеше да спре целия този процес. На първо място като се оттегли от участие в листите и от участие в изборите. Просто защото той с оставката си преди изборите, както и Управителният съвет с оставката си, показаха, че те не са готови да водят партия. Едновременно с това, когато се разбра, че ДЕОС става коалиционен партньор с „Да България!“, изведнъж тези хора промениха поведението си. Те се включиха в изборите, Емил беше най-активен и водеше една силна преференциална кампания в листата, в която той участваше. - На практика да. И тук обвинението ми е следното… То не е обвинение дори, а въпрос на морал е - когато кажеш, че се оттегляш от политиката, действително да се оттеглиш, а не да влезеш обратно в листите. И всъщност това присъствие на двама лидери в една и съща организация създаде разрив.- По неформален начин да. Той на практика се върна като неформален лидер в ДЕОС и разруши единството.- Аз ви казах какъв процес се разви и той е процес на групова динамика. Много устави на партии отчитат опасността от развитие на подобни процеси и гарантират възможността на председателя на партията да заема лидерското място и в кандидатски листи. Понякога председателите трябва да вземат непопулярни решения за членовете на партията, но те са съобразени с дългосрочни цели, които невинаги са видими за всеки от членовете на партията. - Той беше пасивен през цялото време. От него аз не съм получил критика, включително, както ви казах, той гласува против изключването ми. Но хората от стария Управителен съвет бяха останали с чувство, че организацията е тяхна собственост, че те трябва само да вземат решения, независимо дали са в оставка или не, нямаха яснота на целите, не знаеха накъде водят организацията, но имаха претенциите тя да е под техен контрол и това доведе до огромен разрив. - Става въпрос за едно предложение на меморандум за корекция на коалиционното споразумение. ДЕОС беше неравнопоставен в коалиционното споразумение и нямаше право на вето. Тази неравнопоставеност създаваше напрежение, естествено, и имахме решение в организацията да защитим позицията на ДЕОС, като предложим на коалиционните партньори промени в споразумението. Това споразумение създаде всъщност едно такова напрежение. Аз се бях опитал да защитя интересите на организацията, може би това е един въпрос, свързан с коалиционна култура.- Те не харесаха, че съм изпратил писмо до един от коалиционните партньори, без да кажа на другия. Но това са подробности. Това е само едно основание, не е реална причина, а конфликт.- На практика да. Единият беше неформален лидер, другият формален. - В момента има двама съпредседатели – единият е в София, другият е в чужбина в момента. Не знам, честно казано, какво ще се случи с тази организация, защото според мен непремерените действия на Надзорния съвет, това абсолютно необосновано решение, което той взе, в момента разрушава ДЕОС и мисля, че процесът е необратим. - Той вече бе проведен този избор в събота и бяха избрани двамата съпредседатели – Иван Господинов и Александър Петров. - Да, те ще продължат да управляват като председатели партията.- Трудно ми е да кажа в момента. На практика в България няма друга формация с либерална идентичност. Така че аз засега няма да имам интерес да се включвам в каквито и да било други организации. Аз съм член на сдружение \"Граждански съвет\", така че единственото нещо, което мога да правя оттук-нататък, е да работя за изграждането на една по-добра коалиционна култура и една платформа за създаване на бъдеща коалиция от продемократични партии. - Не, ДЕОС затръшнаха вратата по такъв начин, че на практика разрушиха цялата сграда. - Не съм разочарован, как да кажа. Аз с подобни хора, които действат по такъв тоталитарен начин няма как да сме заедно, така че не говорим за разочарование, а за неоправдани очаквания и за поведение, което рязко се различава с декларираните ценности.", "date": "2017.05.16", "title": " Виктор Лилов: Изключването ми разрушава ДЕОС и процесът е необратим"}
{"url": "https://m.offnews.bg/news/Sviat-_12/Isliamska-darzhava-planira-napadeniia-nad-ruski-voenni-korabi-kraj-B_655689.html", "text": "Турското разузнаване е получило информация за потенциални атаки от бойци на \"Ислямска държава\" срещи руски военни кораби, преминаващи през Босфора, съобщава \"Хабертюрк\", цитиран от ТАСС. По информация на турското издание групировката планирала да нападне плавателните съдове с РПГ или дългоцевно оръжие, когато те преминават близо до сушата. Турската полиция е идентифицирала местата, от които могат да бъдат извършени нападенията и е подсигурила охраната им. Наред с това всеки преминаващ към Черно или Средиземно море руски кораб е придружаван от хеликоптер и лодки на бреговата охрана. ", "date": "2017.05.16", "title": " \"Ислямска държава\" планира нападения над руски военни кораби край Босфора"}
{"url": "https://m.offnews.bg/news/Politika_8/Radev-svikva-KSNS-zaradi-zaplahi-za-natcionalnata-sigurnost_655699.html", "text": "Президентът Румен Радев свиква на 30 май заседание на Консултативния съвет за национална сигурност (КСНС). Темата на заседанието е „Рискове и заплахи за националната сигурност на Република България и необходими мерки за нейното укрепване“.Това е първият КСНС, който държавният глава свиква от встъпването му в длъжност. През април лидерът на БСП Корнелия Нинова обяви, че Радев се е съгласил с предложение на социалистите да свика КСНС на тема демографска политика. ", "date": "2017.05.16", "title": " Радев свиква КСНС заради заплахи за националната сигурност"}
{"url": "https://m.offnews.bg/news/Kultura_33/Noshtta-na-muzeite-shte-se-provede-na-20-maj-programa_655691.html", "text": "Тринадесетото издание на Европейската нощ на музеите ще се проведе тази събота, 20 май.Както всяка година, близо 50 музея в столицата ще отворят врати след залез, за да покажат най-интересните си колекции. Фантастични герои ще бродят из „Националния етнографски музей” в нощта на музеите. В тях ще се превъплътят известни български косплейъри. пл. „Александър I“ №115 ч. - 24 ч. бул. „Цариградско шосе“ №73Демонстрация на създаване и принтиране на 3D модели на човешки кости; Оценка на телесния състав чрез биоимпедансен анализ (презентация на метода и измервания на посетителите след предварително записване).ул. „Съборна” №2Лятно киноул. „Черковна“ №92 на проф. д-р Людмил Георгиев (25 години НБУ)ул. „Монтевидео“ №21пл. „Бански“ №1проф. Виктор Чучков и студенти от НМА „Проф. Панчо Владигеров“ул. „Якубица“ №10пл. „Княз Александър І“№1пл. „Св. Александър Невски“ул. „Лъчезар Станчев“ №7Изложбата представя едни от най-известните чехи, дошли в следосвобожденска България и работили за нейния просперитет.ул. „Московска“ №5ул. „Ген. Гурко“ №1Непоказани минерални образци от фондовете на музеябул. „Черни връх“ №4Бояна, ул. „Витошко лале“ №16бул. „Драган Цанков“ №24документални филми (българско съвременно изкуство)ул. „Георги С. Раковски“ №124ул. „Шипка“ №1Божидара Велчева, музикално изпълнение. Изпълнения: „Житенатапитка“, „Vox Orphikus“, „Арте либера“ и др.ул. „Опълченска“ №66ул. „Цар Самуил“ №43документални филми (българско съвременно изкуство)ул. „Будапеща“ №1ул. „Проф. Боян Каменов“ №3ул. „Врабча“ №12Бул. „Иван Денкоглу“№42ул. „Монтевидео“ №21ул. „Св.Св. Кирил и Методий“ №24Изложби:базар за фотографиябул. „Васил Левски“№57ул. „Цар Самуил“ №4718 ч. - 24 ч.бул. „Янко Сакъзов“ №15ул. „Цар Самуил“ №34ул. „Хан Крум“ №4абул. „Александър Стамболийски“ №17ул. „Гладстон“ №51Аул. Христо Белчев 17площад „Журналист”ул. Цанко Церковски” № 36ул. Славянска 34ул. „Г.С. Раковски“ № 183 АДКИ на Министерство на Външните работи ул. „Алфред Нобел“ № 2пл. „Независимост“ – Ларгоул. „Георги С.Раковски“ №120 (ъгъла с ул. „Хан Крум“)куратор проф. Аксиния Джуровапредставяне на графични техникиул. „Цар Самуил” №49Любена Фокс и Тибо Барер - класическата живописул. „Денкоглу“ №30ул. „Леге“ №3ул.\"Любен Каравелов\" №38Изложба на черно-бели плакати на големия български илюстратор и плакатист Асен Старейшински (1935 – 1991). Те са от първото и единствено издание в България на романа „Алфануи открива света“ от Рафаел Санчес Ферлосио (от 1969 г.) и са включени в най-новото издание на книгата в Испания.ул. \"Св.София\", № 3Изложбата „Български дизайн 2017“ - 1, 2 и 3 етажИзложба „100 настроения на морето“ Страхил Ненов, морски пейзажи, сух пастел - 4 етаж11.00 – 24.00 работно време в Нощта на музеитеУл. „Шипка“ № 6ул. Христо Белчев № 3", "date": "2017.05.16", "title": " Нощта на музеите ще се проведе на 20 май (програма)"}
{"url": "https://m.offnews.bg/news/Kultura_33/Sedmitcata-na-ispanskoto-i-ibero-amerikanskoto-kino-startira-na-1-iuni_655698.html", "text": "Двадесет и четвъртото издание на Седмицата на испанското и иберо-американското кино тази година ще се проведе в периода между 1 и 11 юни. Заглавията, които влизат във фестивалната програма ще бъдат излъчвани на екраните в кината - \"Люмиер Лидл\" (НДК), \"Евро Синема\" и \"G-8\".Официален гост на тазгодишното издание на кино фестивала е каталунския кинорежисьор Хосе Луис Герин - един от най-иновативните и влиятелни творци в съвременното европейско кино. За него критиците казват, че умее да създава уникални поетични творби, които непрекъснато обогатяват и възраждат езика на киното. Известен е със заглавията \"In the City of Silvia\" (2007) и \"En Construccion\" (2001).Пълната програма на фестивала ще бъде анонсирана на 16.05.2017, когато ще стартира и продажбата на билети на касите в кината.Кино маратонът започва с \"Късно е за гняв\" (Tarde Para La Ira) в кино \"Люмиер Лидл\".Филмът е носител на общо 23 награди и още толкова номинации от престижни кино-фестивали като наградите Гоя, Венециански филмов фестивал и Кръга на \"кино писателите\" (Испания, 2017), сред чийто почетни членове са Ингмар Бергман и Федерико Фелини.\"Академия на музите\" разказва за университетски преподавател, който води курс за музите в изобразителното изкуство и литературата. Един ден съпругата на преподавателя, в чиято роля влиза реален университетски преподавател по филология, поставя под въпрос и открито критикува педагогическия подход, който той прилага в часовете си в “Академията на музите”.Целта му е да възроди света чрез поезията. Спорният проект става причина за поредица ситуации, в които доминират езикът и желанието. Режисьор: Фернандо ТруебаС участието на: Пенелопе Крус, Хавиер Камара, Сантиаго СегураЖанр: драма,комедияИспания, 50-те години.Макарена Гранада (Пенелопе Крус) - великата „американска“ звезда от испански произход - се връща в родината си, за да изиграе кралица Исабел Католическа. Научавайки новината, Блас Фонтиверос (Антонио Ресинес)- който не се е връщал в Испания откак заминал да режисира „Момичето на твоите мечти“ в нацистка Германия преди 18 години - решава да се върне и да издири някои стари приятели и колеги. Пристигането му отключва поредица от събития, които ще застрашат снимките на супер продукцията. Продължение на „Момичето на твоите мечти“ (1998).Режисьор: Клебер Мендонса ФилоС участието на: Соня БрагаЖанр: драма, трилърКлара (Соня Брага) е пенсиониран журналист и писател, вдовица и майка на три деца. Тя е последният жител на „Акуариус“(Водолей), оригинален комплекс в крайбрежния квартал на Ресифе, където Клара е отгледала децата си; там е минал почти целият й живот. Компанията Бонфим, представлявана от младия Диего (Умберто Карао), иска да построи на мястото голяма модерна сграда. Клара категорично отказва да продаде апартамента и влиза в студена война с предприемача, който опитва да я принуди с всички средства. Сблъсъкът е плашещ, напрегнат и дава нова енергия за ежедневието ѝ.Режисьор: Себастиан БоренстейнС участието на: Рикардо Дарин, Оскар МартинесЖанр: драмаТова е историята на един човек, преследван от другарите си и измъчван от съвестта си. Военният пилот Томас Коблик бяга, за да се скрие в едно пропаднало село, където присъствието му няма да остане незабелязано нито от жестокия комисар Веларде, който ще го преследва безмилостно, нито от Нанси, една жена, която копнее да бъде спасена от ада, в който живее там.", "date": "2017.05.16", "title": " Седмицата на испанското и иберо-американското кино стартира на 1 юни"}
{"url": "https://m.offnews.bg/news/Sviat-_12/Koj-e-22-godishniiat-haker-kojto-sluchajno-spria-globalniia-virus-Wan_655695.html", "text": "22-годишният Маркъс Хъчинс от югозападна Англия дори не е стъпвал в университет, но преди броени дни успя да спре разпространението на поразилия хиляди компютри по целия свят вирус WannaCry. \"Гардиън\" разказва как британецът е съумял да се противопостави на глобалната заплаха, да я спре за около 8 британски паунда или 18 лева и как успехът му го извадил от анонимността. В събота Хъчинс, който работи от дома си за компания за киберсигурност в Лос Анджелис, почти неволно открива как да спре разпространението на злонамерения файл, заключващ достъпа до компютрите и искащ 300-600 долара за възстановяването му. Програмистът и блогър, създател на сайта MalwareTech, започва работата си в бизнеса с киберсигурност веднага след гимназията именно заради блога си и уменията си за писане на софтуер. Но преди \"петте минути слава\", както казва той, нито приятелите му са знаели за онлайн заниманията му, нито останалите хора са били наясно със самоличността му. Това се променя след като WannaCry се разпространи по света. \"Бях на обяд с приятел, прибрах към 15 часа и видях наплив от новини, че Националната здравна служба (NHS) и различни британски институции са поразени\", обяснява Хъчинс за миналия петък, когато вирусът се появи. Специалистът се сдобива със злонамерения файл и забелязва, че той се свързва с определен нерегистриран домейн. Без да знае какви ще са последиците, британецът регистрира адреса. \"Трябва да призная, че не бях наясно дали регистрацията на домейна ще спре малуера (бел. рел. - злонамерен софтуер) докато не го регистрирах, така че първоначално бе случайно. Мога само да добавя \"случайно спрял международна кибератака\" към резюмето си\", казва скромно Хъчинс. Въпреки това младокът предупреждава, че стореното от него няма да сложи край на вируса. \"Не е приключило. Атакуващите ще разберат как го спряхме, ще променят кода и ще започнат отново\", категоричен е той. След неволния успех на Хъчинс медиите са по петите му, опитвайки се да установят самоличността му, най-вече ръководейки се по обстойния му профил в Туитър, в който си личат, сред други интереси, и любовта му към морето, сърфа, Тейлър Суиф. Два дни по-късно добрият хакер се буди, а снимката му вече е разпространена. Славата обаче не го трогва или плаши. \"За протокола, не се \"страхувам за сигурността си\", просто съм недоволен, че се опитвам да помогна с изчистването на цялата бъркотия от петък, докато звънецът на вратата звънни постоянно\", написа Хъчинс в Туитър. Макар че раздразнението му е очевидно, британецът вижда забавната страна на нещата, докато журналистите чакат пред дома му.\"Забавното във всичко това е, че трябва прескачам задната ограда, за да избегна журналисти\", разказва Маркъс Хъчинс. ", "date": "2017.05.16", "title": " Кой е 22-годишният хакер, който случайно спря глобалния вирус WannaCry?"}
{"url": "https://m.offnews.bg/news/Ikonomika_59/BVP-s-3-4-rast-prez-parvoto-trimesechie_655706.html", "text": "Брутният вътрешен продукт е нарастнал с 3.4% през първото тримесечие на годината спрямо същия период на 2016 г., показва експресна оценка на Националния статистически институт (НСИ).Ръстът спрямо четвъртото тримесечие на 2016-а е с 0.8%.Експресната оценка за БВП е най-ранната картина на икономиката, която се основава на предварителни налични към момента месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация.Според експресните оценки на НСИ за първото тримесечие на 2017 г. БВП в номинално изражение достига 19.594 млрд. лева.Реализираната добавена стойност през първото тримесечие на 2017 г. е 16.803 млрд. лeвa.По елементи на крайното използване най-голям дял в БВП заема крайното потребление (87,6%), което в стойностно изражение възлиза на 17,2 млрд. лв. Бруто капиталообразуването е 3,4 млрд. лв. и заема 17,5% относителен дял в БВП.Външнотърговското салдо е отрицателно.Крайното потребление регистрира положителен икономически растеж от 4.1%. Бруто образуването на основен капитал отчита спад през първото тримесечие на 2017 г. спрямо съответното тримесечие на предходната година - с 5.4%. Износът и вносът на стоки и услуги се увеличават съответно със 7.2 и 10.6%.", "date": "2017.05.16", "title": " БВП с 3.4% ръст през първото тримесечие"}
{"url": "https://m.offnews.bg/news/Futbol_18793/Nito-edin-futbolist-v-Angliia-ne-priznava-che-e-gej_655701.html", "text": "Футболната асоциация на Англия търпи пълен провал в опитите да намери гей сред професионалните играчи. Това съобщи нейният президент Грег Кларк, бивш шеф на Лестър.От миналия август на Острова работят по програма за равенство в спорта. \"Опитваме се да ги ангажираме, да си поговорим\", каза Кларк по време на семинар на \"Олд Трафорд\", \"Но ако трябва да бъда честен, те отказват да откликнат на призивите ми\".Шефът беше на панел, дискутиращ проблемите във футбола, с които се сблъскват гейове, лесбийки, бисексуални и транссексуални. \"За тези 9 месеца се срещнахме с много хора в атлетиката, крикета, ръгбито и други спортове. Но още не съм намерил професионален футболист, който се чувства достатъчно уверен, за да говорим. Казвам на всеки: \"Ще дойде при теб, ще пътувам, ще се срещнем където и да е\",  каза Кларк.\"Имам много покани в женския футбол, там няма проблеми, хората се чувстват сигурни. Но има нещо сбъркано в мъжкия футбол. Ако всичко беше наред, все щях да проведа един разговор\". Припомняме, Джъстин Фашаню беше първият професионален футболист в Англия, който през 1990 година се разкри като гей. Тогава беше на 37 години. Оттогава няма нито един случай!А през острова мина Томас Хицълшпергер, който носеше екипа на Астън Вила. Немският национал обаче призна, че е гей, едва след като се отказа от футбола.", "date": "2017.05.16", "title": " Нито един футболист в Англия не признава, че е гей"}
{"url": "https://m.offnews.bg/news/Futbol_18793/TcSKA-1948-na-sreshta-s-Parma-pregovaria-sas-Stoichkov-i-Aleksandrov_655707.html", "text": "Срещи с клубове, преживели подобна съдба, започна ЦСКА 1948. Изпълнителният директор на клуба Добрин Гьонов се срещна с част от ръководството на Парма Калчо 1913. В края на сезон 2014/2015 италианският клуб бе обявен в несъстоятелност, а активите му бяха пуснати в продажба. Новото дружество, което стартира от аматьорските дивизии, откупи активите и бе признато от съда за законен наследник на АС Парма и ФК Парма.„Срещата беше много ползотворна. От клуба ни разведоха из обновения им музей. Показаха ни фен магазина и базата. При разговорите ни стана ясно, че въпреки фалита имат желание да извървят честния път към върха като нас.Обсъдихме бъдещи проекти за съвместна дейност, които за сега ще запазя в тайна“, сподели Добрин Гьонов пред официалния сайт на ЦСКА 1948. Изпълнителният директор на \"червените\" е в Италия и за избор и сключване на договор за екипировка за новия сезон.\"Червените\" на Валентин Илиев са на баражи и се надяват, че ще ритат във \"В\" група. В четвъртък, 25 май, отборът на феновете пък играе финал срещу Черноморец Балчик за Купата на аматьорската лига. В същото време Спортал съобщи, че ЦСКА 1948 преговаря с поредните юноши на 31-кратните шампиони. Става въпрос за защитника Тони Стоичков и халфа Пол Александров. Първият е в Банско, а вторият в Ботев Ихтиман.", "date": "2017.05.16", "title": " ЦСКА 1948 на среща с Парма, преговаря със Стоичков и Александров"}
{"url": "https://m.offnews.bg/news/Sviat-_12/Makron-obiaviava-v-sriada-noviia-kabinet_655710.html", "text": "Новият френски президент Еманюел Макрон ще обяви в сряда състава на новото правителство, съобщиха от Елисейския дворец. Съставът на новото правителство трябваше да бъде обявен днес, но Макрон е решил да го отложи за утре, за да може да се направи проверка на всички министри и да няма конфликт на интереси. \"Съгласно поетите ангажименти да внесе морал в обществения живот\", Макрон \"поиска време за проверка на финансовото състояние\" на хората, които ще бъдат в правителството, както и за потенциални \"конфликти на интереси\", посочи в комюнике президентството, цитирано от Франс прес и БТА.Имената на новите министри ще бъдат обявени утре в 16 ч. българско време.Френският президент Еманюел Макрон назначи вчера представителя на умерената десница Едуар Филип за премиер и му възложи да състави кабинет.Първото заседание на новото правителство ще се състои в четвъртък сутринта.", "date": "2017.05.16", "title": " Макрон обявява в сряда новия кабинет"}
{"url": "https://m.offnews.bg/news/Zvezdi_18810/Uspelite-detca-na-zvezdite-snimki_655692.html", "text": "Често си мислим, че децата на успелите и богатите \"лежат\" на парите и репутацията на родителите си. Въпреки че има и такива случаи, не малко от наследниците на звездите сами изкарват хляба си.18-годишната дъщеря на Джони Деп и Ванеса Паради започва своята актьорска кариера с роля в Tusk. Участва още в Yoga Hosers, The Danser и Planetarium. През април 2015 г. позира за фотосесия в австралийското списание Oyster. През септември същата година бе обявена за посланик на Шанел и пусна линия очила за марката.Дъщерята на Мелани Грифит – Дакота Джонсън, също се занимава с актьорство. Дебютът й е през 1999 година във филма Crazy in Alabama. Участва в редица филми и сериали, но най-големият й успех е през 2013-та година, когато се снима в лентата Fifty Shades of Grey.Дъщерята на Майкъл Джексън успява да привлече вниманието на медиите заради ексцентричния си външен вид. Въпреки че е надарена музикално, Парис предпочита да се съсредоточи в кариерата си на модел и актриса. Пробивът й в Холивуд ще бъде рамо до рамо с актьори като Шарлийз Терон, Аманда Сийфрайд и Танди Нютън.Дъщерята на Лени Кравиц започва кариерата си на актриса още докато е в гимназията. Стартира с филмите No Reservations и The Brave One. Участва в още няколко филма, но най-голяма популярност добива с ролята си на Ейнджъл Салвадор в X-Men: First Class.Дъщерята на кънтри певеца Били Рей Сайръс стана популярна с ролята си в сериала Hannah Montana. В Момента Майли е една от най-успелите млади певици в света.Дъщерята на Уил Смит е само на 16 години, но вече е актриса и певица. През 2007 година се снима във филма „Аз съм легенда“, а по-късно се появява и в Kit Kittredje: An American Girl заедно с Абигейл Бреслин. През 2010 г. издава дебютния си сингъл Whip My Hair.Дъщерята на легендарния Мик Джагър е известен модел. Тя е участвала във фотосесии на марките Hudson Jeans, Chanel, H&M, Miu Miu, Versace и Vivienne Westwood.", "date": "2017.05.16", "title": " Успелите деца на звездите (снимки)"}
{"url": "https://m.offnews.bg/news/Futbol_18793/Nejmar-Iskam-da-igraia-s-naj-dobriia-v-sveta_655700.html", "text": "В интервю за престижното списание \"Франс Футбол\" нападателят на Барселона Неймар сподели, че обича да играе със звездата на каталунците Лео Меси, който според бразилеца е най-добрият футболист в света.\"Искам да играя с най-добрия в света и Лео Меси е точно този играч. Тази година се чувствах наистина добре. Това е отличен сезон за мен. Мисля, че показах най-доброто, откакто пристигнах в клуба. Аз отбелязвам голове и асистирам за тях\", каза нападателят.\"Имам характер на победител. Не обичам да губя. Срещу ПСЖ беше необичаен мач. Бяхме почти отстранени и постигнахме чудо с трите гола за три минути, за да преминем. Това е една от най-добрите спомени от моята кариера. Винаги ще го помня\", добави Неймар.Бразилецът се развихри при убедителната победа на Барса с 4:1 при гостуването си на Лас Палмас в мач от предпоследния кръг на Ла Лига. Талантът записа хеттрик в 25, 67 и 71-ата минута.Каталунците приключват сезона в Ла Лига идния уикенд с домакинство на Ейбар. Феновете на Барса таят надежда Реал Мадрид да се провали при гостуването на Селта след три дни.", "date": "2017.05.16", "title": " Неймар: Искам да играя с най-добрия в света"}
{"url": "https://m.offnews.bg/news/Obshtestvo_4/Pochina-direktorat-na-Asarel-Medet-prof-d-r-Lachezar-Tcotcorkov_655711.html", "text": "На 16 май 2017 г., след тежко боледуване, почина проф. д-р Лъчезар Цоцорков – председател на Надзорния съвет на „Асарел-Медет“ АД, Панагюрище.Цоцорков бе носител на най-високото държавно отличие - орден \"Стара планина - първа степен\", почетен гражданин на Панагюрище и Стрелча, дарител и меценат на културата, носител на наградата \"Мениджър на годината\".През 1991 г. става един от учредителите на един от Българската минно-геоложка камара.През 1986 г. оглавява \"Асарел-Медет\", където работи от 1971 г. От 1992 г. до 2012 г. проф. Цоцорков бе член на Управителния съвет на Българска стопанска камара, а от 2012 г. участва в Консултативния съвет на Конфедерацията на работодателите и индустриалците в България. Член бе на Съвета на директорите на Атлантическия клуб. Участва активно в подпомагането и развитието на читалищното дело, спорта и туризма в община Панагюрище.", "date": "2017.05.16", "title": " Почина директорът на \"Асарел-Медет\" проф. д-р Лъчезар Цоцорков"}
{"url": "https://m.offnews.bg/news/Politika_8/Borisov-obiavi-resorite-na-vitcepremierite-ostavi-si-razuznavaneto-i_655717.html", "text": "Премиерът Бойко Борисов разпредели ресорите на четиримата вицепремиери. Вицепремиерът Томислав Дончев ще координира работата на министрите на регионалното развитие и благоустройството, на образованието и науката, на културата, на земеделието, храните и горите, на енергетиката, на младежта и спорта.Той ще осъществява взаимодействието на правителството с Държавна агенция „Електронно управление“, Националната агенция за оценяване и акредитация, Националната агенция за професионално образование и обучение, Националния статистически институт и Националния компенсационен жилищен фонд.Вицепремиерът по икономическата и демографската политика Валери Симеонов ще наблюдава дейността на министрите на труда и социалната политика, на здравеопазването, на околната среда и водите, на транспорта, информационните технологии и съобщенията, на икономиката и на туризма.Симеонов ще координира работата на държавните агенции за българите в чужбина, за закрила на детето, агенцията за метрологичен и технически надзор, както и на Държавната комисия за стоковите борси и тържищата. В неговия ресор съща са Агенцията за приватизация и следприватизационен контрол, Агенцията за ядрено регулиране и Патентното ведомство.Вицепремиерът по обществения ред и сигурността и министър на отбраната Красимир Каракачанов ще наблюдава дейността на министъра на вътрешните работи, на Държавната комисия по сигурността на информацията, както и на държавните агенции „Архиви“ и „Държавен резерв и военновременни запаси“.В ресора на вицепремиера по правосъдната реформа и министър на външните работи Екатерина Захариева са министрите на правосъдието и за Българското председателство на Съвета на Европейския съюз 2018, както и Държавната агенция за бежанците и Центърът за превенция и противодействие на корупцията и организираната престъпност.Министър-председателят Бойко Борисов лично ще наблюдава дейността на министъра на финансите и държавните агенции „Разузнаване“, „Национална сигурност“ и „Технически операции“.", "date": "2017.05.16", "title": " Борисов обяви ресорите на вицепремиерите, остави си разузнаването и финансите"}
{"url": "https://m.offnews.bg/news/Ikonomika_59/75-ot-parite-ni-otivat-za-hrana-smetki-danatci-i-transport_655702.html", "text": "75% от доходите на българските домакинства отиват за храна, сметки, данъци и осигуровки, транспорт и телекомуникации, показват данните на Националния статистически институт за първото тримесечие на годината, които бяха обявени днес.Общият доход на човек в домакинство е 1 281 лева, с 3.5% повече от първото тримесечие на 2016 г. В него най-големият дял - 55%, е за заплатата, 29.1% заемат пенсиите, самостоятелната заетост добавя още 5.6%, а социалните обезщетения и помощи - 3.2%. Делът на заплатата намалява с 1.6%, а пенсиите се увеличава с 2.6%.За година номинално доходите от заплата се увеличават незабележимо - от 706 на 710 лв. (с 0.6%). При пенсиите положението е съвсем различно - там ръстът е с 13.7% (328 на 372 лв.). Намалява доходът от самостоятелна заетост - от 81 на 72 лева или с 11.5%. Сумата от обезщетения и помощи се е увеличила с 12.8% - от 36 на 40 лв.При съпоставка между доходите и разходите (общият разход е 1 133 лв.) се вижда, че средно българинът спестява по 148 лева на месец. Все пак увеличените ни с 2.1% разходи намаляват парите за спестявания. Храната остава основното перо при разходите с 30.5%, режийните вземат 20.1% от доходите ни, а данъците и осигуровките - още 13.4%. За транспорт и телекомуникации даваме още 11.0%.Разходите за храна и безалкохолни се свиват малко - с 0.6%, а за транспорт и съобщения - с 1%. За сметка на това се увеличават разходите по жилището - с 2%.Основната храна на трапезата ни си остава хлябът. Средно на ден едно домакинство изяжда малко над 700 грама. Малко се е увеличила консумацията на яйца - от 33 на 34 бр. месечно. Намалява обаче консумацията на плодове и зеленчуци, показва справката на НСИ.Ето и пълните данни:", "date": "2017.05.16", "title": " 75% от парите ни отиват за храна, сметки, данъци и транспорт"}
{"url": "https://m.offnews.bg/news/Obshtestvo_4/Saiuzat-na-sadiite-Svestnite-u-nas-schitat-za-ludi_655716.html", "text": "Съюзът на съдиите публикува обръщение към магистратите и гражданите у нас. То е по повод нестихващото напрежение по върховете на съдебната власт, ескалирало след скандала ЦУМгейт и отказа на Висшия съдебен съвет да го разследва.Това обръщение цели само едно – припомняне на нормалността с апел да се придържаме към нея, пишат съдиите.Те посочват, че ВСС е порицал председателя на ВКС Лозан Панов за \"недопустим опит за намеса“, след като Панов опита да изиска информация относно проведени общи събрания в съдилища за обсъждане на избора на членове на ВСС. \"ВСС също отказа да ги изиска. Само можем да гадаем защо\", добавят авторите на декларацията.Публикуваме цялото обръщение на Съюза на съдиите:", "date": "2017.05.16", "title": " Съюзът на съдиите: Свестните у нас считат за луди"}
{"url": "https://m.offnews.bg/news/Kultura_33/Dari-kniga-ela-na-teatar_655708.html", "text": "Всеки, който дари книга на касата в периода 22 - 28 май получава талон с 50% отстъпка от цената на билета, за избрана от него постановка в театър \"Българска армия\".Книгите ще бъдат предадени на Отделението по детска кардиология на Национална кардиологична болница и читалище “Георги Димитров” в село Ковачевци. По време на седмицата, през която честваме Денят на българската просвета и култура и на славянската писменост - 24 май, театърът ще приема книги, подходящи както за деца така и за възрастни, в запазено състояние.При дарение от 4 до 6 книги получавате втори талон за отстъпка от цената на 1 билет.Отделението на кардиологичната болница обръща специално внимание на своите малки пациенти. Там са хоспитализирани деца от 0 до 18 години, а занималнята е мястото, където могат да четата и играят и да се почувстват истински щастливи. Медицински клоуни се грижат децата да преминат по-спокойно през процесите на стресови и интензивни процедури. Отделението има нужда от книжки в добро състояние, за да може занималнята да осигурява нови и разнообразни четива на децата.Село Ковачевци е второто място, където ще отидат част от дарените книги. Библиотеката в Читалище „Георги Димитров“, която през 2016 година е с над 600 посещения, се нуждае от обновление. През лятото в нея се предоставя и възможност на деца да четат, рисуват, участват в занимателни игри. Целогодишно се оформят и кътове за отбелязване на бележити годишнини. Същевременно в сградата се помещава клуб по дърворезвабрство и изобразително изкуство, Сурвакарска група, Група за народни танци и Фолклорна група “Веселие” с множество награди от страната и чужбина.Зарадвайте непознат със своята дарена книга от 22 до 28 май.С този жест получавате талон за отстъпка от цената на 1 билет за постановка по избор до края на сезона.", "date": "2017.05.16", "title": " Дари книга, ела на театър"}
{"url": "https://m.offnews.bg/news/Sviat-_12/Tramp-potvardi-che-e-dal-sekretna-informatciia-na-Rusiia_655703.html", "text": "Американският президент Доналд Тръмп потвърди, че споделил секретна информация с Русия. Информацията, че Тръмп е споделил секретни данни с руския външен министър Сергей Лавров съобщи \"Вашингтон пост\". От Белия дом я отрекоха, а говорителят на Лавров Мария Захарова обяви публикацията за фалшива новина и призова да не се четат американски медии, защото това е опасно. Малко по-късно обаче Тръмп взе обясненията в свои ръце и написа в Туитър, че е имал пълно право да сподели информацията с Русия, като по думите му го е направил по хуманитарни причини. В социалната медия Тръмп заяви, че е споделил \"факти, свързани с тероризма и сигурността на пътническите полети\". Тръмп допълни, че го е направил по \"хуманитарни причини\", защото искал Русия да направи повече в борбата срещу \"Ислямска държава\" и тероризма като цяло. Срещата в Белия дом, на която споделих тази информация, освен това бе публично достояние, отбеляза Тръмп, цитиран от Би Би Си.Действията на Тръмп в случая не са незаконни, тъй като американският президент има право да декласифицира дадена информация. Случилото се обаче беше посрещнато с критики от страна на демократите, които веднага поискаха обяснения. Самият Тръмп отправи критики срещу опонента си за президентския пост Хилъри Клинтън след скандала с това, че е използвала личния си имейл за работна кореспонденция по времето, когато е била държавен секретар на САЩ. Тогава Тръмп подчерта, че тя се е отнесла много небрежно с много деликатна, строго секретна информация. ", "date": "2017.05.16", "title": " Тръмп потвърди, че е дал секретна информация на Русия"}
{"url": "https://m.offnews.bg/news/Bojni_18771/Noviiat-MMA-idol-poiska-boj-sreshtu-Antani-Dzhoshua_655704.html", "text": "Задава се нова сага на хоризонта, подобна на тази между Конър МакГрегър и Флойд Мейуедър. ММА срещу класически бокс! Новият шампион в тежката категория на UFC Стипе Миочич е готов за бой с Антъни Джошуа.Етническият хърватин защити титла с нокаут в първи рунд срещу Джуниор Дос Сантос в събота.  И когато беше попитан за възможен мач с лондончанина, Стипе коментира пред \"The Three Amigos\": \"О, 100 процента съм навит. Ще е голям кеф да го направим. Ще бъде велик мач. Искам да се бия с Джошуа\".После похвали боксьора: \"Той е невероятен боец, така че това ще бъде невероятна възможност за мен\".Журналистът Джеймс Линч, който има сериозни връзки в ММА средите, потвърди, че в лагера на Миочич гледат напълно сериозно на идеята.Боецът от щата Охайо, известен като Заглушителят, не беше особено скромен относно шансовете да натупа Антъни Джошуа.\"Притежавам това, което е нужно, за да взема парите му. Да, мога да го набия! Знам, че е твърдо момче, но и аз съм такъв\", каза Стипе Миочич.Той ще трябва да почака най-малко до следващата защита на Антъни Джошуа. Първи вариант е реванш на британеца срещу Владимир Кличко през октомври в Кардиф. Втори е бой на лондончанина с нашия Кубрат Пулев.", "date": "2017.05.16", "title": " Новият ММА идол поиска бой срещу Антъни Джошуа"}
{"url": "https://m.offnews.bg/news/Obshtestvo_4/Dogan-saraj-vze-i-edin-ot-naj-poseshtavanite-plazhove-v-Burgas_655720.html", "text": "„Хермес Солар“, която се свързва с името на почетния председател на ДПС Ахмед Доган, взе за стопанисване плаж в близост до грандиозната резиденция край Бургас, наричана \"Доган сарай\".Тръжната процедура за наем на ивицата „Росенец – Север“ бе обявена от служебното министерство на туризма на 22 март. Тя се печели от бургаската фирма „Томи – Ар“, заповедта за това е обявена на 2 май. Два дни по-късно „Томи – Ар“ са уведомили министерството, че се отказват от сключване на договора. Така от ведомството издават заповед днес, че ивицата ще бъде отдадена на втория класиран участник – фирмата „Хермес Солар“ ООД. Годишната наемна цена за плажа е 48 000 лв. с ДДС, а чадърите и шезлонгите на нея не трябва да са по-скъпи от 10 лв. Дружеството се представлява от Снежана Карова, съдружник е него е Георгий Серопян, а фирмата е регистрирана в София. В редица публикации и разследвания фирмата се свързва с почетния председател на ДПС Ахмед Доган. Плажът „Росенец – Север“ бе един от посещаваните в Бургас до този момент. В непосредствена близост до него е и луксозното имение, наричано „Доган сарай“, построено отново от „Хермес Солар“. През миналата година избухнаха два скандала, свързани със „сараите“. Бургазлии, опитали се да плажуват в близост до резиденцията, , представили се „от службите“.След това държавата, в лицето на областния управител, , ползвана за яхтено пристанище, отново на „Хермес Солар“.", "date": "2017.05.16", "title": " \"Доган сарай\" взе и един от най-посещаваните плажове в Бургас"}
{"url": "https://m.offnews.bg/news/Istoriia_18809/Pogromat-v-Bosilegradsko-15-16-maj-1917-g-Chast-I_655719.html", "text": "Босилеградският край от Кюстендилски окръг на три пъти става жертва на сръбската експанзия. На полосата между двете държави първи хората от Краището понасят агресията на съседите в Сръбско-българската война от 1885 г. Втория път вражеската армия прониква през Междусъюзническата война в края на юни 1913 г. През десетдневката на сръбската окупация е извършено голямо мародерство. В Босилеградско и в окрайнината Каменица установените загуби са в размер на 467546 лв. Унищожени са 16420 дка, засадени с различни култури. Заграбени са добитък, имущество и храни на 542 домакинства. Предпочитаната плячка са предимно дребен добитък – овце, кози, свине, кокошки, но и едър – говеда, коне. От храните основно са задигнати житни култури, брашно, сирене, масло и ред други артикули, сред които важно място заема ракията. При сумирането по общини се оказва, че са отмъкнати над 2000 литра. Посегателство е извършено на движими вещи, не са пощадени общинското и училищното имущество като маси, прозорци, чинове, учебни помагала, а в с. Караманица и цялата училищна библиотека. Невъзможното да се задигне, подлежи на унищожение. Например в с. Дукат са изгорени 37 къщи, 23 плевни, 25 кошерa и 5 хамбара. Не е простено и на хората, като в селата от района са убити над 40 души, предимно деца и старци. Поведението към цивилно население показва какво представлява противниковата армия. Въобще за отношенията по време на Балканските войни се произнася Карнегиевата анкетна комисия, която разобличава воюващите, но жестокостта на сърби и гърци остава ненадмината.Третият път, когато Босилеградско се изпречва пред сръбския гняв, е в разгара на Първата световна война. България се включва в геополитическия сблъсък на 1 октомври 1915 г. на страната на Централните сили. Целта е да завърши националното си обединение. Коалицията включва четири държави, като заедно с Царството в съюза са Германия, Австро-Унгария и Османската империя. Другата групировка обединява много повече страни, като основните са Франция, Великобритания, Италия и Русия, а на Балканите – Сърбия и Черна гора. Постепенно във времето към тях се присъединяват Румъния и Гърция. Българската армия започва заедно със своите съюзници първоначално офанзива против Сърбия. За близо два месеца кралството фактически престава да съществува. Остатъкът от армията му се спасява на територията на Гърция. В овладените зони Централният съюз въвежда своя администрация. България създава Македонската и Моравската военноинспекционнa област, където са изградени окръжни, околийски и общински структури. Главната квартира на Действащата армия се разполага в Кюстендил.През 1916 г. войната продължава на два фронта. Заедно с южния по границата с Гърция се появява и северен в Румъния. Сраженията са кървави със сериозни човешки и материални загуби. Българската армия заедно със съюзническите отвоюва значителни територии и към Царството са присъединени още Добруджа и Югоизточна Македония, но пък е отстъпен районът на Битоля. Именно натискът на съглашенците в последния участък се съчетава с провеждане на диверсионни и саботажни акции в Поморавието. С тази задача е натоварен сръбският поручик Коста Милованович Печанац. Фамилията му на български език се превежда още като Печанец или Пекянец. Той има дълъг стаж в борбите в Македония. Участва в Балканските, а в Първата световна война успява да се спаси и бяга заедно с остатъка от сръбската армия на гръцка територия. Оттам през септември 1916 г. със самолет е транспортиран в Поморавието със задачата да оглави въоръжената борба в тила на Централните сили. Привърженик е на партизанската тактика, а и такива са дадените му инструкции. Провежданите диверсионни акции се координират с опитите за пробив на фронта от съглашенците.През пролетната офанзива на Южния фронт планът е приведен в изпълнение, като акциите в тила се засилват. Те обаче преливат в така нареченото „Топличко въстание” от първата половина на март 1917 г. До края на месеца съпротивата е сломена от българската и австроунгарската армия. Участието на Печанац във въстанието е доста спорно, защото е против подобни масови действия. Заради колебанията си е обвинен в страхливост от своите съратници. Едва ли е толкова нерешителен, защото в дейността си проявява склонност към жестокости и убийства. Въпреки поражението в района остават да действат редица чети, които предприемат удари с оглед започнатата повторна съглашенска офанзива в края на април и първата половина на май 1917 г. В техния арсенал се включва жаждата за мъст от стореното през войната и особено в потушаването на бунта. Този мотив не е нов в историята. С него от дълбока древност се маскират много кървави жестокости и престъпления. Основните потърпевши в повечето от случаите са обикновени хора, цивилни, беззащитни, възрастни, деца и жени. Поводи за злодеяние винаги се намират.Информиран от различни източници за сраженията по Южния фронт, войводата К. Печанац предприема отново удар в тила. За потенциални атаки по жп линията Ниш-Сурдулица-Враня военнополицейската секция своевременно предупреждава Главната квартира в Кюстендил. Крути мерки обаче явно бързо не са взети. Печанац оглавява немалка паравоенна формация, около 350 души пехота и 40 конници, но точният им брой е спорен. Той я разделя на пет части с командири Илия Радонич, Йован Йелич, Радослав Павич, Божко Чупич и Алекса Андрич. Кавалерията се ръководи от Александър Пипера. На 13 май 1917 г. четата му напада гара Ристовац и успява да прекъсне движението на влаковете между Ниш и Скопие. Отделно атакува санитарна композиция с ранени български и германски войници, като част от тях избива. Под обстрел попадат и бежанци от Македония. Тук на предводителя се отдава възможност да реализира един свой замисъл. Той от време планира да нападне довоенната българска територия. Вместо да потегли назад, част от хората, около 2/3 от състава, продължава към довоенната граница.Четата преминава р. Българска Морава и се насочва към старите предели. Още същата или на следващата година специално за целта е създадена римуваната творба „Комитски поход в България” с автор „Очевидец”. Независимо не само от твърде конкретния псевдоним, от текста става ясно, че създателят или колективът участват в събитията. Към подобен род творчество трябва да се подходи с известна предпазливост, но не бива да се отхвърля напълно. Информацията, която се съдържа, показва гледната точка и мотивировката на нападателите. При съпоставяне с останалите източници може да се види къде е достоверността и кога се преминава към манипулация. В текста след дълъг увод се маркират подготовката, подвизите около гарата и твърде общо маршрутът:А оттам нататък тръгнахаи в българска земя влязоха –от Ристовац до Босилеград.За два дена усилен маршвсички български села запалиха,каквото на пътя им застана, прегазиха.Според дневника на Печанац те се придвижват незабелязано към връх Патерица, където до 1912 г. се събират българската, сръбската и турската граница. На 14 май лагеруват в близост до с. Поляна. Това безспорно е днешното селище Бабина поляна. Колибарският характер на населените места в района не позволява категорично определяне в кое землище прекосяват и престояват на бивак. От наличните документи се потвърждава, че през нощта преминават през една махала на с. Стоевци, Кривопаланечка околия. „Четата е вършела зулумлуци, малтретирала множество селяни, ранила един тежко и е отвличала дребен добитък и коне” – докладва на началника на щаба на Действащата армия в Кюстендил етапният комендант на Крива паланка. Първа жертва на сръбското насилие стават местните македонски българи. Според друг източник преминават и през с. Цървени град. Целта е достигната на сутринта, когато навлизат в Босилеградския край, Кюстендилска околия. В действителност се оказва, че не се спазва напълно конспиративният подход. Демонстрираното отношение към населението разкрива разбойническия характер на бойната единица. На другия ден веднага към района са насочени 100 души от кривопаланечката милиция. Реакцията се оказва закъсняла. Въпреки че още с атаката на гара Ристовац става ясно за наличието на силна сръбска чета в района, явно мерките за преследване не дават резултат. Може би заблудата идва от разделянето на формацията на две части и завръщането на едната назад. Направените пропуски са фатални. Четата не се проследява стриктно, изглежда следите й са изгубени. Иначе не може да се обясни защо не са съсредоточени достатъчно сили за защита на района, през който преминава. Българската администрация и военните явно нямат сведения за предприетия от Печанац поход на изток. Информацията, изглежда, е откъслечна и пристига при отговорните фактори значително късно.Историческите извори се разминават по отношение на числения състав на паравоенната формация, достигнала до Босилеградско. Броят се простира от 200 до 500 души, но по-скоро става въпрос за около 200-250 души. Една част от тях са кавалеристи, като и тук цифрата е спорна. Това вече се дължи на обстоятелството, че при самото движение те крадат коне и увеличават количеството им. Във всеки случай личният състав е по-малък от този, нападнал гара Ристовац. Интересното е, че част от четниците се оказват от селищата, разположени в близост до довоенната граница. Фактът се потвърждава от свидетелски показания на оцелели, които твърдят, че познават някои от своите мъчители. В единични, непотвърдени сведения, се говори за наличието в паравоенната формация на отделни българи от Босилеградско, емигрирали преди време в Сърбия. Районът не е напълно непознат за атакуващите, което е сериозно предимство. Изглежда, в предварителната подготовка е извършен надлежен подбор на подходящи за целта лица. Друга важна тактика за заблуда е облеклото им. Част от четниците носят български военни униформи и първоначално се придвижват така, сякаш охраняват сръбски пленници. С подобен ред влизат в довоенните български предели в утрото на 15 май 1917 г.Първата жертва по пътя им става с. Горна Любата. Предводителят К. Печанац отбелязва в дневника си: „Тръгнахме от тримеждието, преминахме в българската страна и дойдохме в река Любата. Селата, които бяха покрай реката, през които ние преминахме с групата, не сме палили, а хората са клани и убивани, не палехме затова, че не искахме да откриваме терена, където преминаваме”. Замисълът е хитър, но не е изпълнен изцяло. Документи показват, че палежи са извършени веднага, но не са масово явление. Комендантът на Кюстендил подп. Андреев докладва два дни след събитието: „Досега се установи, че сръбската чета е минала през Червени град, Горна Любата, гдето опожарили три къщи и убили няколко хора. Оттам навлезли в с. Долна Любата, гдето убила учителя и други селяни. Всичко в казаните две села е известно досега за 22 убити и 6 ранени”.Краеведът Александър Младенов събира сведения от разкази на местното население и детайлно описва събитията. Първи под удара попадат жителите на Горнолюбатската махала Колчина гарина. Тук в къщата им са убити Милош Цветков на 70 г. със синовете си Саве на 40 г. и Йосиф на 35 г. Същата съдба има Заре Стоянов на 38 г. Деянията се извършват пред техните близки, които се спасяват в бягство сред плач и писъци. Нападателите достигат в центъра на селото и атакуват местните кръчми. Въпреки своевременното предупреждение на селския пъдар за нахлуващите „комити”, никой не помръдва от мястото си. Несериозното и даже подигравателно отношение им коства живота. Така под ножа минават Анакия Стоилков на 60 г., Антон Янков на същата възраст, брат му Заре Янков на 55 г. и Асен Велинов от близкото село Плоча. В съседната кръчма е заклан собственикът Рангел Гергинов на 45 г. С живота си се прощават Спас Атанасов на 67 г., Станчо Георгиев на 78 г. и Тасо Иванов на 50 г. от махалата Латков дол. Стойко Гергинов и Мито Митков – и двамата на 28 г., са застреляни, докато се къпели в реката. В махалата Дуляци залавят 75 годишния Петрун Стоянов, когото измъчват да предаде парите си. При щателния обиск намират в пояса му 74 жълтици и ги задигат, а собственика заколват „като агне”. Същата участ спохожда Иванко Стаменков на 54 г., само че той се оказва беден и вземат само живота му, но след страшни изтезания и малтретиране. В селото кървавата равносметка е най-голяма за целия Босилеградски край – жертвите се оказват 16 души. Унищожават се движимо имущество и храна. Извършват се палежи на къщи.Като описва събитията след близо 2 години, началникът на Планинската дивизия ген. Петров разглежда тактиката на четниците. Те действат разделени на групи в различни посоки: „Селяните не са могли да избягат, защото предните части от четата били облечени в български войнишки униформи, тъй че с нищо не можело да се разбере, че това е разбойническа чета. Освен това тя тъй бърже вършела нападенията си и тъй добре се охранявала, че никой не е можел да избяга по пътя за с. Долна Любата; на това село не е можело да се съобщи да избяга или да вземе мерки за отбиване на нападението”.", "date": "2017.05.16", "title": " Погромът в Босилеградско: 15-16 май 1917 г. (Част I)"}
{"url": "https://m.offnews.bg/news/Obshtestvo_4/Oshte-edin-mazh-izchezna-v-Smoliansko-v-neizvestnost-e-ot-5-dni_655723.html", "text": "Полицията в Смолян издирва 27-годишния Димитър Здравков Семерджиев от село Кутела, общ. Смолян.Димитър е в неизвестност от 12:30 часа на 11 май 2017 г. след като е излязъл от дома си в с. Кутела и е тръгнал в неизвестна посока с лек автомобил марка „Пежо“ модел 307, комби, сив-металик с рег. № СМ1509АХ, съобщават от полицията, цитирани от \"Фокус\".Той е обявен за издирване по молба на родителите му на 12 май. Димитър е висок 170 см., слаб, с къса права кестенява коса. Облечен със сини дънки, сива блуза с дълъг ръкав и черни маратонки.Умоляват се гражданите, които имат информация за Димитър Семерджиев, да съобщят на телефон 112 или в най-близкото Районно управление на МВР.Дни наред полицията издирва 20-годишния Ивелин Узунов от смолянското село Смилян. В неделя Узунов беше открит в селскостопанска постройка в района на смолянското село Пещера. ", "date": "2017.05.16", "title": " Още един мъж изчезна в Смолянско, в неизвестност е от 5 дни"}
{"url": "https://m.offnews.bg/news/Politika_8/Balgariia-obeshtala-da-prieme-1302-bezhantci-no-e-priela-samo-29-obi_655722.html", "text": "България е поела ангажимента да приеме 1302 бежанци по квотите на ЕС, но досега е приела само 29. Това сочат последните данни, представени днес от Европейската комисия.Пристигналите у нас по квотите мигранти са дошли от Гърция. От тази страна са били подадени 530 молби за разселване в България, а нашата страна е поела обещанието да приеме 831 души.От Италия са подадени 140 молби и е поето обещание за приемането на 471 души. Няма данни у нас да са пристигнали мигранти от Италия, нито сирийски бежанци от Турция досега. България е дала обещание да приеме от Турция 50 сирийци.България и Словакия трябва да проявят повече гъвкавост по отношение на своите предпочитания и да започнат да приемат мигранти от Италия възможно най-скоро, заяви ЕК, цитирана от БТА.Според данните на ЕК до края на април в ЕС са разселени общо 18 418 мигранти от Италия и Гърция. Това според Комисията доказва, че квотите работят, ако има воля за изпълнението им.Данните показват още, че има държави, които не са приели все още нито един разселен мигрант. От Турция досега в ЕС са били приети 16 163 сирийци, което се равнява на над две трети от договорените бройки по споразумението с Анкара.Унгария, Полша и Австрия остават единствените държави в ЕС, които досега не взели нито един мигрант по квотите, а Чехия не е участвала в разпределението повече от година.По този повод Брюксел призова Унгария и Полша да започнат незабавно да изпълняват квотите, а Чехия незабавно да възобнови участието си. В противен случай тези държави са заплашени от наказателна процедура, стана ясно от доклада. ", "date": "2017.05.16", "title": " България обещала да приеме 1302 бежанци, но е приела само 29, обяви ЕК"}
{"url": "https://m.offnews.bg/news/Futbol_18793/Kolumbijski-futbolist-otpraznuva-gola-si-po-infantilen-nachin-video_655712.html", "text": "Колумбийският футболист Кевин Лондоно отпразнува попадението си по инфантилен и забавен начин, след като се уви в спонсорска подложка на терена.Нестандартното изпълнение струваше на играча жълт картон, но той нямаше нищо против, имайки предвид усмивката на лицето му, която бързо разпространи из света.Шантавата сцена се състоя по време на мача между Санта Фе и Ягуарс, който се игра на стадион \"Немесьо Камачо Ел Кампин\" в столицата на Колумбия Богота.Тимът на Лондоно вече водеше с един гол, когато нападателят реализира второто попадение и оформи крайния резултат - 2:0 за гостите.След победата Ягуарс изместиха Санта Фе от седмото място. Двата отбора са с актив от 27 точки, но тимът на Лондондо е с по-добра голова разлика.", "date": "2017.05.16", "title": " Колумбийски футболист отпразнува гола си по инфантилен начин (видео)"}
{"url": "https://m.offnews.bg/news/Istoriia_18809/Otkriha-izlozhbata-Az-sam-Balgarka-v-Sofiia_655731.html", "text": "Националният проект  Експозицията ще може да бъде видяна до 26 май на ул. „Солунска” 28.България е представена в авторския му проект със сюжетите Старият Пловдив, Централен военен клуб София, Пернишката крепост, Лазаровден в Етъра, Полята с рапица, Розобер, Хан Хаджи Николи във Велико Търново, Рупите-Мелник и Петрич, Двореца в Балчик, Житени поля, Лавандулата, Паметника на Свободата - Шипка, Царевец, Габрово, Жеравна, Арбанаси, Соколски манастир, Смолян, Трявна, Копривщица, Боженци, Махала Баба Стана, Средногорието, Люлките на християнството – София, Дряново и Етнографски музей на открито „Етър” през зимата. На откриването на изложбата присъстваха всички участнички в проекта. За пръв път пред публика бе презентиран специално създаденият филм с хронологията на снимките, както и представителна изложба с 30 снимки, отразяваща най-добрите кадри от проекта. Първанов разкри, че предстои да експонира творбите си и да организира представянето им в Жеравна, Копривщица, Балчик и родния Габрово. Габровци ще могат да се запознаят с работата на фотографа - автор и продуцент на \"Аз съм Българка!\" през есента на 2017 година – уверява той. Заклет родолюбец, младият ентусиаст обещава на съгражданите си да ги запознае с цялата концепция и с гордост да покаже заснетото в Габровска област. Идеите му се простират много по-далеч от изградените 30 сюжета. Авторът има намерения да разшири образа на България, като включи още места, за да обходи географски останалата част от страната. Следващите му идеи ще доизградят българската картина, като заснеме още българи на различна възраст и така успешно да състави своята колекция на традиционния български бит и култура в съчетание с материалното ни наследство.", "date": "2017.05.16", "title": " Откриха изложбата \"Аз съм Българка!\" в София"}
{"url": "https://m.offnews.bg/news/Temida_18762/Prokuraturata-Lozan-Panov-ni-nabezhdava-za-korumpirani_655729.html", "text": "Ръководството на прокуратурата излезе с позиция до медиите, провокирана от писмото на председателя на Върховния касационен съд Лозан Панов до президента.В понеделник Панов поиска Румен Радев да създаде специална комисия, която да разследва срещата на бизнесмена Сашо Дончев и главния прокурор Сотир Цацаров в ЦУМ.Председателят на ВКС съзнателно представя пред обществото цялостната дейност на прокуратурата като несъобразена със закона и повлияна от корупционни практики и внушава, че при вземане на решения по делата, колегите ни не се ръководят от закона, а безкритично изпълняват разпореждания, отговориха днес от ръководството на прокуратурата.", "date": "2017.05.16", "title": " Прокуратурата: Лозан Панов ни набеждава за корумпирани"}
{"url": "https://m.offnews.bg/news/Sviat-_12/16-godishen-pochina-v-SASht-izpil-tri-kofeinovi-napitki-za-dva-chasa_655721.html", "text": "16-годишно момче от Южна Каролина в отлично здраве почина, след като изпило 3 кофеинови напитки за по-малко от два часа. Дейвис Алън Крайп изпил едно лате, газирана напитка, съдържаща кофеин, и енергийна напитка за по-малко от два часа. Момчето припаднало малко след това в двора на училището, а по-късно починало. Според съдебния лекар Гари Уотс причината за смъртта на Дейвис е сърдечен пристъп заради кофеина, който причинил аритмия.Момчето не страдало от сърдечно заболяване или затлъстяване. Уотс е категоричен, че не става въпрос за предозиране с кофеин. По думите му инцидентът е станал заради твърде краткото време, за което починалото момче е изпило кофеиновите напитки. Общото количество на кофеин в напитките, които Дейвис изпил, преди да почине, се равнява на около 470 мг. Приемът на повече от 400 мг кофеин дневно би могъл да причини ускорен пулс, пивишено кръвно налягане, аритмия, разтреперване, нервност, инсомния и паник атаки, показват данни на Европейския орган за безопасност на храните от 2015 г. Не казваме, че смъртта му е причинена от количеството кофеин в неговия организъм. Става въпрос за това, че са приети за кратко време, като приетата накрая енергийна напитка е това, което в крайна сметка е причинило сърдечния пристъп, казва лекарят, цитиран от Reuters. Не казваме нищо против кофеиновите напитки, но сме на мнение, че хората трябва да внимават какво количество кофеин приемат и по какъв начин, както се налага да внимават по отношение на алкохола и цигарите, подчерта Уотс. ", "date": "2017.05.16", "title": " 16-годишен почина в САЩ, изпил три кофеинови напитки за два часа"}
{"url": "https://m.offnews.bg/news/Sport_18752/Chetvartiiat-Maraton-na-priiatelstvoto-v-Pleven-se-zadava-na-21-maj_655728.html", "text": "Броени дни остават до провеждането на четвъртия Събитието, което се превърна в едно от най-важните за региона, ще стартира още на 19 май със специална церемония по откриването на най-голямата открита фитнес площадка в града, чието строителство беше подкрепено със средства, събрани в рамките на миналогодишната благотворителна кауза на състезанието. Организаторите разкриха каква ще е и тазгодишната социална кауза на Маратон на приятелството – Плевен, а именно . Всеки участник в маратона ще може да допринесе със своята регистрация за начинанието, което ще превърне град Плевен в още по-добро място за младите любители на активния начин на живот. Средствата от продажбата на официални тениски на маратона през годините ще бъдат дарени за каузата. Желаещите да се включат в надпреварата все още могат да се , като при достигане на максималния брой, регистрацията ще бъде затворена и по-рано. В случай, че има места, дошлите да се регистрират директно на място, ще могат да го направят на 20 май до 17:00 ч., включително в офиса на маратона в Центъра за работа с деца в началото наградската градина, на 2 минути от старт – финала.Организаторите са обърнали и специално внимание на активните любители на бягането в по-напреднала възраст – регистрацията на спортистите на възраст над 60 години е безплатна, а времето за участие в класирането е до 6 часа за маратона и до 3 часа за полумаратона. Всички непрофесионалисти, придружители на участниците, ученици и жители на града пък са добре дошли да тестват силите си на 3-километровия крос \"Аз мога!\". Маршрутите на маратона - 42.2 км, полумаратон - 21.1 км и щафета 2х10.5 км са сертифицирани, добре маркирани, осигурени и обезпечени с подкрепителни пунктове. Трасето включва разнообразие от градска среда, парк и шосе. Стартът и финалът ще са в центъра на града пред мавзолея, а самият маршрут минава през основните забележителности в и около Плевен – мавзолея, централната част, парк Кайлъка, историческият мост до с. Ясен. Подробна карта на маршрута на всички дисциплини може да бъде намерена на . на 21 май (неделя), стартът на маратона, полумаратона и щафетата е точно в 9:00 ч. В 9:15 е стартът на кроса „Аз мога“, а в 9:45 е стартът на детския маратон. В 10:30 ще се случи награждаването на победителите в кроса и детския маратон, а от е 14:00 – награждаването на победителите в полумаратона, маратона, щафета и детския маратон.Последният, специално предназначен за най-малките любители на активния начин на живот се провежда втора поредна година и обхваща 3 възрастови групи (6-8 г., 9-10 г. и 11-12 г.). И тази година всеки финиширал малък маратонец ще получи специален медал и вкусотии.Очаква се участниците в тазгодишното издание да надхвърлят 500 души от 20 страни, между които Япония, Буркина Фасо, Непал, Нигерия, САЩ, Великобритания и традиционно силно участие от Румъния, откъдето тази година ще се включат и доста доброволци. Награди очакват и всички редови участници в „Плевен Маратон 2017“. Два специални велосипеда BMW ще бъдат изтеглени чрез жребий в края на церемонията по награждаването на победителите. При кого ще отиде всеки един от велосипедите, ще разберем на 21-ви май в 14 ч. Наградите ще бъдат изтеглени между всички регистрирани и завършили участници в маратона, полумаратона и щафетата. Победителите трябва да покажат състезателния си номер.", "date": "2017.05.16", "title": " Четвъртият Mаратон на приятелството в Плевен се задава на 21 май"}
{"url": "https://m.offnews.bg/news/Tenis_18788/Bez-Sharapova-na-Rolan-Garos_655736.html", "text": "Френската федерация по тенис реши да не даде “уайлд кард” за “Ролан Гарос” на завърналата се след наказание за употреба на допинг рускиня Мария Шарапова. Двукратната шампионка в турнира, която се завърна на корта след 15-месечна дисквалификация, не получи покана нито за основната схема, нито за квалификациите.30-годишната рускиня няма достатъчно точки за ранглистата, за да се включи в жребия. Така Шарапова няма да участва в Париж.“Уайлд кард” за основната схема получиха Теса Андрианяфитримо, Фиона Феро, Миртил Гьоргес, Амандин Хесе, Ализе Лим и Клои Паке. Право на участие си спечели и 15-годишната американка Аманда Анисимова. Жребият е на 26 май, а основната фаза на турнира ще се проведе от 28 май до 11 юни.\"Ако беше контузена, може би щяхме да й дадем покана, но за допинг не е същото. Турнирът \"Ролан Гарос\" стои много над състезателите. Разбираме интереса на медиите и спонсорите, но си имаме принципи\", коментира президентът на френската федерация Барнар Гуидичели.", "date": "2017.05.16", "title": " Без Шарапова на \"Ролан Гарос\""}
{"url": "https://m.offnews.bg/news/Futbol_18793/Ludogoretc-ubi-mechtite-na-Levski-za-zhaduvanoto-vtoro-miasto_655738.html", "text": "Без изненада завърши дербито на 33-ия кръг в Първа лига между Левски и Лудогорец на \"Герена\". Гостите от Разград сломиха своя съперник с 3:1 и убиха мечтите му за второто място, което в момента заема ЦСКА-София.В герой за вече шесткратния шампион на България се превърна Вандерсон (22, 70), който отбеляза два от головете във вратата на Николай Кръстев.Третото беше дело на Марселиньо (20), а за \"сините\" се разписа Давид Яблонски (31) за 1:2. Двата отбора изиграха зрелищен сблъсък, като домакините на три пъти уцелиха гредите зад Ренан Дос Сантос.Официален дебют за Левски пък направи поредния юноша. Това беше 18-годишния Атанас Кабов.С успеха Лудогорец на практика направи услуга на ЦСКА-София, след като \"червените\" запазиха аванса си пред \"сините\" на 3 точки в борбата за сребърните медали – 62 срещу 59.Освен това \"армейците\" са със среща по-малко, като им редстои домакинство на Локомотив (Пловдив). Разградчани пък събраха 79 т.", "date": "2017.05.16", "title": " Лудогорец уби мечтите на Левски за жадуваното второ място"}
{"url": "https://m.offnews.bg/news/Protesti_17652/Stotitci-na-protest-pred-parlamenta-v-zashtita-na-Chernomorieto-snimk_655725.html", "text": "Над 200 души се събраха пред парламента на протест под надслов \"Черноморието отново под заплаха!\".Движението пред НС беше блокирано за около час, демонстрантите пропускаха единствено линейките.Протестиращите скандираха \"Искаме природа, не искаме бетон\".Алпинистът Боян Петров и тенисистката Мануела Малеева също подкрепиха протеста.Поводът за демонстрацията е една от първите законодателни инициативи на новото Народно събрание - за промяна в Закона за опазване на земеделските земи, която дава още 3 години за застрояване на земите с променено предназначение.В съобщение до медиите от \"Зелените\" посочват, че законопроектът е представен по \"циничен начин\" заради записаните мотиви, че е насочен към дребните собственици и семейства със среден и нисък доход.Протестът има и няколко искания:1. Вносителите да оттеглят законопроекта; 2. Министерството на земеделието и храните да публикува справка за всички имоти, които ще възстановят земеделското си предназначение и да прогласи решенията за промяна на предназначението им за загубили правно действие; 3. Министерството на земеделието и храните да уведоми общините, на чиято територия се намират тези имоти, и да ги предупреди, че за тях не могат да издават разрешителни за строеж, преди да се извърши нова промяна на предназначението;4. Министерството на земеделието и храните да уведоми Министерство на околната среда и водите, както и РИОСВ, на чиято територия има такива земи, за загубата на валидност на решенията за промяна на предназначението на земята и възстановяването на земеделското ѝ предназначение с оглед правилното процедиране на инвестиционни намерения на тези земи.", "date": "2017.05.16", "title": " Стотици на протест пред парламента в защита на Черноморието (снимки)"}
{"url": "https://m.offnews.bg/news/Futbol_18793/Pirin-izpusna-Vereia-v-Blagoevgrad_655730.html", "text": "Пирин Благоевград и Верея Стара Загора не се победиха в първия плейофен мач за участие в Лига Европа.На стадион \"Христо Ботев\" в югозападния град двата отбора завъртяха равенство 1:1, като домакините са тези, които повече могат да съжаляват за изпуснатата възможност да направят сериозна крачка напред по пътя към европейските клубни турнири.\"Орлетата\" откриха резултата след страхотен гол на неостаряващия Иван Цветков от пряк свободен удар в 81-ата минута и вече се виждаха победители, когато в 3-ата минута на даденото от рефера Станислав Ставров продължение грешка в защитата на благоевградчани бе наказана от бившия играч на ЦСКА Иван Бандаловски.\"Ще видим във втория мач какво ще се случи. Този резултат не е добър за нас. Ние направихме всичко възможно да вдигнем отбора. Ще видим дали в реванша ще успеем.За нас това не е фикс идея, но ще направим всичко възможно. Тези мачове са бонус за нас, тъй като помните в какво състояние нашия екип завари тима”, заяви треньорът на домакините Милен Радуканов.", "date": "2017.05.16", "title": " Пирин изпусна Верея в Благоевград"}
{"url": "https://m.offnews.bg/news/Obshtestvo_4/Butat-plastmasovata-krepost-na-Krakra-ama-sled-2-godini_655737.html", "text": "Бутафорната стена и пластмасовите елементи на крепостта \"Кракра\" ще бъдат демонтирани след 2 години.Идеята е на кметската управа и е продиктувана предимно от недоволството на перничани, изразено след обновяването по проект на историческата забележителност, което стана през 2013 година.Демонтажът ще бъде направен след 2019 г., когато изтича срокът за устойчивост на проекта, съобщава местната телевизия \"Кракра\".През това време ще се търсят варианти за финансиране, ще се направи и допитване до жителите на общината как да изглежда крепостта, така че да стане повод за гордост и да привлича повече туристи​.Крепостта бе реставрирана през 2013 г. по спечелен от община Перник проект за близо 5 милиона лева.Кметът на Перник Вяра Церовска заявява пред ТВ \"Кракра\", че \"трябва да направим едно обществено обсъждане и да решим първо да демонтираме - като изтече срокът на устойчивост на този проект - тези срамни пластмаси и винкели от крепостта\".", "date": "2017.05.16", "title": " Бутат пластмасовата крепост на Кракра, ама след 2 години"}
{"url": "https://m.offnews.bg/news/Politika_8/Prezidentat-ne-mozhel-da-se-zanimava-s-TcUMgejt-i-s-kramolite-vav-VSS_655735.html", "text": "„Споделям тревогата на г-н Лозан Панов за състоянието на нашата съдебна система. В същото време буди недоумение фактът, че точно съдия номер едно ме призовава да сформирам специална комисия за разследване, което би било в разрез с Конституцията. Президентът, съгласно своите правомощия по Конституция, не е следовател и разследващ орган“.Това заяви пред журналисти във Велинград президентът Румен Радев. Повод за коментара му е  до президента, в което Панов призова Радев да създаде специална комисия за разследване на срещата в ЦУМ между бизнесмена Сашо Дончев и главния прокурор Сотир Цацаров.Държавният глава припомни, че Лозан Панов се позовава на Решение 25 от 1995 г. на Конституционния съд, според което президентът има право на извънконституционна намеса при определени политически ситуации.„Само, че в неговото писмо до мен той спестява най-важното – какви са формите на тази намеса, а те са формулирани много ясно. Тази намеса може да бъде чрез писмени и устни изявления. Нещо, което аз правя пред вас“, заяви Румен Радев.Според него, очакванията на всички са за съдебна система, която да докаже своята самостоятелност и независимост, като се позовава на всички органи и механизми по Конституция.„Дневният ред на България не са крамолите във Висшия съдебен съвет. Ние очакваме от този съвет да бъде пример за разум, мъдрост, гражданско отговорно поведение“, каза още президентът Радев и допълни, че е отговорил писмено на председателя на Върховния касационен съд.По-рано днес ръководството на , провокирана от писмото на председателя на Върховния касационен съд Лозан Панов до президента.Председателят на ВКС съзнателно представя пред обществото цялостната дейност на прокуратурата като несъобразена със закона и повлияна от корупционни практики и внушава, че при вземане на решения по делата, колегите ни не се ръководят от закона, а безкритично изпълняват разпореждания, пишат от ръководството на прокуратурата.", "date": "2017.05.16", "title": " Президентът не можел да се занимава с ЦУМгейт и с крамолите във ВСС"}
{"url": "https://m.offnews.bg/news/Futbol_18793/Papata-se-sreshtna-s-igrachite-na-IUventus-i-Latcio_655724.html", "text": "Главата на Римо-католическата църква папа Франциск се срещна с играчите на Ювентус и Лацио преди финала за Купата на Италия утре вечер в Рим.Светият отец, който е запален футболен фен, получи екипи на двата отбора, които ще се изправят в гладиаторска битка във Вечния град.\"Не забравяйте колко голямо внимание предизвиква професионалния футбол, особено сред младите.Върху вас лежи огромна отговорност. Желая ви да бъдете винаги пример за преданост, честност, хармония и хуманизъм\", каза аржентинецът пред футболистите.Двубоят за трофея се очаква с огромен интерес. Ювентус е почти сигурен шампион на Италия и достигна до финала на Шампионската лига.Срещу Лацио воденият от Масимилиано Алегри тим може да направи първата крачка към мечтания требъл през сезона.", "date": "2017.05.16", "title": " Папата се срещна с играчите на Ювентус и Лацио"}
{"url": "https://m.offnews.bg/news/Koloezdene_18819/Holandetc-e-noviiat-lider-v-Dzhiroto_655739.html", "text": "Холандецът Том Думулен облече розовата фланелка за лидер в колоездачната обиколка на Италия, след като спечели индивидуалното преследване по часовник и оглави генералното класиране с огромна разлика.Състезателят на Сънуеб спря хронометъра на 39.8-километровата отсечка между Фолино и Монтефалко за 50:37 минути, побеждавайки британеца Герант Томас с 49 секунди и Боб Юнгелс от Люксембург с 56.Думулен води в генералното класиране с 2:23 минути преди Наиро Кинтана, след като колумбиецът загуби 2:53 днес.На подиума за награждаването стана любопитна сцена, след като Думулен удари с лакът едно от момичетата, които по традиция придружават победителя в етапа.Холандецът Бауке Молема се изкачи на трето място в Джирото при 2:38 минути изоставане от неговия съотборник Думулен, след като изпревари французина Тибо Пино, който вече е четвърти след лошия резултат в десетия ден.", "date": "2017.05.16", "title": " Холандец е новият лидер в Джирото"}
