{"url": "https://offnews.bg/obshtestvo/arteks-sadat-potvardi-zakonnostta-na-stroezha-zlaten-vek-ne-pravim-708732.html", "text": "Във връзка с появилите се в медиите твърдения, че са регистрирани неправомерни строителни активности в обект многофункционална сграда \"Артекс\" - \"Златен Век\", искаме да уведомим обществеността и всички институции, че нашите действия са напълно съгласувани и са в рамките на закона. Налице са всички необходими документи, разрешителни и решения на съда, за да се потвърди това. Извършваме обследване на безопасността на сградата.Това изявление изпратиха от строителната фирма \"Артекс\" до медиите във връзка със сагата около тяхната сграда в столичния \"Лозенец\".На 31 юли стана ясно, че административният съд е отменил заповедта за спиране на строежа на небостъргача в столичния квартал. Малко след това . ДНСК издаде заповед на основание чл.224 от Закона за устройство на територията за цялостно спиране на строеж „Златен век“.", "date": "2019.08.05", "title": "Артекс: Съдът потвърди законността на строежа 'Златен Век', не правим нищо нередно"}
{"url": "https://offnews.bg/izvan-terena/zaradi-nejnata-kompania-viktor-valdes-prekrati-karierata-si-708733.html", "text": "Бившият вратар на Барселона Виктор Валдес прекрати кариерата си преди около година и определено не съжалява за решението си.В момента той е треньор в школата на каталунците, като работи с юношите до 19 години.При обявяването на своето намерение да окачи бутонките и ръкавиците, Валдес изтъкна, че иска да прекарва повече време със съпругата си Йоланда Кардона и трите им деца - две момчета на 10 и 7 години и дъщеря на 6.Съпругата на Валдес е истинска красавица и феновете проявиха разбиране защо спира с футбола.", "date": "2019.08.05", "title": "Заради нейната компания Виктор Валдес прекрати кариерата си"}
{"url": "https://offnews.bg/sviat/nijl-degras-tajsan-masovite-strelbi-ubivat-dalech-po-malko-dushi-ot-k-708714.html", "text": "Популярният астрофизик и водещ на научни предавания Нийл Деграс Тайсън си навлече вълна от похвали и критики в социалните мрежи, след като критикува реакцията на обществото на двете масови убийства в САЩ, .Той написа в личния си  следното:За последните 48 часа САЩ загуби ужасяващо 34 души заради масови стрелби.Средно в страната на всеки 48 часа губим...500 души заради медицински грешки300 души от грип250 поради самоубийства200 при катастрофи40 убити в следствие на стрелбаЧесто пъти нашите емоции реагират повече на спектакъла, отколкото на данните.", "date": "2019.08.05", "title": "Нийл Деграс Тайсън: Масовите стрелби убиват далеч по-малко души от куп други работи, но хората не ги интересува"}
{"url": "https://offnews.bg/tenis/federer-pokazva-postoianstvo-veche-1000-sedmitci-e-v-top-50-708736.html", "text": "Швейцарският тенисист Роджър Федерер записа срещу името си пореден рекорд, който едва ли ще бъде надминат в близко бъдеще.Федерер, който след три дни ще навърши 38 години, регистрира седмица №1000 поред в кариерата си, през която се намира в топ 50 на ранглистата на АТР.Това определено показва постоянство в изявите. Само за сравнение Григор Димитров за една година успя от номер 3 в света да стигне до №57, а в момента е 54-и.Далеч зад Федерер остава американецът Джими Конърс, прекарал в топ 50 без прекъсване 873 седмици. От сега действащите тенисисти най-близо до рекорда на Федерер е Рафаел Надал със 758.В момента швейцарецът е №3 в света, а лидер е Новак Джокович, който трудно може да бъде изместен. Федерер има и 20 титли от турнири от \"Големия шлем\", което също е рекорд.", "date": "2019.08.05", "title": "Федерер показва постоянство, вече 1000 седмици е в топ 50"}
{"url": "https://offnews.bg/politika/uvolniha-zam-kmet-v-ruse-sled-skandala-s-gerb-708734.html", "text": "Политическите скандали в община Русе, , продължават. Със заповед на кмета Пламен Стоилов е уволнен заместника му Димитър Наков, предава БНР.От днес община Русе е без заместник-кмет по строителството. Димитър Наков бе уволнен в следобедните часове, като в заповедта не се съобщават мотиви за освобождаването му от длъжност. Той бе ръководител на всички европейски инфраструктурни проекти, по които се работеше в общината.Това е продължение на политическите скандали, които започнаха миналата седмица с реакцията срещу новоназначения общински лидер на партия ГЕРБ.Заедно с зам.-кмета Наков си тръгват началничката на отдел \"Общинска собственост\" Нели Миткова и ръководителката на пресцентъра Мария Иванова.Утре своята първа изява пред журналисти ще има Росен Даскалов, назначен от премиера за общински лидер на партия ГЕРБ в Русе.", "date": "2019.08.05", "title": "Уволниха зам.-кмет в Русе след скандала с ГЕРБ"}
{"url": "https://offnews.bg/drugi/sto-detca-nauchiha-kak-se-stava-shampion-po-fehtovka-v-bansko-708720.html", "text": "С финално състезание и официално закриване приключи първият международен лагер по фехтовка за деца до 18 години в Банско.От 28 юли до 5 август повече от сто момчета и момичета от 25 държави научиха някои от тайните на този спорт с помощта на опитни треньори от България и на специалните гости на събитието - златната медалистка от Рио де Жанейро 2016 Ана Мария Попеску (Румъния), шампионът от игрите в Лондон през 2012 Рубен Лимардо Гаскон (Венецуела) и двукратният световен шампион Николай Новосьолов (Естония).Организатори на лагера бяха спортен клуб по фехтовка “София” и МК “Фехтовална академия – Дубай”, подкрепени от Българска федерация по фехтовка. Финалният турнир се проведе в три възрастови групи - до 12, до 15 и до 18 години, и по всички правила на Международната федерация по фехтовка. В груповата фаза срещите бяха до 5 точки, а в елиминациите се играеше до 15.Момчетата и момичетата демонстрираха какво са научили през последните седем дни и показаха шампионски дух. Всички участници премериха сили в минимум шест боя и получиха грамоти за участие.Състезанието се излъчваше онлайн в целия свят и всички в реално време можеха да гледат двубоите. На тържествената церемония по закриване на лагера децата получиха сертификати за участие, подписани от тримата специални гости на събитието.Организаторите на международния лагер се надяват да поставят началото на една традиция в провеждането на събития от висок ранг в полза на българските фехтовачи и българската фехтовка и да съберат следващото лято още повече деца и шампиони.", "date": "2019.08.05", "title": "Сто деца научиха как се става шампион по фехтовка в Банско"}
{"url": "https://offnews.bg/sviat/evtanaziraha-bolna-zhena-v-avstralia-po-nejno-zhelanie-708735.html", "text": "Възрастна онкоболна жена стана първата австралийка, която беше евтаназирана по нейно желание, откакто властите в щата Виктория приеха промени в закона, позволяващи евтаназията при определени условия, предаде Ей Би Си.61-годишната Кери Робъртсън е напуснала този свят на 15 юли в старчески дом в градчето Бендиго с помощта на лекарски екип.Близките ѝ са били с нея, а за фон е звучала музика на Дейвид Бауи.За провеждане на евтаназия във Виктория пациентът трябва да отговаря на 68 пункта. Според премиера Даниел Андрюс са въведени ограничения, за да се гарантира, че системата работи правилно. Правителството очаква около 12 души да могат да получат достъп до услугите на евтаназията тази година.", "date": "2019.08.05", "title": "Евтаназираха болна жена в Австралия по нейно желание"}
{"url": "https://offnews.bg/kultura/arestuvaha-dvama-imaniari-snimki-708723.html", "text": "В хода на проведено от служители на Главната дирекция „Национална полиция“ и колегите им от ОДМВР-Плевен разследване, са установени двама мъже – на 51 и 20 г. от гр. Кнежа, занимавали се с незаконна иманярска дейност. По първоначални данни те са извършвали и незаконни сделки с придобитите движими културно-исторически ценности с археологически произход в региона на област Плевен. В рамките на извършените процесуално-следствените действия на адрес, обитаван от двамата, са открити 14 старинни монети от римската епоха и Средновековието, 6 старинни накита - пръстени и медальон, старинно острие и самоделен металотърсач. Археологическите предмети и металотърсачът са иззети като веществени доказателства, а по случая е образувано досъдебно производство.Материалите са докладвани на прокурор от Окръжната прокуратура в Плевен. Работата по случая продължава под надзора на прокуратурата.", "date": "2019.08.05", "title": "Арестуваха двама иманяри (снимки)"}
{"url": "https://offnews.bg/obshtestvo/tarsiat-se-50-gvardejtci-mezhdu-175-i-185-sm-708721.html", "text": "Със заповед на министъра на отбраната е обявен конкурс за заемане на 60 вакантни войнишки длъжности в Националната гвардейска част (НГЧ) в София. Обявени са 50 вакантни длъжности за „гвардеец“, както и 9 длъжности за „младши шофьор“.Кандидатите за приемане на военна служба в състава на НГЧ трябва да подадат заявление до нейния командир и необходимите документи до 25 септември 2019 г. чрез структурите на Централното военно окръжие по постоянния си адрес на местоживеене.Конкурсът ще се проведе на 23 и 24 октомври 2019 г. в НГЧ (в гр. София, бул. „Асен Йорданов“ № 2). Той включва измерване на антропометричните данни на кандидатите за гвардейци, към които има допълнително изискване да са с ръст 175 см. - 185 см, изпит по физическа подготовка, тест за обща култура и събеседване. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м.) и издръжливост (крос 1000 м.). Тестът за обща култура включва 100 въпроса.Условията, на които трябва да отговарят кандидатите, и необходимите документи, са посочени в обявата за конкурса, публикувана в интернет страницата на Министерството на отбраната.Освен на посочените в обявата телефони, кандидатите за участие в конкурса могат да получат допълнителна информация по време на информационните борси в рамките на кампанията „Бъди войник“ и на единния национален телефон: 0700 20 407.", "date": "2019.08.05", "title": "Търсят се 50 гвардейци между 175 и 185 см"}
{"url": "https://offnews.bg/obshtestvo/bedstveno-polozhenie-v-svishtov-zaradi-afrikanskata-chuma-708719.html", "text": "Свищов обяви бедствено положение, което ще остане в сила до 11 август, поради Африканската чума по свинете. Огнище на вируса е открито във фермата за прасета в село Българско Сливово, предаде БГНЕС.Там е стартирало убиването на 17 500 свине, в което помагат и хора от военното поделение в Белене.По-рано кметът на Свищов Генчо Генчев увери, че домакинствата в общината са унищожили домашните си прасета.", "date": "2019.08.05", "title": "Бедствено положение в Свищов заради Африканската чума"}
{"url": "https://offnews.bg/futbol/futbolist-s-209-macha-v-seria-a-e-predlozhen-na-tcska-708724.html", "text": "Италианският футболист Алесио Черчи е бил предложен на ЦСКА, информира. В момента той е свободен агент, след като договорът му с турския Анкарагюджу изтече.Черчи е дясно крило. 32-годишният играч има 14 мача за националния отбор на Италия. Визитката му е доста богата. На сметката си има 209 мача в Серия \"А\", в които е отбелязал 41 гола и е направил 39 асистенции.Алесио е юноша на Рома. Играе още за Бреша, Аталанта, Фиорентина, Торино, Милан, Дженоа и Верона. Бил е част и от испанския Атлетико (Мадрид).ЦСКА вече взе един италианец това лято - Диего Фабрини. \"Армейците\" привлякоха и едно наистина голямо име - Раул Албентоса. Испанският централен защитник има над 100 мача в Ла Лига.Той беше похвален персонално от треньора Люпко Петрович след успеха над Ботев Враца с 1:0 в неделя. Опитният сърбин изрази възхищението си от испанеца, който игра и при отстраняването след дузпи над Осиек в четвъртък във втория кръг на квалификациите за Лига Европа..", "date": "2019.08.05", "title": "Футболист с 209 мача в Серия А е предложен на ЦСКА"}
{"url": "https://offnews.bg/obshtestvo/parvi-sluchaj-na-afrikanska-chuma-v-sofijska-oblast-708737.html", "text": "Ветеринарите потвърдиха за положителна проба при диво прасе в ловно стопанство „Искър\", край Самоков. На територията му не се допускат външни лица и туристи, предава БНР.Земеделското министерство е определило инфектирана зона от 200 километра около мястото, където е намерено прасето.Междувременно министър Десислава Танева забрани лова в инфектираните от африканска чума по свинете райони. Въвежда се и режим на лов след изтичане на периода на ограничен достъп, който е не по-малко от 2 месеца след констатирането на случая - за индивидуален лов и 6 месеца - за групов лов. Остава в сила и обещаното възнаграждение от 150 лв. за хора, подали сигнал за труп на диво прасе в инфектираните зони и 50 лв. за отстрел на дива свиня извън тях. В сила продължава да бъде и забраната за достъп до ловностопанските територии на берачи на билки , гъби и трюфели.", "date": "2019.08.05", "title": "Първи случай на Африканска чума в Софийска област"}
{"url": "https://offnews.bg/112/pozhar-v-gorata-nad-sveti-vlas-708728.html", "text": "Гората над Свети Влас е в пламъци, съобщи \"Фокус\". На място се очаква да има поне една пожарникарска кола с петима огнеборци и няколко полицейски коли.Теренът е труднодостъпен и все още не може да се каже каква е площта, обхвана от пожара, но е лесно забележим.Няма данни и от какво е бил причинен.", "date": "2019.08.05", "title": "Пожар в гората над Свети Влас"}
{"url": "https://offnews.bg/obshtestvo/maia-manolova-skandalizirana-sam-ot-uvolnenieto-na-meditcinskata-sest-708722.html", "text": "Скандализирана съм от уволнението на медицинската сестра Мая Илиева – вдъхновител и организатор на протестите на медицинските специалисти. Очевидно това е опит да й бъде затворена устата, заяви днес омбудсманът Мая Манолова на съвместен бригинг с Мая Илиева.Илиева беше дисциплинарно уволнена в събота вечерта - по време на дежурство в Аджибадем Сити Клиник МБАЛ Токуда.Това е опит да бъдат предупредени и сплашени всички медицински специалисти, които протестират за по-добри условия на труд и за справедливо възнаграждение. Това е тревожен знак за състоянието на демокрацията в България, коментира омбудсманът.Манолова е разтревожена от факта, че се \"преследват и мачкат смели, протестиращи граждани, които си търсят правата – своите и на хората от тяхната общност\".Тя даде за пример разправата с медицински специалисти от Пазарджик, Стара Загора, Русе и Враца.Мая Илиева твърди, че е неправомерно уволнена и оспорва всичко, което пише в заповедта за уволнението й. Тя ще търси правата си в съда:Това няма да остане така, не е и за първи път. От 2012 г. съм председател на синдикална организация в болницата, тогава тя беше под ръководството на д-р Явор Дренски, който по същия начин се опита да се отърве от мен. Завела съм и съм спечелила 5 дела срещу „Токуда“, включително едно лично срещу д-р Дренски за дискриминация. Това ще бъде поредното, заяви Илиева.", "date": "2019.08.05", "title": "Мая Манолова: Скандализирана съм от уволнението на медицинската сестра Мая Илиева"}
{"url": "https://offnews.bg/nashite-avtori/po-sledite-na-nova-tv-v-zashtitena-mestnost-silistar-708727.html", "text": "Множество медии, включително OFFNews, оповестиха, че заради заснемането на едно телевизионно шоу не се спазват правила за влизане и престой в една от най-ценните защитени местности в България – „Силистар“.Възможно ли е, питах се, телевизия, която неотменно ме е убеждавала, че е срещу разсипията на българската природа, да се забърка в такова нещо? Нали в ефир винаги е твърдяла, че е за безпрекословно спазване на закона, има готовност да разобличи всеки нарушител и неведнъж го е правила.Не ми се вярваше. Реших сам да проверя.Преди 3 дни тръгнах по следите на Нова към плаж „Листи“. Колкото и да не ми се щеше да е вярно, станах свидетел как екипът, заснемащ шоуто “Игри на волята: България”, не спазва множество режими, които са задължителни в Защитена местност „Силистар“. Основна снимачна площадка е плаж „Листи“ в тройно защитената територия. За да съм напълно сигурен за нарушенията, се обърнах към Тома Белев, дългогодишен експерт по управление на защитени територии. Помолих да ми разясни задължителните режими за \"Силистар\". Прочитът му не оставя място за съмнения: “Игри на волята: България” действително не спазва режими 1,4,7 и 8, каквото е мнението и на г-н Белев.От професионална гледна точка продължавам да недоумявам. Да анонсираш с толкова шум и средства нов програмен продукт, а още в процес на заснемане да ядосаш публиката?“Един красив български плаж ще се превърне в арена на славата...”, обещава Нова. В неспазване режимите на Силистар не виждам нищо славно...Малко са избелели, но се четат. На всеки вход към Защитената местност \"Силистар\" стои информационна табела. От Нова ТВ няма как да не са я прочели.Има и табели, еднозначно оповестяващи режима на достъп. Въпреки забраната видяхме МПС-та на Нова в защитената местност.МПС-тата чакат на новоизграден (?) паркинг в непосредствена близост до плаж „Листи“. Видяхме сивия автобус и в движение – без регистрационни номера…Как се е сдобила Нова ТВ с ключ от портала, регулиращ достъпа до плаж \"Листи\"? Там са поставени цели две табели с текст: „Забранено влизането на МПС, с изключение на РД, Гранична полиция, ТП ДГС гр. Царево.“Тоалетните и генераторът на снимачния екип.Множество изкоренени дървета по протежение на новия(?) път.Новоизграден(?) паркинг до самия плаж.Клозет между пясъчни лилии…Боклук върху приморски ветрогон - защитения растителен вид, включен в Червената книга.Нова ТВ видимо е влязла в \"Силистар\" като слон в порцеланов магазин. Дали от незнание, дали от нехайство – това нека съгласуват със собствената си съвест. Мисля си обаче, че телевизия с нейната гледаемост е мерило и трябва да прави точно обратното - да дава пример. Трябва активно да възпитава как да съхраним оскъдните остатъци недокосната българска природа, вместо да ги застрашава. Защото мутробулдозеризмът вече е заел позиции по границите на „Силистар“. Дебне сгоден момент и пролука за бетонов развой! Долната снимка показва в далечината контура на плаж \"Бутамя\" в Синеморец, погледнат от силистарско плато. А помните ли само преди 15-ина години какъв красив плаж беше? Виновни? Разбира се, няма. Но ги няма и скалите, които бяха препятствие пред бетоновата инвазия. Няма я и чистата морска вода в заливчето, без фекални добавки от новите хотели.На хоризонта плаж \"Бутамя\" в Синеморец – на границата на защитена местност \"Силистар\".В Силистар всъщност би трябвало да влезеш като в храм. Храм на природата. Там гостуваш на самия Творец. Страхопочитанието към съвършенството на Неговото творение се възнаграждава с радост за сетивата. Гледките си заслужават. Силистар СилистарСилистарСилистарСилистарСилистарСилистарСилистарСилистарСилистарЛистиЛистиЛистиЛистиЛистиЧетох, че държавните институции вече са започнали проверки. Не знам дали след тях ще бъде спазена цялата строгост на закона. Нарушенията и пораженията в защитената местност вероятно ще бъдат омаловажени пред обществеността.За да защити доверието на зрителите си, може би Нова ТВ би трябвало да поиска извинение пред обществеността за нарушените режими в Защитена местност „Силистар“ - колкото се може по-искрено!Може би трябва да даде и обещание за възстановяване на всички щети – например обратно залесяване на новоизградените път и паркинги.И може би не е лоша идея да наеме консултант по спазване на режимите в „Силистар“, който да е неотменно до снимачния екип.Със сигурност оттук нататък би трябвало да има пълна прозрачност на снимачния процес. Репортажи, отразяващи отговорно отношение към природата на снимачната площадка. Защо не и ден „на отворените врати“ на плаж Листи“, чиято цел е всеки, който пожелае, сам да може да се убеди.", "date": "2019.08.05", "title": "По следите на Нова ТВ в защитена местност Силистар"}
{"url": "https://offnews.bg/obshtestvo/mazh-se-izkapa-v-edno-ot-rilskite-ezera-video-708731.html", "text": "Туристи снимаха как мъж се къпе в Окото, едно от Седемте рилски езера, където е забранено да се влиза. Не се знае кой е той, като и никой от присъствалите там хора не е уведомил властите в Национален парк „Рила“ за случката, така че той си е тръгнал.Ако човекът бъде намерен, може да понесе глоба в размер от 500 до 5000 лева, твърдят от парка, цитирани от БНР.Къпането в езерата не е рядкост, споделят туристи.„В тези езера плуват, виждал съм всяка година. Последният път, като бях там, се скарах на един, който хвърляше камъни в Бъбрека. Англичанин. Успях да му кажа на английски, че не трябва да хвърля камъни в езерото, но явно съм го гледал много страшно, застана мирно и каза окей“, коментира инж. Севдалин Атанасов, природолюбител.", "date": "2019.08.05", "title": "Мъж се изкъпа в едно от Рилските езера (видео)"}
{"url": "https://offnews.bg/dw/nesluchajno-spasiha-plamen-georgiev-toj-darzhi-neshto-tcenno-708730.html", "text": "В така наречената борба срещу корупцията в България никой и нищо не се губи, само сменя мястото си. Пламен Георгиев например. От председател на най-страховития орган в държавата - Комисията за противодействие на корупцията и отнемане на незаконно придобитото имущество (КПКОНПИ), той пак става прокурор в Специализираната прокуратура - звеното, което работи по дела за корупция по високите етажи на властта.Прокурорската колегия на Висшия съдебен съвет (ВСС) днес възстанови Георгиев на длъжност „прокурор“ в Специализираната прокуратура, съобщи БГНЕС. Решението по подадената от него молба бе предизвестено.Спасена кариера. И още нещоТака кариерата на Пламен Георгиев е спасена. Но не само - той е единственият от замесените в “Апартаментгейт” - аферата с купените евтино луксозни имоти от лица във властта, който бива изчистен, съхранен и запазен на друга позиция. Вероятно, за да бъде рестартиран в други времена. Останалите - като Втория след Борисов - Цветан Цветанов, министърката на правосъдието Цецка Цачева, депутатът и председател на енергийната комисия Делян Добрев, както и неколцина по-дребни риби - заместник-министри, нямаха този късмет.Въпреки че проверките на същата тази Антикорупционна комисия, извършени по времето, когато председателят ѝ Георгиев бе в принудителна 3-месечна отпуска, тъй като и той бе проверяван, избелиха и тях, и други. Националната агенция по приходите (НАП) се е потрудила и е свършила същото за Георгиев, така както години по-рано го направи за Цветанов.Изобщо всеки някого оневинява в “кръговата икономика на корупцията” (по определението на “Капитал”), и всеки всекиму е задължен. Но дори и в бяло, някои все пак си тръгват - от политиката и от постовете. Георгиев не е сред тях. В последния си работен ден - 31 юли, парламентът гласува оставката му като шеф на КПКОНПИ и унизително не му даде думата, дни по-късно го направи „Нова телевизия“ в благо интервю. В него Пламен Георгиев повтори казаното пред журналисти в парламента, комбинирайки виктимизацията и героизацията си като защитни тези: обяви, че е жертва на заговор на олигарси и мишена - защото под негово ръководство комисията внесла искове за над 3 милиарда лева, (за които не е ясно дали ще издържат в съда).Но дори и след напускането му няма отговор защо е скрил терасата от 186 кв. м. с барбекю и сауна върху нея от собствените си имуществени декларации, а е вписана в нотариалния акт, възможно ли е тризонет на много добра локация в София да струва 300 000 лева и не е ли декларирал твърде занижени цени при имотни сделки.Въпреки това НАП го е изчистилаВместо отговори, избелването тече с пълна сила. На 31 юли, когато парламентът освободи Георгиев, той заяви пред журналисти, че проверката на НАП е доказала всеки негов и на съпругата му доход. “Тази проверка доказа, че аз не съм извършил нито едно закононарушение”, заяви той. Повтори го и в неделното си интервю. НАП го е изчистила. Защо тогава НАП не го съобщи?На същия този 31 юли директорката на НАП Галя Димитрова заяви, че на “г-н Пламен Георгиев се извършва контролно производство в ТД НАП-София” и тя не е уведомена дали е приключило и какви са резултатите. “Ние имаме ангажимент след приключване на производството да уведомим прокуратурата”, каза тя. Но и прокуратурата не е съобщила за такъв акт. Прави го Пламен Георгиев и за гражданите остава убеждението, че данъчните очевидно “прескачат” шефката си - или просто Георгиев избърза да съобщи за индулгенцията, за която сме убедени, че ще получи и без молитви.А можеше да стане главен прокурор...Сега Пламен Георгиев се завръща в специализираната прокуратура, изпълнен с гибелен гняв към “олигарсите”. Има защо - “Апартаментгейт” го изключи като кандидат за главен прокурор, за какъвто бе спряган по-рано. Сега ще чака за друг пост.Макар да не е издържал конкурса за съдии и да не е запомнен с ключови дела като прокурор, Георгиев е спечелил друга ценност - доверието на премиера Бойко Борисов, който още в първия си кабинет, през 2013 г., го направи председател на Комисията за незаконно придобито имущество. Има защо - благодарение на Георгиев, прокурор в Софийска градска прокуратура през 2011 г., не се стигна до разследване на скандала с подслушването на директора на Агенция “Митници” Ваньо Танов, днес покойник, и негови разговори с министъра на финансите Симеон Дянков и заместника му Владислав Горанов. Това са онези изтекли в медиите записи, от които се помни прословутата реплика на премиера Борисов, казана по отношение на Михаил Михов (Мишо Бирата), и той покойник: “... поех ангажимент и аз не съм Първанов. Като съм му обещал, че няма да го закачам, няма да го закачам”. Тези записи, направени със специални разузнавателни средства, са унищожени, тъй като прокурорът Георгиев... не проявил интерес към тях.Така че въпросът за Пламен Георгиев вече дори не е свързан с терасата, с барбекюто и сауната. Въпросът е защо човек, който управляваше Робокопа срещу корупцията, погазва правото пред очите ни. Изглежда, че за управляващите това го прави напълно пригоден за червената прокурорска тога.", "date": "2019.08.05", "title": "Неслучайно 'спасиха' Пламен Георгиев. Той държи нещо ценно"}
{"url": "https://offnews.bg/futbol/manchestar-iunajted-obiavi-transfera-na-hari-maguajar-708716.html", "text": "Манчестър Юнайтед обяви официално привличането на Хари Магуайър от Лестър, превръщайки го в най-скъпият защитник в света (80 млн. паунда или 87 милиона евро).Английският национал подписа договор за шест години с опцията за удължаване с още една. Той беше най-голямата цел на \"червените дяволи\" през този трансферен прозорец.\"Доволен съм, че подписах с този голям отбор. Наслаждавах се на престоя си в Лестър и искам да благодаря на всички в клуба, на фантастичните фенове за подкрепата през последните два сезона. Когато Манчестър Юнайтед се интересува от теб винаги е невероятна възможност.От разговорите ми с мениджъра Оле Гунар Солскяер останах развълнуван от визията за развитие на отбора. Ясно се вижда, че градим отбор, способен да печели трофеи. Нямам търпение да се срещна с новите си съотборници и сезонът да започне\", заяви Магуайър, цитиран от официалния сайт на клуба.\"Хари е един от най-добрите централни защитници в света. Той чете чудесно играта и има силно присъствие на терена.Умее да остава спокоен и е хладнокръвен с топка в крака. Смятам, че ще се впише чудесно в този отбор както с играта си на терена, така и с поведението си извън него\", добави от своя страна Солскяер.Очаква се Хари Магуайър да дебютира още в първи мач за сезона срещу Челси.", "date": "2019.08.05", "title": "Манчестър Юнайтед обяви трансфера на Хари Магуайър"}
{"url": "https://offnews.bg/vodni/talanti-na-evrofutbol-triumfiraha-v-pluvnia-maraton-galata-varna-708688.html", "text": "Спортните таланти на „Еврофутбол“ в плуването Василики Кадоглу и Георги Цурев триумфираха в 79-о издание на плувния маратон „Галата – Варна“.В изключително оспорвана борба първи на буна №2 при мъжете финишира 17-годишният Цурев, който преодоля 4-те километра за 49.59 мин. Втори при мъжете е Радостин Кръстев с 50.03 мин., трети е Никола Саватинов с 50.04 мин. Съотборничката на Георги от варненския клуб „Астери“ – Василики Кадоглу, отвя конкуренцията при дамите и завърши с 56.05 мин. Втора е Габриела Георгиева с 1:03.41 ч., трета е Ивет Шумкова с 1:05.48 ч.Така двамата варненци с най-добри резултати от надпреварата ще участват в градския плувен маратон на Дордрехт в края на август.За първи път състезанието започна от брега, като това бе плажната ивица на Карантината. В него сили премериха 268 души от девет държави от България, Русия, Украйна, Белгия, Турция, Дания, Англия, Холандия и Молдова. Маратонът „Галата – Варна“ е най-старото плувно състезание в България и тази година бе част от инициативата „Варна – Европейски град на спорта 2019”. Събитието бе под патронажа на министъра на младежта и спорта Красен Кралев.„Еврофутбол“ желае успех на всички Спортни таланти!", "date": "2019.08.05", "title": "Таланти на 'Еврофутбол' триумфираха в плувния маратон Галата - Варна"}
{"url": "https://offnews.bg/politika/desislava-radeva-imeto-niama-takava-darzhava-e-obida-kam-balgarite-708692.html", "text": "Съпругата на президента Десислава Радева, която е работила в \"Шоуто на Слави\" преди години, коментира бъдещата партия на Слави Трифонов \"Няма такава държава\".Тя публикува пост във фейсбук, придружен от видеоклип на песента - \"Trouble\" на рок групата \"Whitesnake\".\"Парчето няма нищо общо с НАПлийкс, нито с АЧС, нито със \"злощастните думи\" (по румънското правителство) на нашия премиер, нито с политическия проект \"Няма такава държава\"...Макар самото име да ми звучи като обида към всички българи, на които им е останала единствено надеждата...Парчето просто е повече от хубаво. Енджой!\", написа Десислава Радева.", "date": "2019.08.05", "title": "Десислава Радева: Името 'Няма такава държава' е обида към българите"}
{"url": "https://offnews.bg/temida/advokatite-na-sobstvenika-na-tad-group-iskat-namaliavane-na-parichnata-708686.html", "text": "Адвокатите на собственика на TAD Group Иван Тодоров ще поиска намаляване на сумата на паричната гаранция от 100 хил. лева, съобщи Нова тв.Името на компанията за киберсигурност бе замесено в скандала с гигантския теч на лични данни от Националната агенция за приходите, засегнал 4 милиона души у нас.Един от служителите ѝ - Кристиян Бойков - е заподозрян за извършването на атаката, а в рамките на разследването бяха задържани Тодоров и търговския директор Георги Янков. И тримата бяха освободени под гаранция.Те са категорични, че нямат нищо общо с пробива в системата на НАП и разпращането на част от базата ѝ данни до медиите. За да уверят обществеността в правотата си, от прокуратурата прибегнаха до безпрецедентни мерки - разпространиха част от доказателствата по делото, като така обаче , тъй като обвинителите пропуснали да заличат ЕГН-тата на премиера Бойко Борисов, главния прокурор Сотир Цацаров и депутата Делян Пеевски. Освен това прокуратурата разпространи информация за това как да се стигне до личните данни на прокурори и следователи.В рамките на разследването българската прокуратура , което провокира . АЕЖ предупреди, че действията на прокуратурата срещу \"Биволъ\" може да застрашат свободата на словото в България.\"Биволъ\" също е във фокуса на вниманието на прокурорите, защото - по техни твърдения - част от данните на хакерите са били събрани в папка, озаглавена \"за \"Бивол\".", "date": "2019.08.05", "title": "Адвокатите на собственика на TAD Group искат намаляване на паричната му гаранция"}
{"url": "https://offnews.bg/futbol/sadia-v-bolivia-se-prestruva-che-shte-gleda-var-708693.html", "text": "Системата за видеопомощ на реферите (ВАР) се превръща във фетиш в Южна Америка, където още не е широко разпространена.Зрителите на мача от боливийското първенство между Олуейз Реди и Боливар станаха свидетели на куриозна случка.В добавеното време реферът даде дузпа срещу Боливар, като показа жеста с ръце, който съдиите дават, че ще гледат ВАР.Проблемът е, че Боливия все още няма ВАР. Играчите на Олуейз Реди до такава степен се слисаха, че пропуснаха дузпата и така Боливар спечели с 1:0.В България също няма ВАР. Според члена на ръководството на БФС Емил Костадинов докато въведем системата, в другите страни ще я отменят.", "date": "2019.08.05", "title": "Съдия в Боливия се преструва, че ще гледа ВАР"}
{"url": "https://offnews.bg/zdrave/otstraniha-6-kilogramov-tumor-ot-bedroto-na-mazh-708690.html", "text": "6-килограмов тумор от бедрото на 64-годишен пациент отстрани екип от специалисти на Военномедицинска академия. Рядката и сложна операция, продължила 3 часа, бе извършена успешно, благодарение на добрата работа между специалистите по ортопедия, съдова хирургия и рентгенология във ВМА, съобщават от лечебното заведение.„Пациентът е в стабилно състояние, възстановява се в клиниката”, коментира проф. д-р Неделчо Цачев, ръководител на Катедрата по ортопедия и травматология и реконструктивна хирургия.Операцията е извършена от ортопедите подполковник д-р Димитър Ангелов и д-р Никола Харисков в екип с д-р Никола Колев от Клиниката по съдова хирургия.„Тъй като туморът бе изключително богато кръвоснабден, се наложи предоперативна ангиография и емболизация на няколко артериални съда, осъществена от колегата рентгенолог д-р Мирослав Лилов”, обясни проф. Цачев.Патологията е много рядка, а през последните 10 години пациентът вече два пъти е опериран в болници в страната, но отново прави рецидив. „Образувание с диаметър 50 см и 6 кг е изключително фрапантно за нашата специалност. Ако няма интеграция между ортопеди и съдови хирурзи, както и добра ангиографска диагностика, подобен тумор не може да се отстрани успешно”, допълни още специалистът.", "date": "2019.08.05", "title": "Отстраниха 6-килограмов тумор от бедрото на мъж"}
{"url": "https://offnews.bg/sviat/vazdushen-udar-ubi-42-dushi-v-libia-708725.html", "text": "Поне 42 души са били убити, а около 60 други ранени при въздушен удар срещу град Морзук в южната част на Либия, предаде АФП.Международно признатото правителство в Триполи обвини силите на генерал Халифа Хафтар, който води бунт в страната и се опитва да превземе града. Те твърдят, че самолетите са ударили жилищен район.Наскоро силите на Хафтар обсадиха Триполи, но бяха отблъснати.", "date": "2019.08.05", "title": "Въздушен удар уби 42 души в Либия"}
{"url": "https://offnews.bg/112/mazh-se-udavi-v-moreto-kraj-varna-708697.html", "text": "35-годишен мъж се е удавил в морето при Втора буна на варненския плаж. Фаталният инцидент е станал в събота следобед, преди да се разрази мощната буря в района, съобщи Фокус. Мъжът е влязъл във водата, за да извади децата си.Въпреки усилията на дошлите на място спешни медици, той е починал. Същия ден момче и момиче, бедстващи в морето, са били спасени от преминаващи в района на Галата собственици намоторна лодка. ", "date": "2019.08.05", "title": "Мъж се удави в морето край Варна"}
{"url": "https://offnews.bg/futbol/ventci-stefanov-bezobraziata-vav-varna-sa-ot-20-godini-nasam-708698.html", "text": "Двубоят Черно море - Славия (0:0) в петък вечерта беше белязан от страхотен скандал, който продължава да отеква.Столичани се оплакаха, че са били заплашвани от домакините. Футболистът Емил Виячки се е предпазил от удар по лицето, който се е опитал да му нанесе директора на домакините Ерджан Шабан.Президентът на Славия Венцеслав Стефанов реагира много остро, като направи случая публичен. Според боса на \"белите\" станалато не е прецедент, а нещо, което се случва във Варна от 20 години насам.\"Нали гледахте кадрите! Крайно време е това, което се случва редовно на стадиона във Варна да спре. Вярвам, че полицията и вътрешният министър ще сложат край на тези безобразия\", казва Стефанов пред \"Тема Спорт\".Изданието припомня за случай отпреди осем години, когато бившият ни топрефер Антон Генов се оплаква от въпросния Шабан дбез мач между Локо Сф и Черно море на националния стадион.\"Марин Маринов (б.р. изпълнителният директор на Черно море) ме заплаши, а другият - Ерджан ме удари два пъти в гърдите. В ХХІ век сме и никой не може да си позволява такива работи. Имаше заплахи, дори и за живота ми\", казва тогава Генов.Дисциплинарната комисия наказва Черно море с 10 000 лева и предупреждава с лишаване от домакинство.Актуалният казус ще бъде гледан утре. Възможно е да не се вземе решение, а да се потърси допълнителна информация и изслушване на засегнатите страни.Черно море попадна под прожекторите и в края на миналия сезон, когато част от титулярите бяха изгонени по съмнения, че . Те били уличени с детектор на лъжата.", "date": "2019.08.05", "title": "Венци Стефанов: Безобразията във Варна са от 20 години насам"}
{"url": "https://offnews.bg/112/kamion-i-vlak-se-udariha-na-prelez-shofiorat-e-postradal-708695.html", "text": "Пътнически влак и камион са се ударили на прелез в между Дойранци и Левски, съобщават от НКЖИ. Вследствие на удара е дерайлирал локомотивът на композицията, водачът на товарния автомобил е пострадал.Камионът е преминал неправилно през съоръжението, което е било с редовно задействана светлинна и звукова сигнализация. Нарушен е графикът на движение на влаковете между Левски и Троян. За пътниците по това направление е осигурен превоз с автобуси.", "date": "2019.08.05", "title": "Камион и влак се удариха на прелез, шофьорът е пострадал"}
{"url": "https://offnews.bg/obshtestvo/tcgm-maha-posrednika-ot-sms-ite-za-sinia-i-zelena-zona-tcenite-ostava-708699.html", "text": "Центърът за градска мобилност придобива системата за обработване на SMS-и от паркирането в “синя” и “зелена” зони в София и вече няма да работи с посредник. Договорът, който е сключен през 2015 г., изтича през септември, съобщиха от ЦГМ. До момента тази дейност минава през фирма-посредник между дружеството и мобилните оператори, като до 2015 г. процентът е бил 15 на сто, а за последните 4 години е 13 на сто.Сега ЦГМ обяви процедура за възлагане на обществена поръчка на договаряне по реда на ЗОП с мобилните оператори и доставчици, като процентът вече ще е до 12 на сто, уточняват от ЦГМ. Така Центърът за градска мобилност ще пести по 130 000 лв. на година. Договорите с доставчиците на услугата ще са за срок от 5 години, а общата прогнозна стойност на поръчката, за всички потенциални по закон изпълнители, е 7,9 млн. лева за целия петгодишен период. Стойността е определена в съответствие на приходите от SMS-и от зоните за платено паркиране в София. Реално тази прогнозната сума представлява до 12 % от общите приходи от услугата. Доставчиците, с които се очаква да бъдат сключени договори по обявената поръчка, ще я получат за организиране и гарантиране непрекъснатост на услугата за паркиране чрез SMS-и. За самите клиенти на зоните за почасово платено паркиране няма да има промяна в тарифите. До края на годината ЦГМ ще пусне и т.нар. дигитален талон за паркиране през мобилни приложения. Дружеството планира да има такова приложение, както и дава правото на всеки търговец да разработи свое и да го предложи срещу 10 % търговска отстъпка (такава е тя към момента и за търговците, които продават хартиени талони за паркиране). Дигиталният талон ще позволи на водачите на автомобили да имат по-голям избор при заплащане на престоя при паркиране в зоните, а не само чрез хартия, на паркомат или с SMS-и.Приходите от зоните за почасово платено паркиране се инвестират обратно в системата като 50 % от тях отиват за възстановяване на тротоари, изграждането на паркинги (в момента се довършва този на метростанция „В. Левски“, който е със 197 места, и предстоят ремонтите на паркингите на Централна гара и бул. „Сливница“), и поддържането на самата зона за почасово платено паркиране, в която вече има близо 30 000 места. Останалите средства от приходите отиват за покриване на транспортната задача на градския транспорт, обясняват от ЦГМ. ", "date": "2019.08.05", "title": "ЦГМ маха посредника от SMS-ите за синя и зелена зона, цените остават същите"}
{"url": "https://offnews.bg/obshtestvo/zapochvat-proverki-za-praseta-v-zadnia-dvor-blokadite-na-patishta-pro-708665.html", "text": "Четвърти ден продължава блокадата на главния път Сливен-Ямбол в района на село Крушаре. Протестът е срещу изискването да бъдат убити домашните прасета заради африканската чума по свинете. Около 30 души в протестират на моста на село Крушаре. Те не допускат преминаващите автомобили, а стопаните от селото стигат до градините си по черните пътища, съобщи БНР. Протестиращите не оспорват наличието на чума по свинете, но изтъкват, че в Сливен няма констатирано огнище на заразата.Обходният път е през селата Камен, Жельо войвода и Кабиле. Пътуващите по АМ “Тракия“ от Бургас могат да преминат през село Зимница и “Петолъчката“, а тези които идват от София през Нова Загора. ", "date": "2019.08.05", "title": "Започват проверки за прасета в задния двор, блокадите на пътища продължават"}
{"url": "https://offnews.bg/politika/spasi-sofia-iska-asfalt-po-tcar-boris-iii-pavetata-na-sklad-708666.html", "text": "Да се махнат паветата по столичния бул. \"Цар Борис III\" и да се заменят с асфалт, настояват от Спаси София. Паветата не са подходяща настилка за булеварди с толкова сериозно движение, тъй като вдигат шум и са източник на замърсяване и кал, обясняват от организацията. Активистите смятат, че състоянието на булеварда е трагично предвид, че той е входно-изходна артерия за столицата и един от най-натоварените в града. Паважната настилка, множеството пропадания и дупки, както и лошото осветление са не само неприятна гледка, но и причина за катастрофи. “Основен приоритет за Столичната община трябва да бъде пълен ремонт на бул. Цар Борис III, включващ премахването на паважната настилка и замяната ѝ с асфалтова. Смятаме ремонтът за неотложен и ще се борим той да се заложи в бюджета и да се реализира още през 2020 г., заяви Борис Бонев от Спаси София.“Паветата трябва отговорно да се съхраняват и да се използват за улиците в центъра, по площадите и пешеходните зони, където да допълват историческия дух на столицата, но те създават проблеми по натоварените булеварди” - казват от Спаси София.Множеството инциденти пък показват и сериозен проблем с пътната безопасност на булеварда. За да се подобри тя, от гражданската организация предлагат поставянето на камери за скорост, измерващи не само актуалната, но и средната скорост по булеварда.“Трябва да се разработи и зелена вълна, настроена за 50 км/час, с което бързото каране ще бъде допълнително обезсмислено, но същевременно движението ще бъде улеснено. В допълнение, на пешеходните пресичания трябва да се изградят и защитни острови за изчакване, което е доказана мярка за подобряване на безопасността, допълни Гергин Борисов от Спаси София.Освен нов асфалт, проектът за нова визия на бул. Цар Борис III задължително трябва да включва и ремонт на локалните платна, осветлението, тротоарите и велосипедната алея. Според активистите, булевардът има потенциал да бъде изключително приятен и по който да се пътува удобно и безопасно, независимо дали се използва градския транспорт, автомобил или велосипед.", "date": "2019.08.05", "title": "Спаси София иска асфалт по Цар Борис III, паветата - на склад"}
{"url": "https://offnews.bg/sviat/india-otmenia-spetcialnia-statut-na-kashmir-708662.html", "text": "Правителството в Индия обяви плановете си да отмени част от конституцията, която дава специален автономен статут на администрирания от Индия щат Джаму и Кашмир, съобщи Би Би Си.Член 370 от конституцията дава на най-северния индийски щат Джаму и Кашмир повече автономия, отколкото на всеки друг индийски щат. Въпросът за статута е особено чувствителен, защото именно този текст положи основата на присъединяването на тази част от разделения Кашмир, за който са водени не една битки, към Индия през 1947 г.Конституционният текст позволява на индийския щат Джаму и Кашмир да има своя конституция, свое знаме и независимост по всички въпроси, с изключение на външните работи, отбраната и комуникациите.Вътрешният министър Амит Шах обяви решението в парламента. Очаква се то да разпали безредици.Населеният предимно с мюсюлмани хималайски регион Кашмир е в сърцето на сблъсък, продължаващ повече от 70 години. Той датира от времето, когато бившата британска колония е разцепена на мюсюлмански Пакистан и индуска Индия. Живописната планинска област е поделена между Индия, която взема гъсто населената Кашмирска долина и областта около град Джаму, с преобладаващо индуско население; Пакистан, който контролира западните покрайнини; и Китай, който получава слабо населената високопланинска част на север. Откакто през 1998 г. Индия и Пакистан тестват за пръв път своите ядрени оръжия, Кашмир се превръща не само в местен конфликт, а в опасност за целия свят.", "date": "2019.08.05", "title": "Индия отменя специалния статут на Кашмир"}
{"url": "https://offnews.bg/obshtestvo/bchk-s-kampania-v-podkrepa-na-detca-postradali-pri-katastrofi-708700.html", "text": "Българският Червен кръст стартира Втора национална благотворителна кампания в подкрепа на деца, пострадали при пътни инциденти. Целта е в началото на новата учебна година, общественото внимание да бъде насочено към проблема с увеличаващия се детски пътен травматизъм и да се наберат финансови средства, с които да бъде подпомогнато лечението и възстановяването на най-невинните жертви на „войната“ по пътищата.За съжаление статистиката е тревожна, броят им се увеличава драстично с всяка изминала година. Само за 2018 г. 35 деца загубиха живота си, а 1132 бяха ранени.От 5 август до 31 октомври 2019 г. със SMS на кратък номер 1255 може да бъде направено дарение от 1 лев за лечението на дете, пострадало при злополука на пътя.Обединени от мотото „Да опазим децата на пътя“, членовете на Националния дарителски фонд на Български Червен кръст за подпомагане на деца, пострадали при ПТП, стоят зад хуманната кауза вече 15 години. За този период успяха да подкрепят финансово семействата на 757 пострадали деца.", "date": "2019.08.05", "title": "БЧК с кампания в подкрепа на деца, пострадали при катастрофи"}
{"url": "https://offnews.bg/kultura/printc-charlz-s-rolia-v-novia-film-za-dzhejms-bond-708669.html", "text": "Британският престолонаследник принц Чарлз е получил предложение да изпълни малка роля в предстоящия 25-и филм от поредицата за приключенията на Джеймс Бонд, съобщи Агенция ТАСС, цитирана от БТА.В последно време създателите на филма се сблъскаха с редица проблеми, включително травмата през май по време на снимки на изпълнителя на главната роля Даниъл Крейг. \"Не е тайна, че филмът е изправен пред трудности, но една покана към член на кралското семейство може да бъде точно това, от което се нуждае продукцията\", пише в съобщението.През юни принц Чарлз посети снимачната площадка в лондонските студиа \"Пайнууд\" и се срещна с част от звездите на филма, сред които и Крейг.\"Всяко потвърждение за епизодична роля на престолонаследника вероятно ще бъде запазено в строга тайна, но ако той откаже, продуцентите могат да насочат вниманието си към принцовете Уилям и Хари\", допълва източникът.Принц Чарлз може да стане вторият член на кралското семейство, участвал в снимки, свързани с Джеймс Бонд. През 2012 г. самата кралица Елизабет Втора се включи в тематичен клип с екранния агент 007 Даниъл Крейг за откриването на Летните олимпийски игри в Лондон.", "date": "2019.08.05", "title": "Принц Чарлз с роля в новия филм за Джеймс Бонд?"}
{"url": "https://offnews.bg/temida/ivan-geshev-niama-da-dopusnem-demonizirane-na-magistrati-708667.html", "text": "Единственият номиниран за главен прокурор заместник на Сотир Цацаров - Иван Гешев излезе с позиция до медиите, чрез която благодари на колегите си от прокурорската колегия за номинацията си и се обявява срещу \"представяне на прокурорите и следователите като втора ръка магистрати, които нямат собствено мнение и гласуват под строй\". В изпратения до медиите днес текст той се обявява в защита на прокурор Силвия Соколова от Специализираната прокуратура с думите: \"На старанието да бъдат демонизирани отделни магистрати, като прокурор Силвия Соколова, СпП, ще бъде отговорено с всички позволени от закона средства\".Позицията на Гешев, разпространена от Върховната касационна прокуратура, вероятно е провокирана от статия във в. \"Капитал\" на журналиста Росен Босев от 2 август 2019 г. В нея се разказва как единственият номиниран за главен прокурор е получил подкрепа от следствия и прокуратури. В текста се казва: \"На челните места в подписката са ядрото обвинители, които виждаме по телевизията заради публичните акции от ерата \"Гешев\". Сред тях например е Силвия Соколова, която през 2013 г. беше свидетел в дисциплинарното производство срещу покойния член на ВСС и заместник на Борис Велчев Камен Ситнилски. Тогава тя заяви, че откакто е прокурор, не знае някой да не е изпълнил устни указания или молба на началника си. Което дава идея за масовата подкрепа за Гешев сега\".Ето какво се казва дословно в позицията на Гешев ", "date": "2019.08.05", "title": "Иван Гешев: Няма да допуснем демонизиране на магистрати"}
{"url": "https://offnews.bg/politika/ombudsmanat-obiavi-palna-podkrepa-za-uvolnenata-sled-protestite-na-med-708670.html", "text": "Уволнението на Мая Илиева - , е недвусмислен знак и опит за сплашване и саморазправа към всички, които дръзват да отстояват правата си. Ще продължа с всички законни средства да подкрепям както Мая, така и колегите ѝ, в абсолютно справедливите им искания, написа омбудсманът Мая Манолова по повод уволнението на Илиева. И като човек, и като приятел, и като омбудсман не мога да приема абсолютно съчинените, съшити с бели конци мотиви, с които това е направено. На всеки е ясно, че става въпрос за грозна саморазправа с Мая, категорична е Манолова. Мая Илиева е била уволнена дисциплинарно Acibadem City Clinic Болница Токуда. ", "date": "2019.08.05", "title": "Омбудсманът обяви пълна подкрепа за уволнената след протестите на медсестрите Мая Илиева"}
{"url": "https://offnews.bg/zdrave/spetcialisti-opredeliha-glavnata-opasnost-ot-alkohola-za-mozaka-708668.html", "text": "Учени от Технологичния университет Суинбърн в Мелбърн са установили, че махмурлукът влошава мозъчните функции иотслабва паметта, съобщи сайтът MedicalXpress, цитиран от БТА.Изследването е обхванало над 100 редовни посетители на барове в Бризбейн. Те са участвали в анкета и са минали тест закогнитивни функции, включително за паметта и т.нар. изпълнителни функции, които позволяват да се планират действия в съответствие с поставените цели и избирателно да се отделя внимание на нужните стимули.Оказало се, че участниците с най-висока концентрация на алкохола в издишания от тях въздух са постигнали най-лоши резултати на тестовете. По думите на специалистите, данните от изследването показват, че махмурлукът намалява способността да се управлява автомобил, да се работи, да се учи, да се извършват различни дейности.Специалистите възнамеряват да продължат да изследват влиянието на махмурлука върху мозъчните функции, като включат в тестовете повече доброволци.", "date": "2019.08.05", "title": "Специалисти определиха главната опасност от алкохола за мозъка"}
{"url": "https://offnews.bg/112/katastrofa-zatapi-trakia-vtora-rani-petima-i-zatvori-patia-sozopol-pr-708674.html", "text": "Три коли се удариха на пътя между Созопол и Приморско, пострадали са петима души, сред тях и 2 деца. Инцидентът е станал в 08.20 часа в близост до Равадиново. Пострадалите се откарани в болница за преглед.Пътният участък е затворен за движение. Трафикът се Трафикът се осъществява по обходен маршрут: Дюни – Каваците – Созопол, съобщи АПИ. По-рано днес катастрофа предизвика тапа при 101 километър на АМ \"Тракия\" в посока Бургас, движението беше ограничено в изпреварващата лента поради ПТП. Двама души са пострадали леко, след като микробус се преобърна на магистралата. За километричното задръстване, продължило заради ограничението около 3 часа, съобщи бТВ. ", "date": "2019.08.05", "title": "Катастрофа затапи Тракия, втора рани петима и затвори пътя Созопол-Приморско"}
{"url": "https://offnews.bg/kultura/nad-70-kulturni-sabitia-v-35-oto-iubilejno-izdanie-na-apolonia-708671.html", "text": "Над 70 ще бъдат събитията през 35-ото юбилейно издание на Аполония, което ще се проведе от 29 август до 7 септември в Созопол.Тазгодишната кино програма ще бъде открита с уникалния филм „Да ходиш по вода“, който разказва за пътя към осъществяването на един от най-мащабните арт проекти, „Плаващите кейове“, и неговия създател Христо Явашев – Кристо. Зрителите ще имат невероятната възможност да се пренесат в Италия на езерото Изео, където мечтата на безброй хора да ходят по вода става реалност.Филмът за сбъдването на една смела идея, зародила се още през 1970 г., е дело на изключително талантливия български режисьор Андрей Паунов и ще бъде показан на 30 август от 23:00 часа в читалище „Отец Паисий“.Друг ключов акцент в програмата ще бъде концертът на харизматичния Васил Петров. Един от най-обичаните български поп и джаз изпълнители ще озари с таланта си сцената на Амфитеатъра в Созопол на 4 септември от 21:00 ч. Васил е сред любимите изпълнители на Фестивала и по повод юбилея на Празниците на изкуствата е подготвил специална програма, включваща едни от най-големите му хитове в изцяло нов аранжимент. „Бряг за двама“, „Подслон в дъжда“, „Другият“ са само част от песните, на които публиката ще може да се наслади в лятната вечер.Публиката на Фестивала ще чуе любимите на поколения българи музикални групи – Б.Т.Р, Стефан Вълдобрев и Обичайните заподозрени, ФСБ, Биг бенда на БНР и много други. Акцент в литературната програма е премиерата на книгата \"Поразените\" от Теодора Димова. На сцената на читалище \"Отец Паисий\" ще се играят едни от най-успешните представления на театралния сезон -  \"Аз обичам, ти обичаш, тя обича\" на Теди Москов и \"Защото на мама така ѝ харесва\" на Лили Абаджиева.Като продължение на програмата за 35-ата си годишнина, Фондация Аполония организира съвместно с НДК грандиозен концерт на известния италиански изпълнител Марио Бионди в София. Мащабното събитие ще се проведе на 18 октомври в Зала 1 на НДК.Официалната програма е достъпна на .", "date": "2019.08.05", "title": "Над 70 културни събития в 35-ото юбилейно издание на Аполония"}
{"url": "https://offnews.bg/sviat/zadarzhanite-v-moskva-zaradi-protestite-stanaha-1001-708729.html", "text": "Общият брой на арестуваните по време на протестите в събота в Москва достигна 1001 души, съобщи ОВД-Инфо. Мнозинството от задържаните са освободени, но 150 души остават в ареста.На 3 август в Москва бе проведен протест срещу недопускането на независимите кандидати за депутати в градския парламент и отказа на ЦИК да ги регистрира. Арестите на 27 юли също допринесоха за гнева на опозицията.Самият опозиционер Алексей Навални е поставен под арест заради нарушаване на правилата за организиране на митинг.Игор Каляпин, член на Президентския съвет на правата на човека, също е бил задържан от полицията, докато е наблюдавал протестиращите в центъра на Москва.Той казва, че когато са го качили в буса за задържане, вътре е имало 12-15 души. И не са им казали къде ги откарват. Сред задържаните са 81 непълнолетни, 14 журналисти, а 18 души са пострадали. Арестуваните са обвинени, че нарушават правилата за участие в митинг, за което санкцията е двадесет хиляди рубли или 40 часа общественополезен труд.", "date": "2019.08.05", "title": "Задържаните в Москва заради протестите станаха 1001"}
{"url": "https://offnews.bg/knigi/sedmitcata-zapochva-s-shtedar-humor-smehat-ne-e-ot-vchera-veche-v-k-708691.html", "text": "Порой от парадокси, афоризми, анекдоти и остроумия. Думи на велики личности (истински или приписани), превърнали се в крилати фрази. Черен хумор, оптимистичен песимизъм и абсурдистки реализъм. Нещата от живота, който е толкова сериозен, че не бива да се приема на сериозно.И не забравяйте: усмихвайте се днес, защото утре може да е много по-лошо. Това ни съветва Огняна Иванова - съставител на изданието.Огняна Иванова е преводач, редактор и автор. Като преводач предимно от английски език е работила над повече от 50 книги, а като редактор над стотици заглавия. Носител е на наградата “Златно перо” на Съюза на българските преводачи. През 2013 г. представя американския поет Бил Колинс на български със стихосбирката \"Пеша през Атлантическия океан\" и получава награда за най-добър поетичен превод.Представяме ви компилация от цитати на различни теми от книгата:", "date": "2019.08.05", "title": "Седмицата започва с щедър хумор: 'Смехът не е от вчера' вече в книжарниците"}
{"url": "https://offnews.bg/futbol/levski-otkazal-ofertata-na-frozinone-za-kostov-708676.html", "text": "Левски няма да се разделя на този етап с нападателя Станислав Костов. Интерес към него проявяваше италианския Фрозиноне.Това беше потвърдено и от медиите на Апенините. Италианците обаче са отправили оферта от едва 250 000 евро за футболиста, която е била отказана от \"сините\".Според сайта Трансфермаркт актуалната пазарна цена на Костов е 700 000 евро.Преди дни Левски успя да продаде скъпо в ОАЕ плеймейкъра Давиде Мариани, а цената му от 1,4 милиона евро беше публикувана от сайта на Левски.За Трансфермаркт най-скъпите играчи на Левски са Кали Тиам и Паулиньо, оценени на 1,75 милиона евро. Любопитното е, че вратарят Николай Михайлов е повишил стойността си от 200 на 500 000 евро.Междувременно стана ясно, че нападателят на Ботев Пловдив Тодор Неделев все пак може да се озове в Левски.Доскоро от клуба бяха категорични, че националът не се продава, но след мача с Етър треньорът на пловдивчани Желко Петрович заяви, че може и да се стигне до трансфер при \"правилна цена\".", "date": "2019.08.05", "title": "Левски отказал офертата на Фрозиноне за Костов"}
{"url": "https://offnews.bg/sviat/novite-slamki-na-makdonalds-ne-mogat-da-badat-retciklirani-708707.html", "text": "Новите хартиени сламки на Макдоналдс, рекламирани от компанията като екосъобразни, не могат да бъдат рециклирани, съобщи Би Би Си.Като част от зелената политика на компанията всички обекти от веригата за бързо хранене във Великобритания подмениха всички пластмасови сламки с хартиени.Оказва се обаче, че са трудни за рециклиране - заради плътността им.От компанията признаха, че те трябва да бъдат изхвърляни в обособените места за общи отпадъци.Същевременно новите хартиени сламки са неудобни за употреба. Трудно е да изпиеш млечен шейк, без да се разтвори сламката, твърдят клиенти.Вече има и петиция за връщането на пластмасовите сламки, която за кратко събира 51 000 подписа.От Макдоналдс заявиха, че отпадъците от ресторантите им не отиват в депо за отпадъци, а се използват, за да генерират енергия. Уточниха също, че хартиените сламки са били временно решение.Приблизително 1.8 милиона сламки се използват дневно във Великобритания. Наличието на хартиени сламки е малка стъпка към борбата с пластмасата за еднократна употреба.", "date": "2019.08.05", "title": "Новите сламки на Макдоналдс не могат да бъдат рециклирани"}
{"url": "https://offnews.bg/obshtestvo/slanchevo-s-temperaturi-do-27-gradusa-po-moreto-oblatci-i-prevaliava-708656.html", "text": "Днес ще бъде предимно слънчево с временни увеличения на облачността. Ще духа слаб северозападен, в Източна България - предимно северен вятър. Максималните температури, в повечето райони, ще бъдат между 26° и 31°, съобщава Националният институт по метеорология и хидрология.Над планините ще бъде предимно слънчево, след обяд - с купеста облачност, но само на отделни места ще превали краткотраен дъжд. Ще духа слаб до умерен север-северозападен вятър. Максимална температура на височина 1200 метра - около 20°, на 2000 метра - около 12°.Над Черноморието ще бъде слънчево. Ще духа слаб до умерен север-северозападен, след обяд източен вятър. Максимални температури на въздуха: 26°-27°. Температурата на морската вода е 26°-27°, само на север от н. Калиакра е 22°. Вълнението на морето ще бъде 2-3 бала.", "date": "2019.08.05", "title": "Слънчево, с температури до 27 градуса по морето. Облаци и превалявания в планините"}
{"url": "https://offnews.bg/112/gaz-izteche-na-gara-v-karnobat-evakuiraha-horata-i-spriaha-vlakovete-708658.html", "text": "Газ пропан-бутан изтече на  разпределителната гара в Карнобат. Хората бяха евакуирани, а влаковете - спрени за около три часа. Няма пострадали.За инцидента от тази нощ съобщи Районното управление на МВР в Карнобат. Сигналът там е получен в 1:49 ч.Изтекъл газ от цистерна - част от влакова композиция, която била спряна към 20:05 ч. на разпределителна гара. Тя се намира на около километър от ж.п. гара Карнобат. Влаковата композиция от шест звена била спряна близо до друга композиция, превозваща газьол.Районът бил отцепен, а движението през ж.п. гарата - спряно. Живеещите хора в близките до разпределителна гара три блока са били евакуирани и са били принудени да останат часове в помещения на гарата.На място пристигнали екипи на полицията, пожарната и Спешна помощ.Около 5 ч. тази сутрин движението е възстановено, а на евакуираните било разрешено да се приберат по домовете си.", "date": "2019.08.05", "title": "Газ изтече на гара в Карнобат: евакуираха хората и спряха влаковете за 3 часа"}
{"url": "https://offnews.bg/volejbol/lavitcite-razgromiha-kazahstan-no-izpusnaha-parvia-shans-za-tokio-708659.html", "text": "Женският национален отбор по волейбол на България завърши по отличен начин участието си в група С от олимпийските квалификации. Волейболистките ни, водени от Иван Петков, отбелязаха категорична победа над Казахстан с 3:0 (25:14, 25:16, 25:16) пред около 1000 зрители в зала \"Сенчъри Линк Сентър\" в Шрийвпорт-Боссиер сити.Селекционерът заложи на следния стартов състав: Гергана Димитрова, Мирослава Паскова, Мария Каракашева, Нася Димитрова, Петя Баракова, Мира Тодорова, Жана Тодорова (либеро). Шанс за изява получиха и Елена Бечева и Мария Кривошийска, капитанът Елица Василева получи почивка след изиграните два силни двубоя в петък и събота. Това не повлия по никакъв начин върху играта на българските момичета и те спечелиха срещата повече от убедително за малко повече от час.Реализатор за победата на българския тим беше Гергана Димитрова с 16 точки (2 блока и 47% ефективност в атака). Мирослава Паскова завърши с 11 точки (1 блок, 1 ас и 41% ефективност в атака). Толкова добави и Мария Каракашева (1 ас и 50% ефективност в атака).Така националките ни записаха втори успех на турнира, но останаха на второ място в групата с 1 загуба и 7 точки. Победител в групата стана отборът на САЩ, който по-рано надигра Аржентина също с 3:0 гейма. Така с актив от три победи и 8 точки американките спечелиха квотата за Олимпийските игри в японската столица догодина.Българските „лъвици“ не успяха да вземат виза за Олимпиадата в Токио 2020, след като се бореха до последно, но отстъпиха драматично на домакините от САЩ с 2:3 гейма в директен сблъсък за първото място.Родните представителки ще имат още един шанс да се класират за Игрите, след като ще играят на европейската олимпийска квалификация през януари 2020-а.На този турнир ще участва и силния тим на Турция, който не успя да спечели битката с олимпийския шампион от Рио 2016 Китай и остана втори на турнира в Група В, където бяха и отборите на Германия и Чехия, които също играят на квалификацията.Компания ще им прави и европейския вицешампион от 2017 година Холандия, който остана втори след Италия в Група F, където игра и състава на Белгия. В борбата за квота за Токио 2020 в зона Европа ще се включат и отборите на Полша, загубил битката за виза със световния шампион Сърбия, и Азербайджан.8-те европейски отбора ще се борят за едно единствено място за Олимпийските игри в Токио през 2020 година. Все още не се знае какъв ще бъде формата на европейска олимпийска квалификация и къде ще се проведе.", "date": "2019.08.05", "title": "\"Лъвиците\" разгромиха Казахстан, но изпуснаха първия шанс за Токио"}
{"url": "https://offnews.bg/ikonomika/bivshiat-shef-na-nek-ne-znam-zashto-sam-otstranen-razbrah-go-na-plaz-708689.html", "text": "\"Не знам защо съм отстранен. Разбрах го на плажа. Предполагам, че решението е взето под натиск. Върху мен самия е оказван натиск за провеждане на фиктивни търгове с електроенергия от страна на търговци и от по-висшестоящи\", заяви отстраненият миналия петък изпълнителен директор на Националната електрическа компания (НЕК) Петър Илиев, цитиран от Mediapool.Миналия петък привечер Съветът на директорите на БЕХ оповести, че новият изпълнителен директор и член на Съвета на директорите е Иван Йончев, който сменя Петър Илиев. Йовчев ръководеше БЕХ по времето на правителството на Пламен Орешарски, но към края на мандата бе заменен от Жаклин Коен, когото министър Теменужка Петкова отстрани през 2016 г. заради несправяне с работата. Свързваният с Мултигруп Коен бе върнат в НЕК преди около 2 седмици, припомня Mediapool.Формално Петър Илиев все още е на поста си, а смяната ще стане реалност след вписването на новия ръководител в Търговския регистър.На пресконференция днес Илиев отклони въпросите кои фирми и хора са му оказвали натиск, но увери, че не се е поддавал на такъв. От думите му се подразбра, че именно това е причината за смяната му само седмица, след като подадената от него оставка бе отхвърлена от Съвета на директорите на БЕХ, а енергийния министър увери, че държавната енергетика не може да се лиши от специалист като него.Илиев ясно отрече премиерът да е сред оказвалите му натиск.Според него цената на тока и проблемите в енергийния пазар застрашават националната сигурност на България.\"На практика в България има излишен ток, а ние страдаме от липсата на ток\", посочи той и допълни, че електроенергията се субсидира от всички, а голяма част от парите се изнасят \"неоправдано\", което застрашава енергийния пазар.Запитан има ли манипулации на борсата Илиев отговори, че \"правилата са такива, че няма правила\" и всеки продава на себе си. Той призова журналистите да погледнат сделките на електроенергия и това кой е купувал електрическа енергия под себестойност.Петър Илиев увери, че е работил в полза на НЕК, че оставя компанията в много добро състояние - на печалба от близо 4 милиона лева.", "date": "2019.08.05", "title": "Бившият шеф на НЕК: Не знам защо съм отстранен, разбрах го на плажа"}
{"url": "https://offnews.bg/temida/vss-reshava-dali-plamen-georgiev-da-stane-prokuror-v-spetcializiranata-708657.html", "text": "Висшият съдебен съвет днес трябва да реши дали да върне Пламен Георгиев като прокурор в Специализираната наказателна прокуратура.Прокурорската му колегия ще заседава извънредно по искането на подалия оставка председател на Антикорупционната комисия (КПКОНПИ) Пламен Георгиев Димитров да бъде възстановен като прокурор в спецпрокуратурата.Той подаде оставка миналата сряда, след като се върна от дълъг отпуск, съпътствал скандала за недекларираната му тераса на покрива на кооперацията му, на която бяха разположени сауна и барбекю.Пламен Георгиев беше сред първите кандидати за работа в създадената през 2011 г. спецпрокуратура, припомня БНР. Когато тя заработи на 1 януари 2012-а, той вече бе зам.-министър на правосъдието в първото правителство с премиер Бойко Борисов. Въпреки това предишният състав на ВСС го назначи и за зам.-председател на спецпрокуратурата. Очакванията бяха той да се върне на този пост, но сега Георгиев е поискал да бъде назначен като редовен прокурор, а не като ръководител.Спецпрокуратурата има нов ръководител - , който беше заместник на номинирания за главен прокурор Иван Гешев по времето, когато Гешев управлява Спецпрокуратурата. В момента заместническият пост е вакантен.", "date": "2019.08.05", "title": "ВСС решава дали Пламен Георгиев да стане прокурор в Специализираната прокуратура"}
{"url": "https://offnews.bg/futbol/lokomotiv-plovdiv-shte-sledva-modela-na-boka-huniors-708677.html", "text": "По модела на аржентинския гранд Бока Хуниорс ще се развива пловдивския Локомотив, разкри собственикът Христо Крушарски.Бизнесменът често пътува до Аржентина по делови въпроси и има поглед върху футбола в страната.\"Ние вече имаме изграден отбор. Ще сме като Бока Хуниорс. В Европа ще играят титулярите, а в първенството - резервите\", каза Крушарски след равенството срещу Лудогорец (1:1) в неделя вечерта.\"Успехите се дължат на търпението и постоянството ни. Локомотив не е за подценяване. Преценете сами, щом Лудогорец е най-добрият отбор в България, а ние сме им напълно равнопоставени.Срещу Лудогорец играха момчета, които не сте виждали досега, а те играха и това ме радва. Докато Ботев не си решат въпроса със стадиона, ние продължаваме да си чакаме, те имат по-силна позиция.Страсбург? Отстраняваме ги. Вие не вярвате ли? Бруно Акрапович остава с мен до пенсия. Той ще продължи да изгражда отбора, докато постигнем целта си\", каза още ексцентричният бос на \"смърфовете\".\"Чакам мениджъра на Стивън Езе да се налудува. След това всичко ще си дойде на мястото. Дали има оферти от чужбина? Да, има оферти за мен. Казват, че съм най-добрият\", добави футболният началник.", "date": "2019.08.05", "title": "Локомотив Пловдив ще следва модела на Бока Хуниорс"}
{"url": "https://offnews.bg/analizi-i-komentari/agentciata-po-hranite-prospa-navlizaneto-na-chumata-po-svinete-v-balga-708663.html", "text": "Какво е Африканската чума по свинете и как се разпространяваОстро инфекциозно заболяване по домашните и дивите свине причинявано от вирус. При острите форми смъртността може да достигне до 100%. Безопасно е за човека и другите животни. Предава се при близък контакт между свинете чрез обмяна на слюнка и кръв. Вирусът е много устойчив във външната среда и затова инфекциозни за различен период от време са фекалиите, замърсената вода и фураж, както и технологично оборудване, дрехи, обувки и транспортни средства. Най-рискови разпространители са ловците, горските работници, собствениците на домашни свине, персоналът във фермите, личните коли и камионите за превоз на животни и фуражи и външни посетители, като ветеринарни, държавни чиновници, журналисти и др. Някои кърлежи също са директни приносители, а индиректно може да се разпространява и чрез замърсени с фекалии на болни животни гризачи и дивеч. Вирусът се убива сравнително лесно при температура над 65 градуса за поне 20 минути, както и от повечето дезинфектанти.В Европа АЧС попада първоначално преди няколко десетилетия, но голямото нашествие започва през 2007 г. от Грузия и Русия. На територията на ЕС първите случаи са през 2014 г. в Прибалтийските държави. Като правило инвазията започва с разболяване на дивите прасета. В срок до най-много година болестта завладява първо домашните прасета в малките частни стопанства, а по-късно - и индустриалните ферми. Пик на огнищата на зараза се достига през месец август. Този модел на разпространение се установява навсякъде и е добре проучен.Пътят на АЧС в БългарияПрез 2018 г. болестта нападна Румъния с пълна сила и порази голяма част от страната. Беше очевидно, че е въпрос на време да се прехвърли и в България. Първият официален случай у нас е констатиран при домашни свине в село Тутраканци, община Провадия с протокол от 31 август 2018 г. Тогава във Варненска област е обявена и първата карантина. Следващите доказателства за разпространението на АЧС са в периода октомври – декември 2018 г. В серия от лабораторни протоколи 586/23.10, 693/31.10, 745/7.11, 813/12.11, 838/14.11, 1245/27.12, са отчетени 19 проби положителни за вируса на АЧС. През първите 3 месеца на 2019 г. тази тенденция продължава и са установени още 8 проби със зараза. Всички 27 броя са събрани по програмата за надзор на дивите свине в областите Добрич, Варна и Силистра.Какво е неизвестно:– очевидно Агенцията по храните е осъществяла програма за лабораторно тестване на дивите свине в есенно-зимния сезон. Не е ясно обаче какъв е обхвата на наблюдението и кога е започнало;- дали са били включени и други региони на страната (извън трите области);- колко проби на диви свине са тествани в лаборатория. Все пак ако 27 положителни са под 1% от всички тествани, ситуацията е една, но ако са 5–10% тя е коренно различна;- в периода октомври 2018 – март 2019 г. извършвани ли са лабораторни анализи на проби от домашни свине от фермите и задните дворове? Колко са тези тестове, в кои области на страната са и как са разпределени в рамките на този период?Какво е известно?АЧС се е разпространявала в България още през лятото на 2018 г. и има поне един сигурен случай на прехвърляне на заразата в домашни свине в село Тутраканци. През есента и зимата на 2018/2019 вирусът буквално е превзел популациите диви свине във Варна, Силистра и Добрич, поне за тях има доказателства. Още в края на 2018 г. е било ясно, че заразата е в Североизточна България и с идването на пролетта ще започне епидемия. Нещо повече, най-вероятно след август 2018 е имало и други случаи на заразени домашни животни, които обаче са останали недиагностицирани. Трябвало е още в началото на 2019 г. да се предприемат решителни мерки. Имало ли е такива, както ще видим в следващия абзац.Опитите на БАБХ за контрол на заразата през 2018 г. и началото на 2019 г.Отдавна е известно, че АЧС има потенциал сериозно да застраши свиневъдството в България. Агенцията по храните съвсем правилно изгради потенциал за лабораторно тестване на болестта. Когато стана ясно, че заразата напредва в ЕС, се организираха обучения, написа се стратегия за борба, и в началото на 2018 г. се издадоха серия популярни брошури и инструкции. През март в България гостува и експерт от Латвия, който изнесе серия от лекции за контрол на АЧС в популациите на дивите свине. Изглеждаше, че държавата е подготвена да посрещне заразата. Нещата се объркаха може би някъде в началото на лятото на 2018 г., когато стана ясен мащабът на епидемията в Румъния. Тогава се взеха правилни решения за забрана на внос на свинско/продукти за лична употреба и за построяване на ограда в Добруджа. Изпълнението на тези мерки обаче беше немарливо и безконтролно. Особени насмешки предизвика заграждението по границата.Без да имам особен опит с диви свине, едва ли тази оградка може да се вземе на сериозно.След диагностиката на първия случай на АЧС в Тутраканци се издадоха серия заповеди за карантина на голяма част от Добруджа. Мерките най-общо включват следното:- в срок от месец посещения на всички ферми и личните стопанства с цел контрол на спазването биосигурността (от 06.2018 г.) – ;- забрана за търговията със свине, репродуктивни биологични материали, изложбите и публичните прояви;- забрана за свободното/пасищното отглеждане на свине;- засилен контрол в кланиците;- вземане на проби за лабораторна диагностика на домашните свине – ;- надзор на ловците и вземане на проби за лабораторна диагностика от отстреляните глигани;- обучение на ловци за разпознаване на симптомите на болестта и процедури за работа с труповете на глигани – това изисква лекционни курсове и набавяне на оборудване, мерки за които никой не е предвидил средства и едва ли са изпълнени;- заповед за регистрация на всички свине от задните дворове – както обикновено става поредния напън за регистрация се провали, най-малкото защото ветеринарите отдавна не обръщат внимание на тези заповеди, а частните стопани не виждат полза от контактите с Агенцията по храните;Без съмнение изброените мерки са правилни, но доколко са изпълнени не е ясно. Например регистрацията на задните дворове е провалена.Какво трябваше да се направи още през есента на 2018 г., а не беше?1. Масова програма за лабораторно тестване на диви и домашни свине с приоритет на рисковите групи – например домашните свине на ловците, горските работници, ветеринарите и персоналът на индустриалните ферми. Такъв надзор е имало, поне на хартия, но е силно съмнително доколко масов и адекватен е бил;2. Извършване на епидемиологично проучване на болестта. Изолиране и типизиране на вируса и сравнение в различните области, както и с Румъния.3. Прецизиране на лабораторната диагностика – в наличните протоколи се вижда, че използвания метод е конвенционален PCR. Той понякога не може да открие болестта в начална фаза (когато титърът е нисък), както и хроничната форма, установявана често при диви прасета. Затова е задължително, особено при глигани, PCR да бъде допълнен със серодиагностика на антитела против вируса. По тази причина може да са пропуснати много положителни за болестта случаи.3. Активният ловен сезон за острел на глигани трябваше да стартира още през есента на 2018 г. Трябваше още тогава ловците да бъдат финансово стимулирани – това се случи с огромно закъснение чак през юли 2019 г.4. Реална програма за обучение на ловците за събиране на проби и мерки за биосигурност. На хартия е имало инструкции за това, но липсата на отделено финансиране означава, че всичко си е останало на хартия.5. Финансиране за оборудване на ловните пунктове и хижи за спазване на хигиена и биосигурност още през 2018 г. – поне за трите засегнати тогава области. Отново това е останало само на хартия, няма отпуснати за това направление средства. Какво е трябвало да се направи е видно от лекциите, изнесени от латвийски експерт пред Агенцията по храните. Ще спомена само няколко от мерките и всеки ще може да прецени дали ловните дружинки могат да се справят без външна парична помощ и обучение:- закупуване на фризери където труповете на глигани изчакват лабораторните тестове – след издаване на забрана за оползотворяване на месото без лабораторен анализ;- оборудване на помещения/площадки за обработка на труповете, отделяне на вътрешностите и вземане на проби;- присъствие на ветеринарен лекар;- оборудване на устойчиви контейнери за изхвърляне на отпадъците от обработката труповете и заразени консумативи;- изкопаване на ями за загробване на труповете, положителни за АЧС, отговарящи на санитарните изисквания. Тази мярка почва да се прилага през лятото на 2019 г.- закупуване на препарати за дезинфекция, средства за тяхното прилагане, лични предпазни облекла и др.;- пригодяване или закупуване на транспортни средства (например ремаркета) за превоз на ловуваните животни. Практиката показва, че това в никакъв случай не трябва да бъдат личните коли на ловците;- осигуряване на подходящи битови условия за поддържане на лична хигиена, например източник на чиста вода в ловните пунктове.Без подходящо обучение и оборудване ловците, вместо важна част от мерките в борба с АЧС, се превръщат в неволни разпространители на инфекцията. За съжаление е много вероятно вторият сценарий да е осъществен.6. Масова медийна разяснителна кампания трябваше да стартира още в началото на 2019 г. и да е насочена основно към личните стопанства. Това можеше да откаже част от хората от отглеждане на прасета през 2019 г. Вместо това, за епидемията се заговори чак през месец юли, когато кочините вече са заети, а заразата се бе настанила в задните дворове и проби дори в индустриалните ферми.7. Агенцията по храните така и не публикува адекватни и реалистични мерки за повишаване на биосигурността в личните стопанства. Предпочетоха да избиват свинете и заплашват хората.8. Още в началото на 2019 г. трябваше да се предложат алтернативи за личните стопанства. Например в някои държави от ЕС се финансира закупуване на други животни – птици, зайци, овце и кози, които не се разболяват от АЧС.Със сигурност този списък на несвършеното може да бъде разширен. Изводът е че отговорната държавна институция фатално закъсня в борбата с чумата по свинете. Всъщност точно това твърдят и министърът на земеделието и еврокомисарят по здравеопазването.В тази публикация се опитах да обясня какво е направено и какво е пропуснато или забавено. Ясно е и кой е отговорен за несвършеното - това без съмнение е ръководството на Агенцията по храните. В момента, в разгара на епидемията, която можеше да бъде спряна или поне ограничена, същите ръководители продължават да се държат неадекватно и да допускат грешки. Това обаче вече е друга тема. При всички случаи действията и бездействието на държавната институция са христоматиен пример как не се бори епидемия при животните и не трябва да остават без последствия в персонален или регулаторен аспект.", "date": "2019.08.05", "title": "Агенцията по храните проспа навлизането на чумата по свинете в България"}
{"url": "https://offnews.bg/sviat/sestrata-na-streletca-ot-ohajo-e-sred-zhertvite-mu-708675.html", "text": "Стрелецът от щата Охайо е убил и сестра си, наред с останалите 8 жертви на атаката му в препълнен с хора нощен клуб в неделя, предава Би Би Си.Убийствата бяха извършени за по-малко от 30 секунди от 24-годишен мъж, чиито мотиви остават неясни. 27 души бяха ранени във второто такова нападение в САЩ в рамките на 24 часа. При първото бяха убити други 20 души, а 26 - ранени, след като млад мъж откри огън в магазин \"Уолмарт\" в Ел Пасо, Тексас.Така за денонощие в САЩ бяха убити 29 души в двете масови стрелби.24-годишният стрелец Конър Бетс си купил използваната за стрелбата пушка по интернет. Сестра му, Меган Бетс, е сред жертвите. Тя е на 22 години и най-младата сред убитите. Останалите са на възраст до 57 г.15 от откараните в болница ранени вече са освободени за домашно лечение.След нападението домът на Бетс е бил претърсен от полицията в неделя. Агенти на ФБР помагат в разследването на полицията.По повод двете стрелби американският президент Доналд Тръмп заяви пред репортери, че \"омразата няма място в нашата страна\" и че масовите стрелби, които продължават от години в САЩ, трябва да бъдат спрени. Но той не споменава нищо за продължаващата свободна продажба на оръжие в САЩ.", "date": "2019.08.05", "title": "Сестрата на стрелеца от Охайо е сред жертвите му"}
{"url": "https://offnews.bg/temida/vss-varna-plamen-georgiev-v-spetcprokuraturata-708678.html", "text": "Пламен Георгиев се връща като прокурор в Специализираната наказателна прокуратура, реши единодушно прокурорската колегия на Висшия съдебен съвет на извънредното си заседание днес.Решението, взето за по-малко от минута, бе подкрепено от всички 8 присъстващи членове на колегията, съобщава БНР.Пламен Георгиев се връща като прокурор в Спецпрокуратурата, считано от 1 август.Миналата сряда той подаде оставка като председател на Антикорупционната комисия (КПКОНПИ) и тя бе бързо одобрена от Народното събрание. Оттеглянето му дойде след завръщането му от отпуска, в който излезе на фона на скандала с недекларираната му тераса на покрива на кооперацията, в която живее. Оказа се, че на нея има сауна и барбекю.Отскоро Специализираната прокуратура се оглавява от Димитър Франтишек Петров - заместник на номинирания за главен прокурор Иван Гешев по времето, когато Гешев управлява Спецпрокуратурата. Петров също бе избран на поста единодушно, с 11 гласа \"за\" от прокурорската колегия на ВСС. До избирането му той бе временен шеф на спецпрокуратурата и единствен кандидат за поста.", "date": "2019.08.05", "title": "ВСС върна Пламен Георгиев в Спецпрокуратурата"}
{"url": "https://offnews.bg/drugi/frenski-avantiurist-preletia-la-mansha-ot-vtori-opit-708683.html", "text": "Френският изобретател и авантюрист Франки Сапата успя от втори опит да прелети Ла Манша (36 км) с конструиран от самия него флайборд (flyboard).Той измина 36-километровото разстояние със средна скорост от 140 километра в час и на височина от 15-20 метра над водата.20-минутното му пътуване приключи в град Дувър на южния бряг на Англия.40-годишният французин излетя със своя флайборд от северното френско крайбрежие под бурните аплодисменти на десетки любопитни.Сапата успешно кацна на платформа в средата на Ла Манша, където презареди с гориво – нещо, което не успя да направи при предишния си опит и се озова във водата. Този път платформата за презареждане с гориво обаче беше значително по-широка, за да позволи по-голяма маневреност.Флайбордът е платформа, задвижвана от пет мини-турбореактора, които позволяват развиване на скорост до 190 км/ч. Горивото е керосин, който се носи в раница на гърба на пилота.", "date": "2019.08.05", "title": "Френски авантюрист прелетя Ла Манша от втори опит"}
{"url": "https://offnews.bg/obshtestvo/sv-mchk-evsignij-bil-60-g-vav-vojskata-708655.html", "text": "В деня преди Преображение Господне църквата почита Св. мчк Евсигний.Св. Евсигний, родом от Антиохия, бил войник и служил при царете Диоклетиан, Максимиан, Константин Велики и синовете му.Той бил съветник на мъченик Василиск, който пострадал в 308 г., и описал смъртта му. Цели 60 години прекарал във войската. Службата оставил в царуването на Констанций. Тогава се върнал в Антиохия и доживял до времето на Юлиан Отстъпник.Когато Юлиан дошъл в Антиохия, случило се, че двама езичници в спор помежду си помолили Евсигний да ги спогоди.Старецът разгледал спора по справедливост, но признатият за неправ обвинил Евсигний пред царя, че е християнин. Царят повикал Евсигний при себе си и Евсигний го изобличил за отстъпничеството му от Христа. Той прославил християнството и цар Константин. Юлиан заповядал да го обезглавят.", "date": "2019.08.05", "title": "Св. мчк Евсигний бил 60 г. във войската"}
{"url": "https://offnews.bg/izvan-terena/basketbolist-stana-za-smiah-na-doping-test-okaza-se-bremenen-708685.html", "text": "Куриозна случка развесели света на баскетбола.Американецът Ди Джей \"Донъл\" Купър, който има и босненски паспорт, е бил наказан за две години от международната федерация, след като при допинг проверка се излизат резултати като на бременна жена.Оказва се, че Купър е подменил пробата си с урина, като е дал течност от действително бременната си приятелка в този момент. Заради измамата, той е наказан със задна дата да не играе до 24 юни 2020 година.Купър е на 28 години, а от 2014-а има и босненски паспорт, като целта е била да играе за националния отбор.Той не успява да попадне в НБА и прави кариера в Европа, където облича екипите на отбори от Гърция, Русия и Франция.", "date": "2019.08.05", "title": "Баскетболист стана за смях на допинг тест, оказа се 'бременен'"}
{"url": "https://offnews.bg/tenis/grigor-dimitrov-se-izkachi-s-tri-mesta-v-ranglistata-na-atr-708673.html", "text": "Единственият българин в световния тенис елит Григор Димитров се изкачи с три места в ранглистата на АТР и ще стартира новата седмица под №54.През миналата седмица Григор Димитров игра на турнира в Лос Кабос (Мексико), където стигна до втори кръг.През новата седмица на българина му предстои участие в турнира от сериите Мастърс в Монреал. Негов съперник в първи кръг ще бъде Стан Вавринка. Мачът помежду им е днес след 22 часа.Ако преодолее швейцареца, във втори кръг Димитров ще излезе срещу руснака Карен Хачанов, който е поставен под №6 и в първи кръг почива. Димитров и Вавринка ще спорят на корта за 10-и път.34-годишният швейцарец води с 5:4 в преките двубои и спечели последните три от тях – през 2018 г. на Уимбълдън и Ю Ес Оупън и тази година на Ролан Гарос. Водач в схемата в Монреал е Рафаел Надал, а №2 – Доминик Тийм.В миналогодишното издание на Мастърса в Канада Григор стигна до 1/4 финалите, където отстъпи пред Кевин Андерсън.В топ 10 има две големи промени. 20-годишният грък Стефанос Циципас се изкачва на рекордната в кариерата си позиция №5. Александър Зверев отстъпи две места и вече е седми, а новият член на елитния клуб е Кевин Андерсън, който измести Фабио Фонини.На върха остава Новак Джокович, следват от Рафаел Надал, Роджър Федерер и Доминик Тийм.", "date": "2019.08.05", "title": "Григор Димитров се изкачи с три места в ранглистата на АТР"}
{"url": "https://offnews.bg/futbol/ludogoretc-s-zhalba-sreshtu-sadiata-sled-macha-s-lokomotiv-plovdiv-708661.html", "text": "Ръководството на шампиона Лудогорец ще пусне жалба срещу съдията Станислав Тодоров след равенството 1:1 срещу Локомотив Пловдив на \"Лаута\" от 4-ия кръг на efbet Лига.Претенциите на разградчани са за неотсъдена дузпа за нарушение на Карагерен срещу Вандерсон през втората част. През първото полувреме Тодоров даде дузпа за Лудогорец, но Дан Битон пропусна. Това се случи в деветата минута.В 60-тата минута Локомотив излезе напред в резултата. Тогава Ален Ожболт овладя топката отдясно и пусна за Карагарен. Той овладя и отправи мощен удар, а топката се намести под напречната греда на Пламен Илиев – 1:0. Само 4 минути по-късно Лудогорец изравни.Дан Битон пое топката от своята половина и проби през средата, за да подаде вляво към Вандерсон. Той отправи силен удар по земя, който бе неспасяем за направилия иначе много силен мач Илко Пиргов.\"Лудогорец никога не се задоволява с равенство. Смятам, че изпуснахме две точки и можем да съжаляваме. Като цяло обаче стана хубав мач.Това коментирахме с колегите от спортно-техническия щаб. Двата отбора играха с едно наум за мачовете си в четвъртък от Лига Европа. Ние от доста години играем такъв ритъм, като това не е нещо ново за нас. Общо взето можем да съжаляваме, тъй като повече заслужавахме победата.Локомотив не е черна котка на Лудогорец. Този отбор е традиционно неудобен за нас. Той е съставен от борбени момчета, когато дадеш битка можеш да вземеш нещо от по-силните. Поздравления за Локомотив и това, което правят през този сезон. При тях виждам едно приповдигнато настроение.Радвам се, това е хубаво. Аз съм го изпитвал много пъти тази емоция. Желая им успех.Ние ще си извадим поуки, като планираме да пуснем жалба срещу съдийството в този мач. Защото смятам, че ако беше свирена втората дузпа, която е чиста според колегите от спортно-техническия щаб, които ме уверят в това, ще подадем жалба. Това е една от основните причина да загубим две точки в Пловдив\", коментира изпълнителният директор на Лудогорец Ангел Петричев.", "date": "2019.08.05", "title": "Лудогорец с жалба срещу съдията след мача с Локомотив Пловдив"}
{"url": "https://offnews.bg/kultura/ulichniat-festival-6fest-gostuva-v-plovdivskia-kvartal-kapana-708696.html", "text": "Четвъртото издание на уличния фестивал 6Fest ще бъде в Европейската столица на културата Пловдив и творческия квартал Капана на 27 и 28 септември 2019 г. Входът е свободен. След три издания в Габрово и гостуване на “Квартал Фестивал” в София през септември 2018 г., с изданието си в Пловдив 6Fest вече прави заявка да се превърне в истински пътуващ уличен фестивал.Проектът „Фестивал за улични изкуства 6Fest в Капана” е част от официалната програма на Пловдив - Европейска столица на културата.Основната фестивална програма ще бъде на 28 септември (събота) със съвременен цирк, куклен театър, улична магия, парад на кокили, огнено и светлинно шоу, спектакъл с марионетки.Ще участват Театър на огъня и сенките Fireter, цирк “Играчка-Плачко”, Вариете План Б, Театрална компания “SoulMade\", Quick Hands Project, Куклен Театър \"Мале-мале\" и др.Като част от Фестивала за улични изкуства 6Fest в Капана, на 27 септември (петък) ще се състои второто издание на новия формат “Нощ на историите”. В пловдивската \"Нощ на историите\" местни творци от Града на тепетата ще разказват лични и семейни истории. Първата “Нощ на историите” беше в София на 22 май 2019 г. и в нея своите истории разказваха писатели и поети като Петър Чухов, Стефан Иванов, Йордан Ефтимов, Марин Бодаков, Виргиния Захариева и др.Популярният клип “Щастливо Габрово” от 2014 г., в който по улиците на Габрово танцуват около 180 души от 17 местни художествени и спортни формации по песента “Happy” на Фарел Уилямс, дава вдъхновение за създаването на уличен фестивал на щастието. 6Fest се появява през 2017 г. като Международен фестивал за градски изкуства и щастие в Габрово, за да обогати карнавалната традиция на Столицата на хумора и да подкрепи превръщането на най-старата градска зона в Габрово Шести участък в квартал на изкуствата.Името на квартала дава и името на фестивала. Досега 6Fest Габрово представи професионални улични артисти от България, Унгария, Венецуела, Испания и др., а сред най-зрелищните фестивални събития бяха каскада от летящ балон (за първи път на фестивал у нас), светлинен парад на кокили, танцово шествие.Създател на 6Fest и \"Нощ на историите\" е културният мениджър, журналист и писател Момчил Цонев, обявен за една от 10-те най-изявени млади личности на България за 2019 г. Заради културния му принос към родния град Габрово Момчил Цонев е отличен и в шестото издание на инициативата за млади успели българи “40 до 40”.Подробности за 6Fest може да откриете на сайта   и в специалното .", "date": "2019.08.05", "title": "Уличният фестивал 6Fest гостува в пловдивския квартал Капана"}
{"url": "https://offnews.bg/futbol/kapitanat-na-loko-pd-pred-debiut-za-natcionalnia-otbor-708664.html", "text": "Отличното представяне на капитана на Локомотив (Пловдив) Димитър Илиев не е останало незабелязано от националния селекционер Красимир Балъков, пише \"Тема спорт\".Затова и универсалният футболист ще попадне в плановете му за предстоящите два мача на \"трикольорите\" през септември месец.На 7 септември България гостува на митичния \"Уембли\" срещу Англия. Двубоят е от европейските квалификации. Три дни по-късно селекцията ни ще играе контрола срещу Ейре. До момента тимът ни има две загуби и две равенства в пресявките за Евро 2020.Ремитата бяха 1:1 срещу Черна гора в София и 1:1 срещу Косово в Прищина. В тези две срещи отборът бе воден от Петър Хубчев, който след това се раздели с БФС, за да поеме Левски.Красимир Балъков дебютира начело на националите на 7 юни с поражение с 1:2 от Чехия в Прага. Три дни по-късно избраниците му загубиха с 2:3 от Косово на \"Васил Левски\".Димитър Илиев се представя много силно от началото на сезона. Той е ползван както в халфовата линия, така и в нападение. В първите 4 кръга юношата на \"смърфовете\" вкара три гола - два в мрежата на Славия за успеха с 3:2 на \"Лаута\" и един в тази на Ботев (Враца) в гостуването, което бе спечелено с 4:1.Освен това той реализира две дузпи срещу Спартак (Търнава) за 2:0 в Пловдив и помогна много на \"черно-белите\" да се класират за третия квалификационен кръг на Лига Европа, в който ще срещнат френския Страсбург. Досега в кариерата си Димитър Илиев няма мач за националния отбор.", "date": "2019.08.05", "title": "Капитанът на Локо Пд пред дебют за националния отбор"}
{"url": "https://offnews.bg/leka-atletika/maksim-hristov-i-milka-mihajlova-specheliha-naj-trudnoto-sastezanie-ot-708687.html", "text": "Поредният кръг от веригата за бягания Run Bulgaria на БФЛА се проведе на 4 август с планинско бягане в Рила над град Долна баня.Максим Христов (Юниверсал – София) победи на трасето, което бе 11.36 км и предложи много трудности на участниците като преминаване през кални участъци и локви, обща денивелация над 400 метра и бягане по черни пътища в полето около Долна баня. Христов бе убедителен с общо време 49:45 и победа над Любомир Дишлянов (Средногорски атлет – Пирдоп) – 50:02 и Емил Веселов (Спартак – Койнаре) – 51:07.Многократната национална шампионка на дълги разстояния и маратон Милка Михайлова (Дунав – Русе) показа класата си. 47-годишната Михайлова завърши за 54:09 с убедителна преднина пред Маргарита Радева (Орловец 93 – Габрово) – 58:09 и Ивета Бонова (Юниверсал – София) – 61:12.В състезанието организирано от Run Bulgaria, БФЛА и община Долна баня имаше и къса дистанция о 1.5 км, където стартираха над 100 участника, предимно деца.Петобецът Калоян Стаменов бе без конкуренция и завърши за 5.39. Втори бе франзуцинът Себастиан Льометър – 5:42, а третото място зае Емил Динев (Маратонец – Ихтиман) – 5:58.Шампионката при момичетата бе Йоанна Захариева от „Средногорски атлет“ – Пирдоп – 6:42 пред Зорница Андонова (Нови Пазар) – 6:44 и съотборничката си Аника Атанасова – 6:45.Финалът на веригата Run Bulgaria е на 22 септември с шосейно бягане в Студентски град – София, а предишните кръгове на състезанията провеждащите под мотото „Опознай България с бягане“ бяха в Луковит, Дупница, Поморие, Шабла, Хисаря, Бистрица и Пазарджик.", "date": "2019.08.05", "title": "Максим Христов и Милка Михайлова спечелиха най-трудното състезание от веригата Run Bulgaria"}
{"url": "https://offnews.bg/obshtestvo/mon-sazdava-trudova-borsa-za-uchiteli-708536.html", "text": "Министерството на образованието и науката създава система, чрез която учители и възпитатели ще могат да си търсят работа в системата на образованието, а директорите - да намират подходящите за тях кандидати. Системата няма да е публично достъпна, а чрез регистрация, каквато ще се позволява само на съответните специалисти.Тя ще бъде част от Информационна база данни с анализи и прогнози за кадровото обезпечаване на детските градини и училищата с педагогически специалисти, която трябва да заработи на 1 януари 2021 г. Създаването ѝ предвижда нова Наредба за статута и професионалното развитие на учителите, директорите и другите педагогически специалисти, която е в сила от 2 август.Публичният модул на системата ще съдържа информация за изискванията за: заемане на длъжностите в предучилищното и училищното образование; придобиване на професионална квалификация \"учител\", както и информация за функциите на длъжностите за кариерното развитие.Във втория модул, озаглавен \"Педагогически специалисти\", ще се регистрират учители, търсещи работа в детска градина или училище. Тя ще е достъпна и за висшисти, които искат да работят като учители и, съответно, да придобият професионалната квалификация \"учител\".В третия модул - \"Стажант-учители\", ще се регистрират обучаващите се за придобиване на професионална квалификация \"учител\". Преди провеждането на текущата педагогическа практика те задължително ще предоставят информация в електронен вид с цел изготвянето на национална карта на педагогическите специалисти. Информацията ще включва лична информация за специалиста, образованието и квалификацията му; професионалния му опит и учителски стаж, ако има такъв. Той ще споделя и какви са нагласите му за професионално и кариерно развитие Четвъртият модул ще е \"Образователни институции\" - там ще се регистрират училищата и детските градини със свободни работни места за педагогически специалисти.В системата ще има и допълнителни секции, достъпът до които няма да изисква регистрация. В тях ще бъде публикувана информация за целите и предназначението на електронната информационна база данни, насоки, новини, връзки, контакти и др.До платформата ще имат достъп учители и възпитатели, директори на училища и детски градини и оправомощени от тях хора, длъжностни лица от МОН и 28-те регионални управления на образованието, стажант-учители и специалисти с висше образование, желаещи да придобият професионална квалификация \"учител\".До въвеждането на информационната база данни директорите ще продължат да обявяват свободните работни места в съответното бюро по труда и в регионалното управление на образованието.", "date": "2019.08.05", "title": "МОН създава трудова борса за учители"}
{"url": "https://offnews.bg/sviat/hvarliha-6-godishno-dete-ot-10-ia-etazh-na-galeria-v-london-708694.html", "text": "Шестгодишно момченце е било хвърлено от 10-ия етаж на галерията за модерно изкуство Тейт в Лондон. Детето е в критично, но стабилно състояние, съобщава Би Би Си.Намерено е на петия етаж, след като паднало от платформа за наблюдение в неделя следобед. Очевидец казва, че чул силен трясък и видял жена, която пищяла: \"Къде е синът ми, къде е синът ми?\". Смята се, че детето е било блъснато. 17-годишен младеж е арестуван по подозрение в опит за убийство. Полицията няма данни, че той е познавал детето.На мястото по същото време имало много семейства и деца, тъй като галерията е една от туристическите атракции, и настанала суматоха. Хората не успели да разберат как детето е паднало, защото майката крещяла в истерия. Някои казали, че едно момче е блъснало друго, разказва журналистка от Би Би Си, която по същото време е била на платформата. Хора изпаднали в паника, втурнали се към асансьора, след което побегнали с децата си навън.Екип на Спешна помощ бил повикан при галерията, която се намира в района на станция London Bridge, около 14:40 ч. местно време. Оказали първа помощ и откарали детето в болница. Пристигнали най-малко два противопожарни и 10 полицейски автомобила.От галерията уверяват, че съдействат на полицията и изразяват съпричастността си с детето и семейството му. Платформата остава затворена днес.", "date": "2019.08.05", "title": "Хвърлиха 6-годишно дете от 10-ия етаж на галерия в Лондон"}
{"url": "https://offnews.bg/tenis/nadal-izrasnah-bez-sotcialni-mrezhi-708704.html", "text": "Рафаел Надал предпочита света преди социалните мрежи. Испанският тенисист смята, че в миналото връзката между играчите от тура е била по-силна в сравнение с днешните времена, когато „всеки е пред компютъра”.\"Когато аз започнах да играя тенис, нямаше социални мрежи и не стояхме през цялото време пред лаптопа. Имаше много по-добра връзка между играчите, отколкото е сега. Израснах без този нов свят на социалните мрежи и предпочитам да е така. Но светът се променя и трябва да се приспособим към времето, в което живеем\", заяви Надал, цитиран от БГНЕС.Турнирът в Монреал е по-специален за испанеца, тъй като именно тук той спечели първата си голяма титла на твърда настилка, побеждавайки Андре Агаси през 2005 г.\"Тази титла означаваше много. Беше емоционално да я спечеля срещу Андре. Винаги съм имал добри моменти тук и искам отново да ги повторя\", допълни Надал.Рафа Надал е поставен под №1 на Мастърса в Монреал и има да защитава титла от миналата година, когато надигра Стефанос Циципас с 2-0 сета. Той участва, въпреки че големите му опоненти Роджър Федерер и Новак Джокович пропускат надпреварата, за да си дадат по-голяма почивка след Уимбълдън.\"Не мога да мисля за това дали са тук или не. Аз трябва да се подготвя по възможно най-добрият начин за моята игра”, каза Надал. Той не изключи възможността да играе и на Мастърса в Синсинати, но това зависи от състоянието на неговото тяло.\"По-трудно е на твърда настилка, отколкото на клей или трева. Може да бъде опасно за тялото\", допълни испанецът.Той ще стартира в Монреал директно от втория кръг, като ще срещне победителя от двубоя Алекс де Минор – Дан Еванс.", "date": "2019.08.05", "title": "Надал: Израснах без социални мрежи"}
{"url": "https://offnews.bg/futbol/otborite-ni-nauchiha-sapernitcite-si-za-eventualnite-plejofi-v-liga-ev-708710.html", "text": "Трите ни участника в предварителните кръгове на Лига Европа научиха евентуалните си съперници в плейофите, ако преодолеят това стъпало. България ще бъде представена в тази фаза от ЦСКА, Локомотив (Пловдив) и Лудогорец.Четвъртият ни представител Левски отпадна след две загуби от АЕК Ларнака.Жребият не бе никак благосклонен към ЦСКА и Локомотив.\"Червените\" могат да се изправят срещу елитния испански Еспаньол, ако елиминират състава на Зоря (Луганск), а в същото време каталунците се справят с Люцерн.Локомотив (Пловдив) пък може да срещне немския елитен Айнтрахт (Франкфурт), ако преодолее Страсбург в настоящия етап от състезанието. Германците играят с Вадуц от Лихтенщайн и победата им изглежда протоколна.За Лудогорец жребият отреди да срещнат загубилия от двойката Марибор/Розенборг в плейофа, ако преди това преодолеят уелския TNS.Първите мачове от тази фаза на турнира ще се играят на 22 август, а реваншите са седмица след това - на 29.Жребият за следващия етап в Лига Европа пък ще се проведе на следващия ден - 30 август.Първите мачове от третия предварителен кръг пък са този четвъртък, 8 август и до голяма степен ще дадат отговор кой от трите ни отбора може да стигне и по-далеч.", "date": "2019.08.05", "title": "Отборите ни научиха съперниците си за евентуалните плейофи в Лига Европа"}
{"url": "https://offnews.bg/zdrave/edna-treta-ot-britantcite-ne-piat-voda-vseki-den-708706.html", "text": "Национално проучване установи,че една трета от британците не консумират вода всеки ден, пише в. \"Метро\", цитиран от БТА.Около 20 процента от анкетираните доверили, че за последно са пили чаша вода преди повече от седмица. Проучването било поръчано от компания за безалкохолни напитки.Около 52 процента от респондентите заявили, че не обичат да пият вода от кранчето. Шейсет и два процента от анкетираните пък не покривали препоръчителната дневна норма за пиене на вода, която е от 2 до 2,5 литра.Лекарите предупреждават колко е важно да поддържаме тялото си хидратирано, особено в летните жеги. Нашият организъм е съставен от 60 процента H2O и когато се дехидратираме, страдаме от главоболие и отпадналост.Изследването установило, че почти половината от британците, страдащи от главоболие /41 на сто/, са в някаква степен дехидратирани. А в дългосрочна перспектива това води до запек, намалена бъбречна функция, камъни в бъбреците и инфекции в уринарния тракт.", "date": "2019.08.05", "title": "Една трета от британците не пият вода всеки ден"}
{"url": "https://offnews.bg/112/noshtna-gonka-kraj-sofia-politcai-spirat-sas-stop-patroni-motorist-k-708702.html", "text": "24-годишен моторист е задържан за бягство от полицейска проверка и застрашаване живота на полицаи. Униформените са стреляли със стоп патрони по младежа, улучен е в ръката и крака. Мотористът се е движел по Околовръстното в посока Горна баня тази нощ около 00.45 часа с висока скорост и със скрит номер, без светлини, съобщи МВР. Пътните полицаи незабавно предприели действия за спиране на превозното средство със звуков и светлинен сигнал, но водачът не се подчинил и увеличил скоростта. Сигналът за неподчинението бил предаден на следващ екип, който също безуспешно опитал да спре моториста. След кратко преследване полицаите му препречили пътя, но когато един от униформените излязъл от патрулния автомобил и за пореден път направил опит да го спре, мотоциклетистът увеличил скоростта и се насочил към служителите на реда.При възникналата ситуация и реална опасност за живота и здравето им, се наложило единият от полицаите да използва служебното си оръжие, с което произвел три изстрела със стоп патрони - един от тях улучил водача в ръката, а другите два попаднали в крака му. Той е прегледен от екип на спешна помощ и допълнително в болнично заведение, назначено му е лечение.От последващите полицейски действия е установено, че мотористът - 24-годишен, управлява моторното превозно средство без необходимата категория, а моторът е спрян от движение.Работа по документиране и изясняване на всички обстоятелства около случая продължава.", "date": "2019.08.05", "title": "Нощна гонка край София: Полицаи спират със стоп патрони моторист, карал бясно и без светлини през нощта"}
{"url": "https://offnews.bg/politika/prezidentat-nalozhi-veto-varhu-promenite-na-zakona-za-voennoto-razuzna-708713.html", "text": "Президентът върна за ново обсъждане Закона за изменение и допълнение на Закона за военното разузнаване.Държавният глава не е съгласен с промените, с които се дава възможност цивилно лице да оглави Служба „Военна информация\" като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България. Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи.Създава се риск от нарушаване на принципите на централизираното управление и контрол на разузнавателната дейност и на политическия неутралитет. Приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.Пълния текст на мотивите за ветото може да видите по-долу:Уважаеми народни представители,Със Закона за изменение и допълнение на Закона за военното разузнаване се предвижда възможност директорът на Служба „Военна информация\" да бъде и цивилен служител, като алтернатива на досегашното изискване да е военнослужещ на действителна военна служба с висше военно звание. Отпада основанието за освобождаване на директора на Службата при навършване на пределната възраст за съответното военно звание, когато е военнослужещ на действителна военна служба, като се допуска да изпълнява длъжността до изтичането на срока, за който е назначен.Служба „Военна информация\" е най-старата българска специална служба, функционирала под различни названия. Създадена е още в първите години след Освобождението. При приемането на Закона за военното разузнаване през 2015 г. (43-то Народно събрание) въпросът дали директорът на Служба „Военна информация\" да е военнослужещ или цивилен служител, е бил дискусионен. В крайна сметка в пленарното заседание, проведено на 1 октомври 2015 г., Народното събрание подкрепя изискването директорът на Служба „Военна информация\" да е военнослужещ. Същото разбиране надделява и при новото обсъждане, проведено на 5 ноември 2015 г. поради упражняване на вето от президента на Републиката. Така Народното събрание решаващо и двукратно е подкрепило тогава изискването ръководител на военното разузнаване да е военнослужещ на действителна военна служба. Това правило съответства на мястото и значението, което военното разузнаване има за въоръжените сили на Република България. Затова и не мога да се съглася с отстъплението, което се прави със сега приетия закон.Военното разузнаване е неразделна част от въоръжените сили съгласно чл. 50, ал. 1, т. 3 от Закона за отбраната и въоръжените сили на Република България (ЗОВСРБ). То е сред стълбовете на националната сигурност и е част от структурите, които формират системата за нейната защита. В Конституцията на Република България уредбата на въоръжените сили е сред основните й начала и свидетелства за предназначението, което Основният закон им отрежда – гарантиране на суверенитета и независимостта на страната и защита на нейната териториална цялост. Това са все категории, без които съществуването на съвременната държава е немислимо и без които тя би изгубила своя облик и идентичност. Именно това предназначение на въоръжените сили налага законовата уредба на дейността им да осигурява изпълнението на техните конституционно възложени задачи.Военното разузнаване обединява дейността на всички разузнавателни структури и формирования във въоръжените сили на Република България и се осъществява с цел добиване, обработване и предоставяне на разузнавателна информация в интерес на отбраната на страната и на националната сигурност. В съвременните предизвикателства, при които информационното осигуряване е критично условие за ефективното изпълнение на задачите, е важно да бъде последователно проведен принципът на централизираното управление и контрол на разузнавателната дейност, залегнал в чл. 5, т. 4 от Закона за военното разузнаване (ЗВР). В този контекст изискването ръководителят на службата „Военна информация\" (наричана в самия закон „Службата\") да е военнослужещ, е важна гаранция не само за централизацията, но и за изпълнението на основните задачи на Службата, очертани в чл. 12 от ЗВР. Те са свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи, а също и разузнавателна информация в интерес на сигурността на операциите и мисиите извън територията на страната, в които участват български военни контингенти и отделни военнослужещи. Служба „Военна информация\" ръководи методически цялата разузнавателна общност във въоръжените сили, планира разузнавателната дейност във видовете въоръжени сили, специфицира информацията, която би следвало да се добие в интерес на отбраната на страната.За да бъдат изпълнявани ефективно основните ù задачи, ръководството на Службата трябва да притежава необходимите специфични познания и професионален опит. Не е случаен фактът, че военнослужещите се обучават в специализирани образователни институции, каквито са военните училища и военните академии, даващи знания в специфичната област на военното дело. Във въоръжените сили единоначалието и субординацията са основни принципи, върху които се изпълняват поставените задачи, както изрично се предвижда в чл. 55, ал. 1 от ЗОВСРБ. Спазването на посочените принципи не е самоцелно, а отразява специфичната организация и ред на функциониране, на които се подчиняват въоръжените сили. Тази концепция ще бъде нарушена, ако се отстъпи от изискването ръководител на военното разузнаване да е военнослужещ.Възможността Служба „Военна информация\" да се оглави от цивилно лице може да накърни политическия неутралитет като принцип по чл. 5, т. 6 от ЗВР. Това е неизменно изискване към всеки военнослужещ съгласно чл. 182 и 183 от ЗОВСРБ, което е валидно от приемането до освобождаването от военна служба. Ако ръководителят на Служба „Военна информация\" е военнослужещ, през целия му професионален път за него ще важи забраната да членува в политически партии, движения или коалиции с политическа цел. За директор, който е цивилно лице, такова ограничение ще се прилага едва от назначаването, тъй като изискване по чл. 26, ал. 1, т. 8 от ЗВР е лицето да не членува в политически партии и/или коалиции или организации с политическа цел, но не и никога да не е членувало в такива. Това крие сериозен риск от политизиране на военното разузнаване и прави недопустима приетата алтернативност в изискванията към директора на Служба „Военно разузнаване\". Законът трябва ясно да посочва условията за заемане на длъжността, производни от принципите, на които се основава дейността. Ако наред с директора и заместник-директорите са цивилни лица, каквато възможност се съдържа по чл. 25, ал. 1 от ЗВР, в цялото ръководство на Служба „Военна информация\" може да няма нито един военнослужещ. Това противоречи на естеството на дейността и характера на Служба „Военна информация\" като интегрална част от въоръжените сили на Република България.Допълнението в ал. 4 на чл. 24 от ЗВР внася несъгласуваност със Закона за управление и функциониране на системата за защита на националната сигурност. Без промяна остава чл. 7, ал. 2, т. 5 от този закон относно правомощието на министър-председателя да внася в Министерския съвет предложение до президента на Републиката за назначаване и освобождаване на ръководителя на Служба „Военна информация\", а с приетия Закон за изменение и допълнение на ЗВР същото правомощие се предвижда за министъра на отбраната.Новата ал. 5 и свързаните с нея промени в ал. 6, 7 и 8 на чл. 24 от ЗВР създават прецедент във въоръжените сили навършването на пределна възраст за съответното военно звание да води до освобождаването от военна служба, но да продължава да се изпълнява длъжността до изтичане на срока, за който военнослужещият е назначен. Това разрушава изначално съществуващата, укрепвана с годините и всеобщо приетата строга йерархична система на израстване на кадрите във въоръжените сили. Без отговор остава въпросът защо такова правило се въвежда само за директора на Служба „Военно разузнаване\", но в други аналогични случаи няма да е допустимо оставането на доказани професионалисти като цивилни лица на длъжности за военнослужещи. Създаване на такава уредба само в ЗВР без наличието на принципни аргументи третира неравно всички други военнослужещи.Уважаеми народни представители,По изложените съображения упражнявам правото си по чл. 101, ал. 1 от Конституцията на Република България да върна за ново обсъждане в Народното събрание Закона за изменение и допълнение на Закона за военното разузнаване, приет от 44-то Народно събрание на 26.07.2019 г., като го оспорвам по принцип и в неговата цялост.", "date": "2019.08.05", "title": "Президентът наложи вето върху промените на Закона за военното разузнаване"}
{"url": "https://offnews.bg/futbol/tcska-cherveniat-iumruk-e-gotov-da-nanese-svoia-udar-708680.html", "text": "В навечерието на двубоя с украинския Зоря (Луганск) от третия предварителен кръг на Лига Европа от ЦСКА пуснаха поредното мотивиращо видео.Краткото филмче е издържано като телевизионен репортаж и съдържа кадри от столицата и стадион \"Българска армия\", а глас зад кадър чете патриотичен текст.\"ЦСКА отново трябва да защити честта на родината, честта на България!Отбор и фенове като един юмрук, готов да нанесе своя удар!Да покажем на украинците кои сме ние.Да ги стреснем с пълен стадион с червени сърца, които жадуват пореден успех в Европа!Защото #ИсториятаЗадължава\".По пътя си до тази фаза ЦСКА отстрани Титоград и Осиек. Двубоят със Зоря е на 8 август от 20,30 часа на \"Васил Левски\".В неделя вечерта ЦСКА победи Ботев Враца с 1:0, докато Зоря направи 1:1 като домакин на Днипро-1 в мач от украинското първенство.Футболистите водени от Виктор Скрипник и Веселин Бранимиров отстъпваха с 0:1 на почивката. През второто полувреме успяха да стигнат до равенството чрез Владислав Кочергин. 23-годишният украински нападател се разписа в 70-ата минута.", "date": "2019.08.05", "title": "ЦСКА: Червеният юмрук е готов да нанесе своя удар!"}
{"url": "https://offnews.bg/politika/kpkonpi-radev-e-kupil-apartament-ot-142-kv-za-168-000-lv-no-togava-708681.html", "text": " КПКОНПИ не установи конфликт на интереси по отношение на държавния глава Румен Радев, свързан с работата му във ВВС и назначаването на съпругата му Десислава Радева (тогава Генчева) за пиар. Това става ясно от решение на комисията, публикувано на официалния й сайт. В сигнала се посочва, че са налице съмнения за конфликт на интереси и облагодетелстване чрез служебно положение на Радев във връзка с назначаване на Десислава Генчева на два щата, въпреки че вторият - пиар на ВВС, по правилник трябва да се заема от военизирано, а не от цивилно лице, каквато е тя. В него се твърди още, че ВВС е плащало наем на жилище на Десислава Генчева в София, в което е живял с нея и самият Радев. В сигнала е посочено и, че Румен Радев е закупил жилище в София през 2010 г. с площ 143 квадратни метра за 168 хил. лева, което е под пазарните цени на имотите за периода в района. През 2005 г. е закупено и ведомствено жилище от Министерството на отбраната и едновременно с това неправомерно е ползвано под наем второ ведомствено жилище. Апартаментът бил продаден през 2007 г. От решението на комисията става ясно, че Радев е купил апартамента за 168 хиляди, част от сумата е изплатена с кредит. Според антикорупционната комисия не се откриват данни за нарушаване на вече отменения Закон за предотвратяване и установяване на конфликт на интерес, съобщи БТА. От комисията отбелязват още, че твърденията в сигнала касаят правни действия - сключване на договори за наем и договор за покупко-продажба на недвижими имоти, извършени от Румен Радев в качеството му на физическо лице, участник в гражданскоправния оборот, а не като лице, заемащо публична длъжност. Посочено е още, че не е налице свързаност между Радев и Десислава Генчева преди датата на сключване на гражданския брак. Заключението на комисията е, че не е установен конфликт на интереси поради липса на частен интерес на Румен Радев или на свързано с него лице.Производството по сигнала е прекратено.", "date": "2019.08.05", "title": "КПКОНПИ: Радев е купил апартамент от 142 кв. за 168 000 лв., но тогава не е бил на публична длъжност"}
{"url": "https://offnews.bg/zdrave/psihiatar-negativnite-novini-sa-opasen-fenomen-kojto-se-otraziava-pa-708684.html", "text": "Най-малкото, което можем да направим за пълноценната си почивка по време на отпуск, е да оставим електронните устройства у дома. Това съветва психиатърът проф. Дроздстой Стоянов в интервю за БНР.Почивката има две измерения – едното е количествено, колко дни почиваме годишно и седмично и как са разположени тези дни за почивка, но това измерение е само върхът на айсберга, посочи той и обърна внимание на качественото нарушение на почиването в постмодерната ни консуматорска цивилизация.Почиваме формално и без комуникативна хигиена„Означава, че вие отивате някъде и чисто документално погледнато, се счита, че сте в отпуска и че сте си позволили почивка, но вие реално не почивате. През цялото време под някаква форма сте изложени на социални стимули, най-малко през телефона си, през който с вас могат да се свързват близки и далечни, познати и непознати. И далеч не всички хора имат нужната комуникативна култура, нужната комуникативна хигиена да имат някакъв санитарен праг на пропускливост на подобни обаждания по време на отпуската или по време на регламентираната си почивка, независимо дали тя е годишна, седмична, месечна или денонощна.“Проф. Стоянов сравни тази картина с друг пример – на човек, който преди да отиде например в хижа в планината, си е оставил електронните устройства в апартамента.Представители на някои от най-стресовите професии живеят с фантазията, че носят моралната и интелектуалната отговорност за благополучието на света и тук се срутва възможността им те адекватно да релаксират, допълни психиатърът.Негативните новини са опасен феноменНегативните новини, преобладаващи в медиите, са изключително опасен за психичното ни здраве феномен, подчерта проф. Стоянов.„Все повече си мисля и се боя, че това тяхно преобладаване в потока информация, който достига до нас, не е случайно. Че някой някъде има интерес да го поддържа. Защото по този начин се обезценяват хубавите неща, които се случват. Или се свеждат до две минути ефирно време.“Според Стоянов има твърде голямо либерално залитане по лошите новини, криминалните новини и преекспониране на насилието, а това се отразява „пагубно и катастрофално“ на психиката ни, като това се отнася с особена сила за подрастващите, които не могат достатъчно добре да филтрират видяното в медиите.„Какво ще стане с тези хора? Ще станат едни протестъри в широкия смисъл, ще станат едни асоциални елементи, които вероятно ще се радикализират. Те ще оформят в себе си дълбоко отвращение и протест към обществото, в което живеят, и убеждението, че те са безправни, защото на тях им се налага тоя стил. Защото ако те са направили нещо хубаво в училище – постановка театрална, спечелили са награди и т.н. и отидат в, да не кажа на коя телевизия редакцията и кажат: „Дайте ни една минутка“, редакторът ще каже: „Ако остане време“. И накрая ще се окаже, че няма оператор, който да отиде там, защото операторът трябва да отразява наводнението в Долна Малина.“", "date": "2019.08.05", "title": "Психиатър: Негативните новини са опасен феномен, който се отразява пагубно на психиката"}
