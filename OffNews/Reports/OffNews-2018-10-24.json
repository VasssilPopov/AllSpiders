{"url": "https://offnews.bg/kultura/izlozhba-za-hudozhnika-chovekoliubetc-liliana-dicheva-otvaria-vrati-v-690610.html", "text": "Възпоменателна изложба за художника-човеколюбец Лиляна Дичева отваря врати в Регионалния исторически музей в Кърджали.Официалното й откриване ще бъде на 27 октомври, събота, от 17.00 ч. в музея. Изложбата се организира в памет на Лиляна Дичева, която на 25 октомври щеше да навърши 90 години. Съорганизатор на изложбата е Ротари Клуб – Кърджали.Изложените картини са част от дарението за Дома за медико-социални грижи за деца в града, направено по волята на сина на художничката - културолога Ивайло Дичев, който предостави на фондация „За хората“ възможност да организира безвъзмездно дарението на творбите на майка си. В изпълнение на неговата воля те бяха дарени в различни кътчета на страната, за да бъдат съхранени и за да внесат художествен колорит. Защото имено човеците и човеколюбието са онова, което вълнува твореца Лиляна Дичева., каза Албена Пъневска, основател на фондация „За хората“ и основен координатор на дарението.Гражданите и гостите на Кърджали могат да посетят изложбата от нейното откриване на 27 октомври до средата на ноември, когато картините ще бъдат върнати в детския дом за медико-социални грижи в града.В Дома за медико-социални грижи в Кърджали са предадени и книгите от личната библиотека на писателя Стефан Дичев – над 3 000 тома. През следващата година в дома предстои и разкриването на малка етнографска сбирка с лични вещи на двамата творци.Освен голямото дарение на детския социален дом в Кърджали, картини на художничката са предоставени на училища в страната, посолство, художествени галерии, общини. Нейни картини са дарени на Детския център „Музейко“, СУ „Св. Климент Охридски“ – катедра „Библиотекознание“, Столичната библиотека, планетариума в Смолян.Лиляна Дичева е родена 25 октомври 1928 г. във великотърновското село Балван. Дъщеря на Алма Шведа, австрийка, и на д-р Пенчо Фъртунов, дългогодишен директор на Банковата болница в София. Ранното й детство преминава във Виена, а по-късно живее и работи в София, където завършва Художествената академия. За свои учители посочва Дечко Узунов, Никола Ганушев и Кирил Цонев. Тя е съпруга на писателя Стефан Дичев и илюстрира голяма част от неговото творчество.Фондация „За хората” е неправителствена организация с нестопанска цел, чиято цел е организирането, подпомагането и насърчаването на дейности, свързани с развитието и утвърждаването на културно-историческото наследство, образованието, изкуството, здравеопазването и социалното подпомагане, и социалните услуги.", "date": "2018.10.24", "title": "Изложба за художника-човеколюбец Лиляна Дичева отваря врати в историческия музей в Кърджали"}
{"url": "https://offnews.bg/obshtestvo/plastmasovite-chinii-i-slamki-shte-badat-zabraneni-v-es-ot-2021-g-690619.html", "text": "Пластмасовите изделия за еднократна употреба като чинии, прибори, сламки, дръжки за балони и клечки за уши, ще бъдат забранени в ЕС.Тези продукти, които съставляват 70% от морските отпадъци, ще бъдат забранени на пазара на ЕС от 2021 г., според приетото от Европарламента днес законодателно предложение.Евродепутатите добавиха в списъка на забранените пластмаси на пазара на ЕС от 2021 година: оксо-разградими пластмасови продукти като опаковки, както и съдове направени от експандиран полистирен, които се използват за съхранение на храна предназначена за бърза консумация.Използването на редица други продукти, за които не съществуват алтернативи, трябва да бъде намалено с минимално 25 % от държавите членки до 2025 г. Това включва кутиите за еднократна употреба за бургери, сандвичи, плодове, зеленчуци, десерти или сладолед. Държавите членки на ЕС трябва да предложат национален план за насърчаване използването на продукти, подходящи за многократна употреба, за повторна употреба и за рециклиране.Други пластмаси, като бутилките за напитки, ще трябва да се събират разделно и до 2025 година 90% от тях да могат да се рециклират.Евродепутатите одобриха и мерки, които засягат отпадъците от тютюневи изделия и по-специално цигарените филтри, съдържащи пластмаса. Те ще трябва да се намалят с 50% до 2025 г. и с 80% до 2030 г.Държавите членки трябва също да гарантират, че поне 50% от изгубените или изоставени риболовни приспособления, съдържащи пластмаса, се събират всяка година. Поставената цел за рециклирането им е най-малко 15% до 2025 г.Докладчикът Фредерик Рийс (АЛДЕ, Белгия) коментира: „Приехме най-амбициозното законодателство за справянето с пластмасите за еднократна употреба. Сега зависи от нас да запазим хода на предстоящите преговори със Съвета, които трябва да започнат още през ноември. Днешното гласуване проправя пътя към бъдещата амбициозна Директива. От съществено значение е да се опази морската среда и да се намалят разходите за екологични щети, дължащи се на замърсяването с пластмаси в Европа, оценени на 22 милиарда евро до 2030 г. \"Днес докладът на Фредерик Рийс беше приет с 571 гласа „за“, срещу 53 гласа „против“ и 43 „въздържал се“. Парламентът ще започне преговори със Съвета след като европейските министри приемат своята позиция по законодателното предложение„Според някои прогнози до 2050 г. ще има повече пластмасови отпадъци, отколкото риба в океаните, ако не предприемем спешни мерки. Ограничаването на замърсяването с пластмаси е необходимо, за да се опазят плажовете и морето чисти, като същевременно се защити здравето на европейските граждани от отрицателното въздействие на морските отпадъци, които се разграждат във водата и попадат в крайна сметка на нашата трапеза. Това е също икономическа възможност - да се намали загубата на ценни ресурси от еднократното използване на пластмасови материали и да се подобри качеството на туристическите услуги.“, заяви евродепутатът от ГЕРБ/ ЕНП Андрей Ковачев.„Прекомерната употреба на пластмасови изделия води до присъствието на микропластмаси във водата и почвите. 85% от замърсителите в моретата и океаните са пластмаси. Доброволните акции по събиране на отпадъци са похвални, но за съжаление това не е устойчив модел на справяне с проблема. Събирането на отпадъци е споделена отговорност. Намаляване на ефектите от тях ще бъде осезаемо, ако бъдат заменени основните трудно или неразградими продукти още на производствено ниво. Вместо да увеличаваме данъците за сметосъбиране, трябва да въведем индустриални стандарти, които да гарантират чиста околна среда.“, каза евродепутатът от БСП/С&Д Момчил Неков.Според Европейската комисия, повече от 80% от отпадъците по плажовете са от пластмаса. Посочените продукти в забраната покриват 70% от всички морски отпадъци. Поради бавното си разграждане, пластмасата се натрупва в моретата, океаните и плажовете в ЕС и по света. Пластмасови остатъци са открити в морските обитатели - тюлени, китове, морски костенурки и птици, в рибата и ракообразните, следователно и в хранителната верига на човека.", "date": "2018.10.24", "title": "Пластмасовите чинии и сламки ще бъдат забранени в ЕС от 2021 г."}
{"url": "https://offnews.bg/politika/siderov-i-karakachanov-na-sreshta-v-kashtata-s-chasovnika-690616.html", "text": "Красимир Каракачанов и Волен Сидеров са били на среща в столичния ресторант Къщата с часовника, съобщиха за OFFNews гости на . Двамата били на маса в отделна стая на ресторанта, като често излизали един по един, за да провеждат телефонните си разговори далеч един от друг.Срещата идва само ден, след като лидерът на ВМРО и вицепремиер Каракачанов опита да помири колегата си Валери Симеонов с лидера на \"Атака\", който поиска оставката му. На срещата във вторник обаче Сидеров отказа да участва с аргумента, че депутатите на Симеонов са свалили доверието си от атакиста, който е и шеф на парламентарната група на патриотите.На извънредно заседание на коалиционния съвет в сряда сутринта беше постигнато споразумение Симеонов да запази поста си, въпреки недоволството на майките на деца с увреждания и протестите им под прозорците на властта заради циничното поведение на вицепремиера към тях. Самият Симеонов се извини \"на всички засегнати\", но само час преди това в ефира на БНТ обяви, че ако се извини това би било неискрено от негова страна.Малко по-рано днес стана ясно също, че Валери Симеонов ще оглави националния съвет за хората с увреждания. ", "date": "2018.10.24", "title": "Сидеров и Каракачанов на среща в Къщата с часовника"}
{"url": "https://offnews.bg/sviat/tcentralata-na%c2%a0cnn-v-niu-jork-e-evakuirana-zaradi-pratka-s-bomba-obn-690613.html", "text": "Централата на CNN в Ню Йорк, в сградата Тайм Уорнър в центъра на Манхатън, беше евакуирана днес след съобщение за подозрителен пакет.Пратката най-вероятно съдържа бомба, направена от тръба, казаха двама представители на американските правоприлагащи органи, цитирани от Асошиейтед прес.Зрителите на CNN станаха свидетели на прекъсването на пряко предаване вследствие на алармения сигнал. След това медията продължи да излъчва от централата си във Вашингтон.Самоделната бомба е адресирана до бившия директор на ЦРУ Джон Бренан, който често има участия в предаванията на CNN.Откритата самоделна бомба прилича на взривните устройства, изпратени на бившия президент Барак Обама, на Хилари Клинтън и милиардера Джордж Сорос, твърдят източниците на Асошиейтед прес.", "date": "2018.10.24", "title": "Централата на CNN в Ню Йорк е евакуирана заради пратка с бомба (обновена)"}
{"url": "https://offnews.bg/protesti/protestat-s-iskaneto-za-ostavka-na-valeri-simeonov-stigna-do-tcentrala-690615.html", "text": "Вече трета поредна вечер майки на деца с увреждания и граждани, които ги подкрепят, протестират с искане за оставка на вицепремиера Валери Симеонов. Те не приемат сутрешното извинение на Симеонов и го определят като поредната гавра както с хората с увреждания, така и с цялото общество.Протестът тази вечер започна пред Министерския съвет, а към 19 ч. стигна до Раковски 134 - централата на НФСБ, партията на Валери Симеонов.Движението в района беше блокирано за над 30 минути. Демонстрантите хвърляха ролки тоалетна хартия и яйца по централата на НФСБ и скандираха \"Оставка\", съобщава репортер на OFFNews.bg.Към 19.40 ч. демонстрантите се разотидоха от централата на НФСБ и движението по \"Раковски\" вече е пуснато.В понеделник с викове \"Оставка\"  платната на бул. \"Княз Александър Дондуков\".Организаторите на протеста тогава заявиха, че ако Валери Симеонов не подаде оставка, следват граждански безредици.Във вторник около  вицепремиерът да напусне поста си.", "date": "2018.10.24", "title": "Протестът с искането за оставка на Валери Симеонов стигна до централата на НФСБ (снимки)"}
{"url": "https://offnews.bg/temida/voenen-sledovatel-strelia-v-tcentara-na-sofia-sled-pianski-skandal-690621.html", "text": "В понеделник, 22 октомври, военен следовател е стрелял в центъра на София след пиянски скандал в заведение, става ясно от прессъобщение на прокуратурата.Към 23 ч. в заведение на ул. „Цар Самуил“ военен прокурор /полковник/ и военен следовател /подполковник/ от състава на Военноокръжна прокуратура – София, след употреба на алкохол, са предизвикали скандал с други посетители на заведението.\"При излизане пред входа на заведението военният следовател демонстративно е извадил законно притежаван пистолет „Глок 19“ и пред напусналите вече помещението други граждани е произвел изстрел по метална врата на отсрещна стена\", съобщават от прокуратурата.След сигнал на телефон 112 на място са пристигнали патрули на СДВР, сигнализирана е Военна полиция. На мястото на произшествието са повикани военни прокурори и военен следовател.С постановление на главния прокурор разследването е възложено на Военноокръжна прокуратура – Сливен, тъй като обвинените магистрати са от състава на военната прокуратура в София.По разпореждане на главния прокурор Сотир Цацаров, срещу военния прокурор и военния следовател е започнато и дисциплинарно производство за внасяне до Прокурорската колегия на ВСС на искания за дисциплинарно уволнение на двамата магистрати.", "date": "2018.10.24", "title": "Военен следовател стреля в центъра на София след пиянски скандал"}
{"url": "https://offnews.bg/tenis/kazahstanetc-izhvarli-grigor-dimitrov-ot-turnira-vav-viena-video-690618.html", "text": "Най-добрият ни тенисист Григор Димитров отпадна още в първия кръг на турира от сериите \"АТР 500\" във Виена от №71 в световната ранглиста Михаил Кукушкин с 4:6, 6:4, 4:6.Талантът от Хасково игра изключително слабо, допускайки цели 65 непредизвикани и 11 двойни грешки. На предходния турнир в Пекин българинът не успя да надиграе друг играч извън първите 50 - Душан Лайович.В първия сет Димитров бе далеч от най-доброто си ниво. Той допусна цели 21 непредизвикани грешки за 10 гейма игра. Кукушкин проби в седмия гейм на 15 и в крайна сметка се наложи с 6:4.След почивката при 2:1 в своя полза Гришо имаше точка за пробив, но не успя да я реализира. Веднага след това и Кукушкин пропусна шанс да вземе сервиса на Гришо в петия гейм. В края на втория сет Кукушкин не издържа. Той сервираше при 4:5, но допусна да изостане 0:40. Гришо се възползва от третия си сетбол и си осигури началния удар в началото на третата част.В решителния сет Кукушкин взе аванс от 2:0, но Григор много бързо имаше шанс да възстанови равенството, повеждайки 30:0 в четвъртия гейм, но казахстанецът обърна за 3:1. До края той удържа аванса си, независимо че обърна десетия гейм от 0:40.Кукушкин ще се изправи срещу Андрей Рубльов във втори кръг. Двамата играха един срещу друг в квалификациите, като казахстанецът стигна до победата, но руснакът също продължи напред като \"щастлив губещ\".", "date": "2018.10.24", "title": "Казахстанец изхвърли Григор Димитров от турнира във Виена (видео)"}
{"url": "https://offnews.bg/obshtestvo/star-boepripas-zatvori-krastovishte-v-sofia-smeniat-marshruta-na-5-av-690600.html", "text": "Движението през кръстовището на столичната ул. “Оборище“ и бул. “Евлоги и Христо Георгиеви“ е спряно. Причината е открит при строителни работи в района стар боеприпас, съобщи Столична община.Временно се променя маршрутът на следните линии на градския транспорт:Автобусна линия №72 се отклонява през бул. “Драган Цанков“, бул. “Яворов“,Автобусна линия №75 се отклонява през ул. “Гурко“, бул. “В. Левски“ и бул. “Янко Сакъзов“ и по маршрута си.Автобусна линия № 213 посока централна гара се отклонява през бул. “Ситняково“, в обратна посокамаршрутът не се променя. Автобусна линия №9 ще движи през ул. “Гурко“, бул. “В. Левски“, бул. “Янко Сакъзов“ и по маршрута си. Автобусна линия №280 ще преминава през ул. “Гурко“ пред Националния стадион. Евакуирана е сградата, в която се помещават 129 ОУ „Антим I“ и 164 гимназия „Мигел де Сервантес“ врайона на кръстовището.  Полицейски патрул охранява района до пристигането на експерти. ", "date": "2018.10.24", "title": "Стар боеприпас затвори кръстовище в София, сменят маршрута на 5 автобуса"}
{"url": "https://offnews.bg/zdrave/mezhdunarodno-priznanie-za-balgarskata-nevrohirurgia-690598.html", "text": "Между 21-ви и 24-ти октомври 2018 г. в Брюксел се проведе редовната конференция на Европейската асоциация на дружествата по неврохирургия (EANS). За лектор на събитието беше поканен д-р Емануил Найденов, който представи разработка за комплексно лечение на мултиформен глиобластом.Касае се за случай на български пациент, който е опериран високотехнологично с радикално отстраняване на тумора. При него е приложена и автоложна, дендритно-клетъчна ваксина като последващо лечение на заболяването. Това поведение е строго индивидуално, като представлява опит за интегриране на специфичната имунотерапия към стандартните подходи за контрол на тумора още в момента на поставянето на диагнозата.Бързият напредък в тази област е признат и с Нобелово отличие по медицина за 2018 г., което се даде на американеца Джеймс Алисън и японеца Тасуку Хонджо за техните постиженията в областта на имунотерапията на меланома, вид силнозлокачествен тумор на кожата.Презентацията на д-р Найденов беше включена с три други разработки в майсторски клас за допълнителна квалификация на млади неврохирурзи, избрали своето развитие в областта на комплексното лечение на високостепенните глиоми на централната нервна система.Специалната покана от страна на организаторите за изнасянето на тази обучителна лекция е прецедент в историята на българската неврохирургия и представлява международно признание за качеството на клиничната и научна дейност на екипа приложил този метод. Подобна атестация е логичен резултат от изгражданото с години доверие и колаборация с болнични институции в Белгия, Швеция, Норвегия и Германия. Българският екип продължава да бъде важна и неизменна част от международна сътрудническа мрежа за въвеждане на последните научни разработки и постижения в клиничната практика.По време на конференцията беше представен авангарден метод, основан на използването на съвременни нанотехнологии при лечението на рецидиви на мултиформен глиобластом. Бяха обсъдени реални възможности за колаборация с научен екип от гр. Мюнстер (Германия) този подход в скоро време да бъде приложен и на български пациенти.Д-р Емануил Найденов е опитен неврохирург, хоноруван асистент, председател на Българското дружество по невроонкология. Практикува клиничната си и научна дейност в УБ „Св. Иван Рилски\" гр. София. Той е водещ автор на множество разработки в областта на диагностиката и лечението на туморите на централната нервна система.", "date": "2018.10.24", "title": "Международно признание за българската неврохирургия"}
{"url": "https://offnews.bg/sviat/putin-evropa-e-zaplashena-ot-otveten-udar-na-rusia-ako-prieme-amerik-690620.html", "text": "Изтегляне на САЩ от договорите за разоръжаване, като този за ракетите със среден обсег, ще предизвика надпревара във въоръжаването и изключително опасна ситуация, заяви руският президент Владимир Путин на пресконференция с италианския премиер Джузепе Конте.Ако тези договори бъдат разтрогнати, няма да остане нищо в сферата на ограничаване на оръжията. Според мен тогава ситуацията ще стане изключително опасна. Няма да остане нищо освен надпревара във въоръжаването, каза Путин.Той е категоричен, че ако САЩ разположат ракети със среден и малък обсег в Европа, Русия ще бъде принудена да отговори огледално:Разбира се, главният въпрос е: ако САЩ се изтеглят от този договор, какво ще правят с тези ракети. Ако те бъдат доставени в Европа, естествено, ние ще отговорим огледално. Европа трябва да разбере, че ще бъде под заплаха от възможен ответен удар на Русия, ако приеме американски ракети със среден и малък обсег, каза Путин.Руският президент все пак подчерта, че е готов да обсъди с Тръмп въпроса за Договора за ракетите със среден обсег на срещата в\"Включване на Италия към Турски поток през България, Сърбия, Унгария...\"На съвместната пресконференция с италианския премиер Джузепе Конте руският президент коментира и темата за  газопровода Турски поток.Путин съобщи, че Москва и Рим проучват варианти за включване на Италия към газопровода.В сферата на доставките на руски газ за Италия всичко е възможно. Проучваме всички възможности. И включване на Италия към Турски поток през България, Сърбия, Унгария, Гърция, добави той.Италианският премиер Джузепе Конте каза, че санкциите на Европейския съюз срещу Русия трябва да бъдат прекратени, но не отговори дали неговото правителство е готово да наложи вето на удължаването им.Правилно е да се поддържат икономическите отношения между Италия и Русия. За Италия санкциите никога не са цел, те са инструмент и трябва да отпаднат възможно най-бързо, коментира Конте.", "date": "2018.10.24", "title": "Путин: Европа е заплашена от ответен удар на Русия, ако приеме американски ракети"}
{"url": "https://offnews.bg/bojni/kubrat-pulev-nikoga-ne-e-praven-mach-ot-podoben-tip-690599.html", "text": "Зведата ни в профибокса Кубрат Пулев сподели на официалната пресконференция преди сблъсъка с Хюи Фюри в \"Арена Армеец\" в събота вечер, че подкрепата на българската публика е най-големият му стимул да победи.\"Моята цел винаги е била да бъда в още по-добра форма от преди. Ежедневните тренировки, именно това ме довежда до това форма, в която трябва да бъда. Формата не е само външна - тя е и техническа, физическа и психическа.Естествено, това не е бодибилдинг, трябва да побеждаваме на ринга, а не да показваме мускули. Смятам, че ще бъда успешен в събота вечерта. Никога не е правен мач от подобен тип, на световно ниво. Хюи Фюри е много сериозен противник.Зрителите в \"Арена Армеец\" ще наблюдават зрелищни мачове и един хубав спектакъл. Подготвили сме се здраво, концентрирано, целенасочено и дисциплинаро. Смятам, че годините, в които съм бил на световния ринг, ме доведоха до днешния ден.Ще дам всичко от себе си, за да зарадвам българската публика, защото тя е невероятна и винаги ме е подкрепяла навсякъде по света. Радвам се, че играя в България, направих немалко, за да се случи този мач. Това е моята наслада.Българите да станат съпричастни и да ме подкрепят, а аз да мога да им дам това самочувствие и тази гордост. Естествено, ако победя. Не смятам, че ще изиграе някаква роля залата. Рингът е еднакъв навсякъде, правилата са еднакви навсякъде и си трябва добра подготовка, а не просто зала, публика и т.н.\", каза Пулев.Хюи Фюри пък за пореден път изрази увереност, че е достатъчно подготвен за предизвикателството да се изправи срещу българина на негова територия в \"Арена Армеец\".\"Остават само три дни до голямата среща. Подготвен съм. Готов съм и изцяло отдаден на това, което предстои. Вярвайте ми, че ще направя всичко по силите си. Аз идвам. Аз съм бъдещето на тази категория.Посрещането в България беше прекрасно. Хубаво е, че отново съм тук, не бях идвал от тийнейджър. Сега е още по-специално, че ще се бия тук. Цялата трудна и здрава работа вече е свършена, а остава лесното - самата среща", "date": "2018.10.24", "title": "Кубрат Пулев: Никога не е правен мач от подобен тип"}
{"url": "https://offnews.bg/sviat/pentagonat-si-tarsi-analizator-na-sotcialnite-mrezhi-s-balgarski-ezik-690602.html", "text": "Пентагонът си търси фейсбук анализатор за постовете на български език.Частна компания, наета от Департамента по отбрана на САЩ, търси да назначи американски граждани с допуск до класифицирана информация и военен опит, с познания на български език, за позицията \"Анализатор на социалните мрежи в България\" в Тампа, САЩ. Сред изискванията за длъжността са отлично познание на български език, военен опит, както и диплома за висше образование (бакалавър).", "date": "2018.10.24", "title": "Пентагонът си търси анализатор на социалните мрежи с български език"}
{"url": "https://offnews.bg/kultura/100-na-100-polsha-690604.html", "text": "По случай 100-годишнината от възстановяването на независимостта на Полша Полският институт в София представя сайт със 100 любопитни факти за страната.Мотото на проекта е \"100 години независимост - 100 причини да я опознаеш\".Полският град Вроцлав беше избран за “най-добра европейска дестинация” през настоящата 2018 г. от престижната, базирана в Брюксел, организация European Best Destinations. Той печели пред градове като Билбао, Милано и Амстердам. Вроцлав е известен като “Градът на 100-те моста”. Всъщност, те са 117, което като брой го нарежда на 4-то място в Европа. През 2016 г. Вроцлав беше Европейска столица на културата.В полската столица Варшава се намира най-тясната сграда в света. Тя е “широка” едва 152 см. “Къщата на Керет” всъщност е инсталация на архитекта Якуб Шченсни. Замислена е като творчески кабинет на известния израелски писател Етгар Керет – нейн първи обитател. В нея се провеждат и различни културни събития.Полша е първата, и за момента единствена, страна от бившия социалистически блок, която влезе в групата на 25-те развити икономики в света. Това се случи на 24 септември 2018, когато излезе новината за преминаването на Полша от групата на „напреднали развиващи се“ в групата на „развити“ икономики. Подобна промяна се случва за първи път от 10 години насам. По данни на Международния валутен фонд, през 2020 г. брутният вътрешен продукт на Полша ще превиши тези на Швеция и Швейцария.Мазурските езера, намиращи се в Североизточна Полша, близо до границата с Литва, са повече от 2000 на брой. Те са избрани сред 28-те финалисти от цял свят при определянето на Новите 7 чудеса на природата през 2011 г.Полша е една от най-горещите точки в света на urban art (градско изкуство). От 2009 г. насам град Лодз претърпя невиждана метаморфоза и се превърна в една от най-значимите галерии на монументалното изкуство на открито. А световноизвестни полски артисти като ETAM CRU и Robert Proch творят по цялото земно кълбо, включително и в София на фестивала URBAN CREATURES.Стоте любопитни факта за Полша можете да откриете на специалния сайт ", "date": "2018.10.24", "title": "100 на 100 Полша"}
{"url": "https://offnews.bg/obshtestvo/aviobombata-blokirala-krastovishte-v-sofia-shte-bade-unishtozhena-v-690617.html", "text": "Военнослужещите от състава на военното формирование на Сухопътните войски в Горна баня и от авиобаза Крумово в 18.30 ч. извършиха разузнаване на за строежа на метрото в района на столичния булевард „Евлоги и Христо Георгиеви“ № 82, съобщиха от пресцентъра на министерството на отбраната.Установено е, че става дума за осколъчнофугасна 220-килограмова авиационна бомба от времето на Втората световна война.Към 19.00 ч. специализираните екипи транспортираха извън София авиобомбата. Това даде възможност на евакуираните в близките блокове жители да се приберат в апартаментите си.Възстановено е движението през кръстовището на бул. \"Евлоги и Христо Георгиеви\" и ул.\"Оборище\". Възстановено е и движението на автобусите на градския транспорт по редовните маршрути, съобщиха от Столичната община. Авиобомбата ще бъде унищожена утре, 25 октомври, в район, извън населени места, на полигона в Сливница.Действията на специализираните екипи се ръководят от полковник Йорданов – началник на сектор „Инженерни войски“ от командването на Сухопътните войски.", "date": "2018.10.24", "title": "Авиобомбата, блокирала кръстовище в София, ще бъде унищожена в четвъртък"}
{"url": "https://offnews.bg/sviat/sled-soros-obama-i-klintan-sashto-poluchiha-bombi-po-poshtata-690605.html", "text": "Тайните служби на САЩ прихванаха две бомби, пратени по пощата - едната до бившия президент на САЩ Барак Обама, другата - до Хилъри Клинтън, предаде New York Times. Устройствата са подобни на това, което полицията намери в на милиардера филантроп Джордж Сорос в понеделник.Подозрителният колет, пратен до Хилъри Клинтън, е засечен вторник вечерта от служител на тайните служби, който винаги сканира пощата ѝ.Опасната пратка, адресирана до Обама, е прихваната във Вашингтон по-рано днес. Разследването по случая на Джордж Сорос все още тече.", "date": "2018.10.24", "title": "След Сорос: Обама и Клинтън също получиха бомби по пощата"}
{"url": "https://offnews.bg/obshtestvo/plashtame-oshte-blizo-150-000-leva-za-obezshtetenia-po-dela-v-sada-v-s-690583.html", "text": "Министерският съвет прие решение за изплащане на общо 149 310 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 05 април 2018 г. - 06 септември 2018 г.По делото „Узунова и Сеид срещу България“ жалбоподателите са съсобственици на земя. През 2007 г. с решение на Министерски съвет част от тази земя е отчуждена и е определено обезщетение. След обжалване на обезщетението от страна на жалбоподателите, ВАС го увеличава в съответствие с прието експертно заключение и постановява, че е дължима и сума за разноски. Обезщетението е изплатено на жалбоподателите през 2014 г.Според ЕСПЧ невъзможността за жалбоподателите да получат навременно изпълнение на решение в тяхна полза представлява същевременно и намеса в правото на мирно ползване на притежания. Съдът присъжда в полза на жалбоподателите сумата от 9500 евро за претърпените от тях имуществени вреди, както и сумата от 1800 евро за неимуществени вреди.По делото „Сапунджиев срещу България“ в близост до жилището на г-н Сапунджиев е изградена печатница. Жалбоподателят и негови съседи подават писмени жалби до редица държавни институции срещу дейността на печатницата, твърдейки, че същата функционира в нарушение на законовите изисквания. Собственикът на печатницата завежда дело за клевета срещу жалбоподателя в Районен съд-Силистра, който го признава за виновен, налага му административно наказание глоба и го осъжда да заплати и обезщетение на собственика на печатницата. Присъдата е потвърдена от Окръжен съд Силистра.ЕСПЧ посочва, че възможността отделни лица или малки групи от хора да изнасят информация и идеи, като по този начин допринасят за публичния дебат по теми от съществено значение, е в интерес на обществото. Според съда образуването на наказателно производство срещу него и осъждането му да плати парична сума обаче е имало възпиращ ефект върху сезирането на властите с подобни оплаквания и е в нарушение на Конвенцията. Така на жалбоподателя са присъдени 845 евро за имуществени вреди и 500 евро за разходи и разноски.Жалбоподателят по делото „Боян Господинов срещу България“ бил задържан и срещу него било образувано наказателно производство. Старозагорският окръжен съд го осъдил на лишаване от свобода, като приспаднал периода на предварителното задържане. След обжалване на присъдата Апелативен съд - Пловдив намалил наказанието.Пред Софийски градски съд г-н Господинов завел иск за това, че продължителността на задържането му надвишавала наложеното наказание. Делото било спряно поради наличието на ново наказателно производство срещу жалбоподателя, изходът от което можел да се окаже решаващ за гражданския иск. В рамките на второто наказателно производство, водено пред Окръжен съд Стара Загора, жалбоподателят неколкократно поставял под съмнение безпристрастността на съдиите. Съдът счел, че не са налице основания за отвод на състава. Жалбоподателят повдига оплакване пред ЕСПЧ, че не е бил съден от безпристрастен съд. ЕСПЧ открива нарушение на Конвенцията и присъжда в полза на жалбоподателя обезщетение в размер на 3600 евро за претърпените от него неимуществени вреди и 1500 евро за разходи и разноски.По делото „Бояджиева и Глория Интернешънъл Лтд ЕООД срещу България“ жалбоподатели са едноличен търговец и дружество с ограничена отговорност. Те търгуват с фармацевтични продукти. От декември 2005 г. до април 2006 г. жалбоподателите продават фармацевтични продукти на фирма К. и получават цената им. Впоследствие дружеството К. е обявено в несъстоятелност и кредиторите на дружеството предявяват искове срещу жалбоподателите по Търговския закон. Исковете са уважени и жалбоподателите са осъдени да заплатят цената на продуктите плюс лихвите.Жалбоподателите се оплакват пред ЕСПЧ, че националният съд е приложил буквално действащата редакция на ТЗ. Съдът присъжда обезщетение за имуществени вреди в размер на 16 090 евро за първия жалбоподател и 26 350 евро за втория жалбоподател, както и по 3 000 евро за неимуществени вреди и общо 5 394 евро за разноски.Жалбоподателят по делото „Александър Събев срещу България“ е работил в системата на Министерството на отбраната. През 2005 г. разрешението му за достъп до класифицирана информация е отнето с решение, което се позовава единствено на чл. 59, ал. 1, т. 2 от Закона за защита на класифицираната информация. Жалбата на г-н Събев срещу това решение е отхвърлена от Държавната комисия по сигурността на информацията, която не го информира за мотивите си. Жалбоподателят отправя молби до различни държавни органи, но не получава информация за причините за отнемане на разрешението. Със заповед на министъра на отбраната договорът му за кадрова военна служба е прекратен. Г-н Събев оспорва прекратяването пред ВАС, който отхвърля жалбата.Жалбоподателят се оплаква по чл. 6 § 1 от Конвенцията от липсата на достъп до съд, който да може да изследва всички въпроси от решаващо значение за изхода на делото. ЕСПЧ присъжда в полза на жалбоподателя сумата от 2400 евро за претърпените от него неимуществени вреди, както и сумата от 2000 евро за разходи и разноски.", "date": "2018.10.24", "title": "Плащаме още близо 150 000 лева за обезщетения по дела в Съда в Страсбург"}
{"url": "https://offnews.bg/obshtestvo/avaria-spria-toplata-voda-v-chasti-ot-tcentara-na-sofia-i-lozenetc-690585.html", "text": "Без топла вода останаха части от Центъра и Лозенец, съобщи Топлофикация София. Поради авария няма топла вода на ул. „Дунав\", бул. „Сливница\", бул. „Д. Николаев\", ул. „Бяло море\" и ул. „Стара планина\". Временно е прекъснато и подаването на топла вода в карето между бул. „Джеймс Баучър\", ул. „Милин камък\", ул. „Миджур\", ул. „Крум Попов\", бул. „Черни връх”, както и към адресите - ул. „Горски пътник\" № 1, 2, 3, 4, 5, 6, 7, 8, 9, 10, 13, 13 А и 20; ул. „Червена стена\" № 1, 4, 8, 10, от 12 до 20; ул. „Бунтовник\" № 3, 5, от 6 до 12, 9 - 11, бл. 1 и 2; ул. „Вежен\" № 4, 6, 16, 21, бл. 3; бул. „Черни връх\" №8, 10, 12, 14, от 22 до 24.Незабавно е създадена необходимата организация, като ще се работи до пълното отстраняване на аварията, уверяват от Топлофикация София, като се извиняват на клиентите си.  ", "date": "2018.10.24", "title": "Авария спря топлата вода в части от центъра на София и Лозенец"}
{"url": "https://offnews.bg/obshtestvo/ekzotichno-nargile-s-ribki-gavra-ili-zavist-ot-konkurentciata-690592.html", "text": "\"Екзотично наргиле\" в столичен бар предизвика възмущение в социалните мрежи.Бар Harem Vitosha предлага в менюто си специално наргиле с плуващи в стъкленицата рибки. Целта е продуктът да изглежда по-атрактивно за клиентите. Много хора обаче изказаха опасения, че рибките нямат достъп до кислород и могат да загинат лесно от това или пот високата температура в стъкленицата.Според собственика на заведението такава опасност за рибките няма. Стъкленицата на наргилето и аквариума с рибки са разделени в отделни вази и по никакъв начин те не могат да застрашат живота на рибките, обясниха от бара.Собственикът ни изпрати и снимки, на които да покаже, че аквариумът е отделен от стъкленицата на наргилето.По-рано днес, по подаден сигнал, заведението е било посетено и от Агенцията по храните. Служителите са установили, че няма нередности в случая. От Harem Vitosha споделиха още, че целият шум идва заради конкуренцията.", "date": "2018.10.24", "title": "Екзотично наргиле с рибки - гавра или завист от конкуренцията"}
{"url": "https://offnews.bg/ikonomika/bsk-otreche-da-organizira-protesti-v-podkrepa-na-valeri-simeonov-690564.html", "text": "Пиар мениджърът на Българската стопанска камара Ани Алашка отрече информациите, че работодателската организация се е обявила в защита на вицепремиера Валери Симеонов. Тя изрично посочва, че камарата \"споделя необходимостта от внимание към проблемите на хората с увреждания, които са огромни, натрупани през годините и спешни за решаване\".От БСК подчертават, че хората с увреждания са ценен човешки потенциал за икономиката и че всички работодатели и всички работодателски организации не трябва да се слагат под общ знаменател.Категорично в подкрепа на вицето Симеонов се обявиха от предвожданата от Кирил Домусчиев бизнес организация КРИБ.Ето и цялата позиция на Алашка, публикувана във фейсбук:", "date": "2018.10.24", "title": "БСК отрече да организира протести в подкрепа на Валери Симеонов"}
{"url": "https://offnews.bg/tenis/adrian-andreev-s-ubeditelen-start-na-mladezhkia-mastars-v-kitaj-690588.html", "text": "Младият ни талант в тениса Адриан Андреев започна по великолепен начин участието си на юношеския турнир от сериите \"Мастърс\" в китайския град Чънду. В първата си среща българинът победи с 6:3, 6:3 Николас Мехия от Колумбия за 88 минути игра.Адриан проби още в първия гейм, а при 5:3 постигна още един пробив за да затвори сета с 6:3 за 57 минути игра. Вторият сет също се разви отлично за българина и той проби в четвъртия гейм, за да се доближи още повече до крайния успех в мача.След това затвърди пробива с лекота, а в осмия гейм пропусна шанс да пробие втори път. Все пак обаче Андреев си взе най-важното подаване в деветия гейм и така затвори мача в своя полза.Двамата са в група \"Shuai\" от шампионата заедно с тайванеца Чун Син Цен и получилия специална покана местен представител Му Тао (№18).", "date": "2018.10.24", "title": "Адриан Андреев с убедителен старт на младежкия Мастърс в Китай"}
{"url": "https://offnews.bg/turizam/chadar-i-shezlong-shte-struvat-12-lv-v-zlatni-piasatci-na-tcentralni-690587.html", "text": "След проведени конкурси правителството определи „Ламс Холдинг Груп“ ООД и „Ауто фактор“ ЕООД за концесионери съответно на морски плаж „Златни пясъци“ в община Варна и на „Созопол-централен“ в община Созопол. Договорите за концесии са за 20 години.За този срок Ламс Холдинг Груп“ ООД ще направи инвестиции за подобряване на облика на морския плаж „Златни пясъци“ в размер на 6 843 532, 60 лв. с ДДС.Концесионерът се задължава да предлага за целия срок на договора за концесия цена за 1 бр. чадър в размер на 12 лв. с ДДС и цена за бр. шезлонг в размер на 12 лв. с ДДС в зоната за платени плажни принадлежности на морския плаж.Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 18% или 1 926 674 лв. без ДДС.„Ауто фактор“ ЕООД ще инвестира 381 720 лв. с ДДС за организация на целогодишно санитарно-хигиенно поддържане на морския плаж „Созопол-централен“. За целия срок на договора за концесия цената за 1 бр. чадър ще бъде в размер на 7 лв. с ДДС, а цена за 1 бр. шезлонг - в размер на 7 лв. с ДДС в зоната за платени плажни принадлежности на морския плаж.Размерът на концесионното плащане за всяка календарна година от срока на концесията е определен съгласно приетата от МС Методика и предложения от концесионера размер на отчисленията от базата за изчисляване размера на концесионното плащане (роялти) 14,5% без ДДС или 136 434 лв. без ДДС.", "date": "2018.10.24", "title": "Чадър и шезлонг ще струват 12 лв. в Златни пясъци, на централния плаж в Созопол - 7 лв."}
{"url": "https://offnews.bg/politika/simeonov-oglaviava-badeshtia-natcionalen-savet-za-horata-s-uvrezhdania-690609.html", "text": "Вицепремиерът Валери Симеонов ще бъде председател на Националния съвет за интеграция на хората с увреждания. Това предвижда проектът за нов закон за хората с увреждания, който беше приет единодушно днес от парламентарната комисия по социална политика. Той създава нов съвет, който е правоприемник на архива, правата и задълженията на сегашния. В действащия закон обаче председател на Националния съвет е социалният министър, а в проекта за нов е записано, че \"ресорният заместник министър-председател\" ръководи съвета. В момента това е Валери Симеонов, срещу когото вече трети ден има протести заради изказването му за \"кресливи жени\" с \"уж болни деца\" по адрес на майките на деца с увреждания, които настояваха за изготвянето и приемането на този закон. Въпреки че вицепремиерът се извини, демонстрациите с искане за оставката му продължават. Вчера той обясни, че не е бил разбран - думите му били не към децата, а към майките им. Тогава Симеонов избра да се защити с думи, които също предизвикаха остри критики:Приетия днес законопроект предвижда още да има  индивидуална оценка на човека с увреждане - здравословно му състояние, функционалните затруднения, проблемите при ежедневните му дейности, както и вида на необходимата подкрепа.От началото на следващата година ще има и месечна финансова подкрепа на хората с увреждания над 18 годишна възраст. Тя се определя в зависимост от степента на увреждане и целта ѝ е да компенсира разходите, породени от увреждането. Размерът на финансовата подкрепа ще се определя в зависимост от линията на бедност.Проектът предвижда и създаването на Държавната агенция за хората с увреждания от началото на 2021 година. ", "date": "2018.10.24", "title": "Симеонов оглавява бъдещия Национален съвет за хората с увреждания"}
{"url": "https://offnews.bg/temida/telefonni-izmamnitci-varnaha-parite-na-9-vazrastni-zheni-690584.html", "text": "Четирима телефонни измамници върнаха парите на девет пострадали възрастни жени от Сливен, след като поискаха споразумение със Специализираната прокуратура.Двамата организатори на престъпната група - Димитър П. и Георги И. приеха да изтърпят ефективни наказания, съответно от година и шест месеца и една година, при първоначален общ режим. Другите двама получиха условни наказания от 2 г. и година и 10 месеца с четиригодишен изпитателен срок.Съдът прие споразумението с прокуратурата, като наложените наказания са окончателни и не подлежат на обжалване и протест.Четиримата осъдени бяха обвинени за участие в организирана престъпна група, действала на територията на Сливен и Ямбол, която от началото на май 2013 г. до 27 юни 2013 г., в уловията на продължавано престъпление, нанесла чрез измама вреди на възрастни хора за общо 22 928,96 лева, като част от парите са получени в евро.Най-често измамниците се представяли за лекари и убеждавали пострадалите, че техен близък страда от тежко заболяване и се нуждае от ваксина, или пък е претърпял катастрофа. Исканите от тях суми, за да „помогнат“ на внуци, дъщери и зетьове, варирали от 800 до 7000 лева.", "date": "2018.10.24", "title": "Телефонни измамници върнаха парите на 9 възрастни жени"}
{"url": "https://offnews.bg/ikonomika/kabinetat-odobri-promeni-v-zakona-za-bnb-kato-stapka-kam-vlizane-v-cha-690590.html", "text": "Със свое решение правителството одобри проекта на Закон за изменение и допълнение на Закона за Българската народна банка.Целта на измененията е да отразят изискванията на законодателството на Европейския съюз към регулаторната рамка за БНБ, като законопроектът е изготвен на основата на оценката и препоръките за България, съдържащи се в докладите за конвергенцията, публикувани от Европейската комисия и от Европейската централна банка.Промените са в областите институционална и функционална независимост на централната банка, персонална независимост, забрана за парично финансиране и привилегирован достъп, поверителност и др., уточниха от правителствената пресслужба.Законодателните промени в Закона за БНБ са част от Плана за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз, който правителството одобри на 22 август 2018 г.", "date": "2018.10.24", "title": "Кабинетът одобри промени в закона за БНБ като стъпка към влизане в чакалнята на еврозоната"}
{"url": "https://offnews.bg/ikonomika/pravitelstvoto-otpusna-2-miliona-za-spetcializirano-zveno-za-tol-taksi-690586.html", "text": "Правителството създаде специализирано звено „Национално тол управление“ към Агенция „Пътна инфраструктура“ и отпусна до 2 076 109 лв. по бюджета на МРРБ за финансиране дейността му.Парите ще обезпечат разходите по експлоатацията на 105 моторни превозни средства, оборудвани с мобилни камери за осъществяване на контрол по републиканската пътна мрежа и по предоставянето на услуги, свързани с приемането на платежни карти в тол системата. Предоставеният ресурс ще послужи и за режийни разходи и наеми за разполагане на 500 терминали за самообслужване, за оборудване на работни помещения в администрацията на „Национално тол управление“ и други дейности.С прието от правителството постановление се увеличава щата на пътното ведомство.Промените са във връзка с предстоящото въвеждане на Електронна система за събиране на пътни такси на база на изминато разстояние за превозни средства с обща технически допустима максимална маса над 3.5 тона (тол) и на база време за леки автомобили с обща технически допустима максимална маса до или равна на 3.5 тона (електронна винетка).Изменят се и компетенциите на дирекция „Пътни такси и разрешителни“, от функциите на която отпада събирането на таксите по чл. 10, ал. 1 и 2 от Закона за пътищата. Те се прехвърлят в новосъздаденото специализирано звено.Допълнени са правомощията на Агенция „Пътна Инфраструктура“. Изрично е предвидено, че тя осъществява функциите на лице, събиращо пътни такси и осъществяване контрол и надзор върху доставчиците на услуги за електронно събиране на такси за изминато разстояние. Едновременно с това, на председателя на управителния съвет на агенцията се вменяват някои нови правомощия, свързани с воденето на регистри на доставчиците на услуги по електронно събиране на такси за изминато разстояние и сключването на договори със същите и с доставчиците на декларирани данни.В неговите компетентности е допълнено и правомощието да издава наказателни постановления в случаите, предвидени в Закона за пътищата и в Закона за движението по пътищата или да оправомощава длъжностни лица от агенцията за това.Досега, тези правомощия бяха предоставени на управителния съвет на агенцията, но поради факта, че той е колективен орган, е целесъобразно те да се осъществяват от председателя на управителния съвет. По същия начин е процедирано и с правомощията на управителния съвет по определяне на длъжностни лица, които да установят извършване на административни нарушения в случаите, предвидени в Закона за пътищата и в Закона за движението по пътищата, като същите са вменени в компетентността на председателя на управителния съвет.Чрез създаването на новото специализирано звено и прехвърляне на част от дейностите на съществуващата дирекция „Пътни такси и разрешителни“ към него се осигурява възможност за ефективно управление на смесената система за таксуване на различните категории пътни превозни средства на база време и на база изминато разстояние и спазване на изискванията за оперативна съвместимост със системите на доставчиците на услуга за електронно събиране на такса за изминато разстояние.", "date": "2018.10.24", "title": "Правителството отпусна 2 милиона за специализирано звено за тол таксите в АПИ"}
{"url": "https://offnews.bg/drugi/zlatni-kiulcheta-za-geroite-ot-mladezhkite-olimpijski-igri-690573.html", "text": "Главният изпълнителен директор на Fibank Неделчо Неделчев награди отлично представилите се спортисти на Младежките олимпийски игри в Буенос Айрес и техните треньори.За шампионите бе предвидено златно кюлче от инвестиционно злато, а за носителите на сребърни и бронзови медали получиха монета \"Година на кучето\".\"За нас е чест да посрещнем родните спортисти, за които тепърва ще се говори много и които ще продължат да прославят България по целия свят. През изминалите 25 години Първа инвестиционна банка се утвърди като финансовата институция, която подкрепя българския спорт и неговото развитие. В наше лице родните спортисти и треньори откриха сигурен партньор, който споделя техните радости от победите\", заяви Неделчев.Той награди всички медалисти, както и треньорите им със специални дизайнерски артикули от злато и сребро от специалната колекция \"Година на кучето\". Те са изработени от най-висока проба инвестиционно злато и сребро със стилен дизайн и са произведени от Швейцарската рафинерия P.A.M.P.Красивите бижута бяха връчени на златните медалисти Александра Начева (лека атлетика, троен скок) и нейният треньор Стойко Цонов, на Кирил Киров (стрелба, пистолет, отборно) с треньор Румяна Апостолова и на Мария Делчева (бадминтон, отборно) с треньор Слънчезар Цанков.Дизайнерски артикули получиха и сребърните медалисти Адриан Андреев (тенис, двойка мъже) с треньор Ивайло Трайков, Христо Христов (вдигане тежести - категорияОт името на младите български олимпийци и техните треньори вицепрезидентът на БОК Йорданка Благоева връчи на Неделчо Неделчев специален подарък. Националната табелка на България за делегацията ни в Буенос Айрес с подписите на нашите млади олимпийци бе предадена на банката като благодарност за помощта, оказана на БОК през годините.\"Благодаря на младите български състезатели, че ни поднесоха подобна радост, благодаря и на техните треньори, защото както е известно – много глина има по света, но само под ръцете на добрите майсторите от нея се получава шедьовър.Нека приемем огромния успех на нашите представители в Буенос Айрес като част от силното желание на младите българи да докажат, че и ние можем в близко бъдеще да сме домакини на младежки олимпийски игри\", каза Благоева.", "date": "2018.10.24", "title": "Златни кюлчета за героите от младежките олимпийски игри"}
{"url": "https://offnews.bg/analizi/tozi-chovek-oshte-e-vav-vlastta-iztcepkite-na-simeonov-690565.html", "text": "Сякаш не знаехме, че Валери Симеонов ще бъде такъв вицепремиер... Непремерените му изказвания в годините са натрупали сериозен обем, въпреки че според самия него думите му остават неразбрани.Това за пореден път той опита да обясни и по време на извинението, което поднесе по-рано сутринта в сряда. Както всичко останало обаче около него, стана ясно, че това е нескопосан опит от страна на премиера и коалиционните му партньори за туширане на напрежението. Защото само час по-рано самият Симеонов заяви, че ако поднесе извинения, .И не само това. След среща във вторник с лидера на ВМРО Красимир Каракачанов - партньорът му в т. нар. малка коалиция наред с Волен Сидеров, след репликата за \"уж болните деца\", вместо да си посипе главата с пепел Симеонов отново взриви обществеността с  по адрес на протестиращите и децата с увреждания: \"Тая, пълничката баба, между другото, нямате представа колко нагла беше\" и \"майтапчийските снимки\" от БухенвалдНасред парламентарните избори Валери Симеонов успя да се прочуе и зад граница през 2017 г., когато с група сподвижници блокираха пътя на границата и недопускането на автобуси с гласуващи. Тогава бяха разпространени кадри, на които се виждаше как Симеонов бута възрастна жена. \"Гордея се с това, което направихме на трите гранично-контролно пропускателни пунктове, защото там успяхме да мобилизираме около 3000 души, а най-вече се гордея с това, което постигнахме в Турция – пратихме по двама човека в секция и успяхме да ограничим масовото носене на декларации отвън, в резултат на което имаме около 20 и няколко хиляди гласували, обратното би означавало ДОСТ да влезе в парламента\", .И обясни за възрастната жена: След като изпълни мисията си да спре гласуващите от чужбина, в качеството си вече на вицепремиер, той придобива нова увереност. Покрай случаите със снимки с  Симеонов скандализира еврейската общност у нас, а думите му бяха осъдени от западни медии.Пред в. \"Сега\" по повод снимка с нацистки поздрав на Павел Тенев, сложен за заместник на Николай Нанков в регионалното министерство, Симеонов коментира:Несериозни работи. Нямам \"Фейсбук\", не съм видял снимка, не мога да коментирам. Нацистки ли е поздравът наистина? На база на кое да го оттеглим - че е хитлерист или член на нацистка партия? Глупости. Не вярвам да паднете до нивото на Симов ().Малко по-късно сам телефонирал в редакцията на вестника и допълнил, че през 70-те години на миналия век като студент го били завели в лагера \"Бухенвалд\".След като думите му бяха огласени той заяви, че думите му били манипулирани - досущ като случая с майките, и се закани чрез прессъобщение, , да съди медии. С това безпрецедентно действие на практика правителството официализира позицията на Симеонов, който в лично качество заяви, че ще се саморазправя с медии. Няколко месеца по-късно от администрацията на Министерския съвет  на въпроса заведени ли са такива дела.\"Да изгоним зелената джихадистка Ска Келер с камионетка през Капъкуле\"С това изказване Симеонов успя да си навлече гнева и на политици и медии зад граница. Реакцията на НФСБ беше провокирана от посещението в България на евродепутата на Зелените Ска Келер.  от партията на Симеонов поискаха Келер да бъде обявена за персона нон грата и експулсирана от страната. Гнева на Валери Симеонов, Данчо Хаджиев, Валентин Касабов и Борис Ячев от НФСБ е провокиран от \"вечерното софийско шляене на политически маргинали под прикритието на лозунга „Да спасим Пирин“. В декларацията евродепутатът от Германия е наречена \"зелена джихадистка\", която има самочувствието \"на добре платен командирован сюнетчия\". В  написа, че това поведение дискредитира България в навечерието на европредседателството. Историята помни и изказване на Симеонов, в което от трибуната на Народното събрание той , а жените им имали инстинкти на \"улични кучки\". Симеонов тогава заяви още, че е безспорен фактът, че Валери Симеонов влезе в медиите и с подмятания към водещия на Нова тв Виктор Николаев, подобно на това, направено минути по-рано от Антон Тодоров от ГЕРБ. , обърна се тогава Симеонов към водещия, намеквайки за напусналата му колежка Ани Цолова.", "date": "2018.10.24", "title": "Този човек още е във властта: Изцепките на Симеонов"}
{"url": "https://offnews.bg/kultura/vienna-classic-orchestra-s-bliaskav-koleden-kontcert-v-ndk-690577.html", "text": "На 8 декември в Зала 1 на НДК продуцентска компания АРТ БГ дава началото на традиционната си коледна програма с пищен концерт на , събрал в едно най-виртуозните симфоници на австрийската столица.Билети за концерта са в продажба от  и на касите в цялата страна на цени от 40 и 60 лв. и ВИП места от 80 и 100 лв.Концертът на Vienna Classic Orchestra е една великолепна прелюдия към последващия грандиозен спектакъл от специалната коледна програма – , който ще се изяви ден по-късно, на 9 декември, отново в Зала 1 на НДК с класиката „Лебедово езеро“.", "date": "2018.10.24", "title": "Vienna Classic Orchestra с бляскав коледен концерт в НДК"}
{"url": "https://offnews.bg/obshtestvo/majkite-ne-priemat-izvinenieto-na-valeri-simeonov-prodalzhavat-s-prot-690575.html", "text": "Майките на деца с увреждания не приемат извинението на Валери Симеонов, че ги нарече \"кресливи жени\", които спекулират с \"уж болни деца\".Майките са категорични, че остават на площад \"Независимост\" до оставката на Валери Симеонов. Ето какво написаха организаторите на протеста във фейсбук:Днешният протест пред Министерския съвет ще бъде трети поред... Организаторите на протеста заявиха, че ако Валери Симеонов не подаде оставка, следват граждански безредици.", "date": "2018.10.24", "title": "Майките не приемат извинението на Валери Симеонов, продължават с протестите"}
{"url": "https://offnews.bg/kultura/kabinetat-predlozhi-vladimir-penev-da-poluchi-orden-sv-sv-kiril-i-m-690581.html", "text": "Правителството предложи на президента да издаде Указ за награждаване на Владимир Пенев с орден „Св. Св. Кирил и Методий“ – огърлие, за особено значимите му заслуги в областта на културата и изкуството.Владимир Пенев е магистър по актьорско майсторство за драматичен театър в класа на професор Николай Люцканов в НАТФИЗ „Кръстьо Сарафов“.От 1985 до 1992 г. участва в състава на Младежки театър „Николай Бинев“ в София, а след това е в трупата на Народен театър „Иван Вазов“. Има множество роли в киното и в телевизионни сериали.Участва активно в благотворителни инициативи, а през 2018, по негово предложение съвместно с община София, стартира проектът Улица „Иван Вазов“ - Музей на открито.", "date": "2018.10.24", "title": "Кабинетът предложи Владимир Пенев да получи орден 'Св. Св. Кирил и Методий'"}
{"url": "https://offnews.bg/obshtestvo/dazd-i-unitcef-obsadiha-predizvikatelstvata-pred-savremennite-roditeli-690570.html", "text": "Подобряване на разбирането на експертите за предизвикателствата и потребностите на съвременните семейства във връзка с грижите за децатa. Tова беше основният акцент на втората среща, посветена на подкрепата на родителството. Форумът се организира от Държавната агенция за закрила на детето (ДАЗД), УНИЦЕФ България и Асоциация „Родители“.На него бяха очертани основните нужди на майките и бащите на малки деца и юноши през погледа на изследователи, професионалисти и родители.Председателят на ДАЗД д-р Елеонора Лилова, представителят на УНИЦЕФ за България - д-р Джейн Миута и Яна Алексиева, изпълнителен директор на Асоциация Родители, откриха срещата.Те подчертаха, че родителите са най-значимите възрастни в живота на всяко дете, които със своите грижи, отношение и любов оказват огромно влияние върху детето и неговото благополучие. Конвенцията на ООН за правата на детето също отчита първостепенната роля и отговорност на семейството и необходимостта за оказване на подходяща подкрепа при отглеждането на децата.Представителят на УНИЦЕФ в България посочи, че \"родителите не само удовлетворяват базисните нужди на децата, те са отговорни и за закрилата, емоционалната подкрепа и комфорта им\".Яна Алексиева от Асоциация \"Родители\" е категорична, че родителите са ключ към благосъстоянието на децата - затова те трябва да получават подкрепа, за да балансират успешно между професионалните си задължения и грижата за децата сиПо време на срещата бяха формулирани и насоки за действие в краткосрочен и дългосрочен план, които да бъдат заложени в новата Национална стратегия за детето и Национална стратегия за ранно детско развитие. Те са насочени към осигуряването на устойчиви възможности за подкрепа на родителите на деца от 0 до 18 г. и към развиването на универсални услуги. Предложени бяха мерки, насочени към решаване на специфични проблеми на различни групи родители и към повишаване търсенето на форми за подкрепа от страна на самите родители.Във форума участваха експерти, ангажирани с политиките за децата от Министерството на труда и социалната политика, Министерството на здравеопазването, Министерството на образованието и науката, Министерството на младежта и спорта, Държавната агенция за закрила на детето, Агенцията за социално подпомагане, Националното сдружение на общините в Република България, неправителствени и родителски организации, учители, социални работници и други професионалисти, работещи непосредствено с родители и деца.", "date": "2018.10.24", "title": "ДАЗД и УНИЦЕФ обсъдиха предизвикателствата пред съвременните родители"}
{"url": "https://offnews.bg/politika/mladi-stolichani-obsadiha-vizia-za-balgaria-v-studentski-grad-690595.html", "text": "В Студентски град се проведе първото по рода си в столицата публично младежко обсъждане на „Визия за България”.Младежко обединение в БСП – София събра млади хора от източните квартали на столицата и представители на местната и на законодателната власт, за да дискутират политики, които трябва да залегнат в проекта за визията.Гости на събитието бяха народните представители Николай Цонков и Петър Витанов, както и общинският съветник от групата на БСП в СОС Николай Николов. Председателят на Младежко обединение в БСП – София Петко Димитров приветства младежите, след което те се разделиха на групи, в рамките на които обсъдиха мерки и политики за младежта. Сред предложенията имаше идеи за равен достъп до качествено образование, мерки за борба с демографската криза, инструменти за насърчаване на младите към спорт и активен живот и подобряване на системата на здравеопазване в България.Резултатите ще бъдат обобщени и включени в предложенията на Младежко обединение в БСП за допълнение на „Визия за България”.В края на срещата Петър Витанов, Николай Цонков и Николай Николов приветстваха младежите за добрите предложения и ги увериха, че техният глас ще бъде чут в изготвянето на политики в полза на всички българи.", "date": "2018.10.24", "title": "Млади столичани обсъдиха Визия за България в Студентски град"}
{"url": "https://offnews.bg/kultura/predstaviat-tcenzuriranata-ot-vlastta-piesa-na-jordan-radichkov-690582.html", "text": "На 7 ноември почитателите на творчеството на Йордан Радичков ще могат да се срещнат с пиесите на автора, оставили траен белег в историята на българския театър. От 19:00 ч. на сцената на театрална работилница „Сфумато“ ще бъде представен . В него са събрани първите опити на автора за сцена „Желязното момче“ и „Нова библия“ и поставяните в цял свят пиеси „Суматоха“, „Януари“, „Опит за летене“ и „Лазарица“.Освен добре познатите текстове, том номер девет от събраните съчинения ще представи на почитателите на Радичков и някои добре забравени пиеси, сред които изключителната „Кошници“, радиопиесата „Добродушните смокове“ и нецензурираният вариант на считана за опасна преди 1989 година пиеса „Образи и подобие“.„Нова библия“ е първият опит на Йордан Радичков за сцена, когато през 1966 година авторът е въведен в театъра от режисьора Методи Андонов. Построена върху разказа „Суматоха“ от сборника „Водолей“, пиесата се заиграва с притчата за лисицата, която се преструва на умряла, за да достигне своята кулминация в един от най-интересните метафорични образи в българския театър – този на суматохата. За преживяванията си в театъра Радичков говори с голямо вълнение и вдъхновение. Работата му за сцена се превръща в едно от най-важните събития в творческия път на автора. Това събитие се превръща и в изключително плодотворно. „Театърът е игрище на ума. Актьорите играят своя футбол, но ние трябва да намерим такава топка, че зрителят да вика като гледа. Каква огромна грижа е това – да намерите своята парцалена топка! Това напомня играта при децата – дай им една парцалена топка и те вече вярват, че играят истински футбол. Винаги съм гледал на театъра като на празник, като на една извънредно красива игра, залята с много светлина, пълна с музика и пълна с въображение. Зная обаче, че той е страхотно оръжие, като нож без дръжка е, както и да посегна към него, все ще се посека.“ - Йордан Радичков, 1982 година, „Народна култура“.В годините след „Нова библия“ Радичков продължава своята работа върху останалите пиеси като скоро след това се появява и финалния вариант на „Суматоха“. Със следващите си пиеси Йордан Радичков завладява въображението на някои от най-интересните български театрални режисьори, сред които Методи Андонов,Младен Киселов, Крикор Азарян, Юлия Огнянова, Рангел Вълчанов, Иван Добчев, Маргарита Младенова и още много други. В театралните постановки, които произвеждат невероятен заряд на сцената преди 1989 година, взимат участие някои от най-обичаните български актьори като Григор Вачков, Георги Парцалев, Стоянка Мутафова, Велко Кънев, Антон Радичев и още една неизброима плеяда от безспорни таланти. Междувременно пиесите на Радичков и историите му за вълците от Турну Мъгуреле, безкрайният човешки опит за летене, лисицата, която се преструва на умряла и Лазар, който е заседнал на едно дърво за цяла година, започват своята обиколка в европейския и световен театър. Една от най-любопитните истории за живота на пиесите на Радичков отвъд граница идва от Прага. Скоро след завършването на финалния вариант на „Суматоха“, пиесата попада на сцената на пражкия театър веднага след събитията от 1968 година. Суматохата в пиесата е представена със зловещите звуци на танковите вериги, а постановката веднага след това е свалена от сцената. Заедно с това все повече режисьори се изкушават да посегнат към прозата на Радичков и да я преоблекат в подобаващ костюм за сцена. Появяват се всевъзможни опити върху творчеството на автора, което събужда и интереса на множество самодейни трупи, които експериментират с текстовете му и се влюбват в героите на автора. Малко преди 1989 година се появява и един от последните театрални текстове на автора „Образ и подобие“. Историята за крал Ричард, който успява да замени кралството си срещу коня на един прост селянин привлича вниманието на все още действащата цензура в страната. Опасенията, че Радичковият прост селянин, който много обича да се „фотографирва“ изключително прилича на държавния глава по това време, задействат машината и пиесата излиза от печат с множество изрязани пасажи. В настоящия девети том „Образ и подобие“ се появява пред българския читател за първи път в своя нецензуриран вид. С днешна дата пиесите на Йордан Радичков продължават да обикалят българската театрална сцена. В средата на октомври се появи постановката на Маргарита Младенова „Луда трева“, в средата на ноември месец Иван Добчев ще представи своя прочит на първия вариант на „Суматоха“ – „Нова библия“, а Народния театър ще покани публиката си на „Опит за летене“ с постановка Стоян Радев. Междувременно в театралните салони все още препускат вълците от „Януари“ с постановката на Ованес Торосян, а самодейната трупа на село Антон продължава да търси отговора на въпроса умряла ли е тая лисица или не е умряла с тяхната „Суматоха“. Представянето на том девети от поредицата „Йордан Радичков. Събрани съчинения“ ще се състои на 7-и ноември от 19:00 часа в Театрална работилница „Сфумато“.", "date": "2018.10.24", "title": "Представят цензурираната от властта пиеса на Йордан Радичков"}
{"url": "https://offnews.bg/kultura/shouto-rock-the-opera-idva-v-sofia-690597.html", "text": "Втората половина на 20-и век ни поднесе различни експерименти в музиката, като най-интересни се оказаха тези, прекрачили границите на жанровете. Безспорно в наши дни този процес на сближаване върви с пълна сила, а примерите от близкото минало са много: Deep Purple изнасят концерт със симфоничен оркестър още през 1969 г., Queen посвещават цял албум на операта, наречен “А Night at the Opera”, а последният студиен албум на Led Zeppelin от 1982 г. е озаглавен “Coda” – термин от симфоничната музика за край на едно произведение.Шоуто “Rock the Operа” идва и в България – тази новина зарадва феновете, които побързаха да си запишат датата 19 декември в смартфоните. Тогава зала 1 на НДК ще се разтърси от класически рок хитове, които са добре познати на няколко поколения: “Shine On You Crazy Diamond” на Pink Floyd, “We Are The Champions” на Queen, “Smoke On The Water” на Deep Purple и “With or Without You” на U2. За осъществяването на това невероятно музикално шоу ще се погрижи диригентът Фридман Рийле, под чиято палка в София ще свирят Симфоничният рок оркестър и солисти от Пражката филхармония.Идеята за този симфоничен рок концерт се появила у Рийле, когато решил творчески да съчетае двата жанра – рока и класическата музика. Така през 2001 г. се ражда “Rock the Opera”, шоу, което съдържа закачка в самото си име – “да разтърсим операта”. Роденият в Щутгарт диригент добива популярност още през 1997 г., когато новаторски създава симфонична музика, насочена към младата публика. Той свежда до кратки музикални форми дълги и определяни като “трудни” произведения от Антон Брукнер и Густав Малер. Малцина знаят, че своите първи експерименти младият диригент прави именно в България, където през 1999 г., насърчен от приятели музиканти, записва експериментално симфонична версия на “Highway Star” – емблематична песен от репертоара на Deep Purple.Следват нови записи и концертни изпълнения на класически рок парчета, като още в началото Рийле получава подкрепа от Иън Гилън, легендарно име в британския и световния рок, с когото имат единадесет съвместни сценични изяви. С огромен успех шоуто преминава през Виенската опера, Концертгебау в Амстердам и Античния амфитеатър в Атина. Срещите с публиката до днес са повече от 50, а графикът за следващите концерти показва, че Рийле и симфониците са заети месеци напред.Феновете ще останат приятно изненадани, че в “Rock the Opera” диригентът е останал изцяло верен на мелодията и е запазил звученето на оригиналните хитове. Какво е различното? Той е добавил изисканост и обем, каквито може да даде само симфоничен оркестър – гаранция за преживяване, което ще остави следа дълго след края на концерта! Критиците и музикалните специалисти не пестят похвалите си. “Целият симфоничен звук и спиращите дъха гласове катапултират песните в ново измерение“ – това е един от отзивите на австрийските музикални журналисти.За своето шоу в България Фридман Рийле е поканил популярни изпълнители като Атанас Пенев (БТР), Невена Цонева, Явор Захариев, Борис Солтарийски, Красимира Иванова и Маркета Полицкова. На 19 декември със Симфоничния рок оркестър ще свирят и виртуозите от Ку-Ку бенд Цветан Недялков (соло китари), Георги Милчев – Годжи (бас китара) и Венелин Венков (барабани). Билетите се разпространяват в мрежата на Eventim, както и на касите на НДК.", "date": "2018.10.24", "title": "Шоуто Rock the Opera идва в София"}
{"url": "https://offnews.bg/izvan-terena/ronaldo-kam-fargiusan-strahoten-trenior-i-po-vazhnoto-prekrasen-cho-690603.html", "text": "Суперзвездата на Ювентус Кристиано Роналдо се срещна с легендарния мениджър сър Алекс Фъргюсън след мача на \"бианконерите\" срещу Манчестър Юнайтед в среща от Група Н.Италианците надвиха с 1:0 бившия отбор на нападателя, в който той игра преди трансфера си в Реал Мадрид. След срещата си с Фъргюсън, Роналдо публикува снимка на двамата в социалната мрежа Инстаграм и написа:\"Страхотен треньор и по-важното - прекрасен човек. Той ме научи на толкова много неща на и извън терена. Радвам се да те видя в добра форма, шефе!\".Роналдо беше привлечен в Юнайтед като тийнейджър през 2003-а година и веднага получи фланелката с номер 7. Той я наследи от Дейвид Бекъм, който пък беше привлечен от Реал Мадрид.", "date": "2018.10.24", "title": "Роналдо към Фъргюсън: Страхотен треньор и по-важното - прекрасен човек"}
{"url": "https://offnews.bg/futbol/nova-slovesna-prestrelka-mezhdu-levski-tcska-i-ludogoretc-690594.html", "text": "Изпълнителният директор на Лудогорец Ангел Петричев също взе отношение по словесните престрелки между Кирил Домусчиев и грандовете Левски и ЦСКА.Скандалът започна преди няколко дни след интервюта на Гриша Ганчев и Спас Русев. Собственикът на Лудогорец атакува остро двамата за изказванията им и босът на \"сините\" не му остана длъжен.Сега в словесните атаки се включиха и изпълнителните директори на разградчани и 26-кратния шампион на България.\"\", коментира Петричев при заминаването на \"орлите\" за Кипър.Отговорът не закъсня и изпълнителният директор на Левски Красимир Иванов не пропусна да коментира думите на шефа на \"зелените\". Иванов използва профила си във Фейсбук, за да отговори.\"\", гласи съобщението му без редакторска намеса.Малко след това собственикът на ЦСКА Гриша Ганчев използва официалния сайт на клуба, за да отговори на последните нападки от страна на ръководството на Лудогорец към него.Гриша Ганчев отговаря на Кирил Домусчиев и Ангел Петричев в прелюбопитен тон, използвайки философски сентенции на латински език.\"\".", "date": "2018.10.24", "title": "Нова словесна престрелка между Левски, ЦСКА и Лудогорец"}
{"url": "https://offnews.bg/politika/pravitelstvoto-otne-ot-nso-rezidentcia-boiana-i-stopanstvoto-krichim-690589.html", "text": "Правителството отне от Националната служба за охрана (НСО) резиденция \"Бояна\" и ловното стопанство \"Кричим\". Решението на кабинета идва близо година, след като от поста му беше отстранен бившият началник на НСО Ангел Антонов заради съмнения за злоупотреби със средства.Както OFFNews писа, именно в стопанството \"Кричим\" Финансовата инспекция откри редица нарушения, свързани основно със сключването на договори след проведени обществени поръчки. Стопанисването на \"Кричим\" ангажираше службата за охрана години наред с неспецифични дейности, а за поддръжката му бяха хвърляни пари за .Стопанството беше  от първото правителство на Борисов, за което бяха отпуснати допълнително пари в бюджета на службата. Остава неясно защо, след като \"Кричим\" и \"Бояна\" вече няма да се стопанисват от НСО, службата ще има с близо 3 млн. лв. по-голям бюджет за следващата година. С решението си в сряда Министерският съвет предоставя за безвъзмездно управление на администрацията си резиденция „Бояна“, а стопанство „Кричим“ - на „Югозападно държавно предприятие“ ДП - гр. Благоевград. Резиденция „Бояна“ и поземлените имоти в село Куртово Конаре са със статут на публична държавна собственост. Двата обекта към момента се стопанисват от Националната служба за охрана при президента на Република България, но са с отпаднала необходимост и не са свързани с основната дейност на службата, се казва в решението на правителството.Двуетажната сграда със специално предназначение на Резиденция „Бояна“ е със застроена площ от 1027 кв. м и е необходима за изпълнение на дейностите на администрацията на Министерския съвет.Стопанство „Кричим“ се намира в землището на село Куртово Конаре, община Стамболийски, и включва общо 24 имота с различна площ. На територията му се намират сгради - паметници на културата - дворецът „Кричим“ и „Австрийската къща“, които са със статут на недвижимо културно наследство.„Югозападно държавно предприятие“ ДП - гр. Благоевград разполага със служители със специфични умения с профилирано образование и опит, които са необходими за поддържането на земите, горите, горските части и водните площи, част от територията на стопанство „Кричим“. Дейностите по управление и стопанисване на имотите от държавното предприятие ще бъдат единствено и само във връзка с упражняване на законоустановените му функции, като същите ще бъдат съобразени както с режимите на защитена местност „Кричим“, така и с изискванията на Закона за културното наследство.", "date": "2018.10.24", "title": "Правителството отне от НСО резиденция Бояна и стопанството Кричим"}
{"url": "https://offnews.bg/sviat/tramp-prikrivaneto-na-ubijstvoto-na-hashogi-e-edno-ot-naj-loshite-v-i-690558.html", "text": "Президентът на САЩ Доналд Тръмп описа начина, по който Саудитска Арабия реагира на убийството на журналиста Хашоги, като \"едно от най-лошите прикривания в историята на прикриванията\" пред репортери в Овалния кабинет, предаде Би Би Си.\"Имали са много лоша първоначална концепция, която и изпълниха много зле - прикриването им беше едно от най-лошите в историята на прикриванията. Който е измислил идеята, сигурно е в голяма беда.  И трябва да е в голяма беда\", добави Тръмп.Малко по-късно държавният секретар на САЩ Майк Помпео каза, че САЩ \"ще накаже отговорните\" за убийството, като визите на 21 заподозрени вече са анулирани.Рияд няколко пъти смени версията за убийството на саудитския журналист Кашоги в Турция, като седмици наред твърдеше, че той изобщо не е мъртъв.  Последното изявление на външния им министър Адел ал Джубейр гласи, че убийството на Кашоги е било \"голяма грешка\" и е извършено от хора, които \"очевидно са престъпили пълномощията си\".", "date": "2018.10.24", "title": "Тръмп: Прикриването на убийството на Хашоги е едно от най-лошите в историята на прикриванията"}
{"url": "https://offnews.bg/politika/v-parlamenta-vsichki-bez-upravliavashtite-poiskaha-ostavkata-na-simeon-690559.html", "text": "В началото на днешното парламентарно заседание БСП, ДПС и \"Воля\" поискаха оставката на вицепремиера Валери Симеонов за изказването му за \"кресливи жени\" с \"уж болни деца\", въпреки че той се извини. Първи подеха от ДПС. \"Час по-скоро вицепремиерът Валери Симеонов трябва да си отиде, той е воденичен камък на шията и на ГЕРБ, и на страна\", каза лидерът на партията Мустафа Карадайъ. Според него извиненията не вършат работа и проблемът не е политически, а морален.Той дори каза, че ако този вицепремиер не си отиде, ДПС ще предприемем политически действия, за да \"защити демокрацията\".Карадайъ изброи и случаите, в които Симеонов е прекрачвал \"червената граница\":След ДПС на трибуната излязоха и БСП, които поискаха \"държавата трябва да бъде изчистена\". \"Гражданското недоволство е на предел, след който правителството губи легитимност. Ние искаме да извървим нормалния парламентарен път към избори\", каза социалистът Драгомир Стойнев. Преди тези изказвания от левицата поискаха изслушване на вицепремиера заради думите му за майките, но предложението беше отхвърлено.\"Искането не е продиктувано от желанието за пореден път да чуем цинизма на един лишен от морал и ценности човек. Никой не желае да се задълбочава и върху изясняването на така наречените „семейни отношения“ при патриотите. Не искаме да се занимаваме и с коалиционния параван, зад който се крият от ГЕРБ\", каза той.Последва отговор от ГЕРБ: БСП се подготвяли за предсрочни избори, а управляващите - да изпълнят 4-годишния си мандат. \"В правителството няма задкулисие, всичко излиза наяве\", обяви председателят на парламентарната група на ГЕРБ Цветан Цветанов. Последваха обвинения от ДПС - Цветанов не разбрал, че не става дума за управление, а за морал. От \"Воля\" пък поискаха не една вицепремиерска оставка, а две - не само на Симеонов, но и на Красимир Каракачанов, защото защитил лидера на НФСБ в скандала.Марешки обяви, че партията му няма намерение да е във властта в рамките на този парламент, за да опровергае вчерашните думи на Каракачанов. Той се спря и на друго изказване на лидера на ВМРО - че не иска да се върнат БСП и ДПС на власт. \"Това не може да бъде цел на едно управление\", добави Марешки. \"Ясно е, че Веселин Марешки е прочел по-малко книги, отколкото Красимир Каракачанов е написал\", каза в отговор Искрен Веселинов от ВМРО.След това от партията на Каракачанов излязоха да прочетат и декларация, но не в защита на коалицията, а \"по празничен повод\" - годишнината на партията. \"ВМРО забавя, но не забравя\", каза в нея Милен Михов.", "date": "2018.10.24", "title": "В парламента всички без управляващите поискаха оставката на Симеонов"}
{"url": "https://offnews.bg/politika/parlamentat-tihomalkom-otmenia-ohranata-na-naseleni-mesta-ot-chastnitc-690593.html", "text": "Със стандартната хватка - промени в закон чрез преходните и заключителните разпоредби, депутати от ГЕРБ побързаха да замажат гафа с охраната на населени места от частни фирми.Възможността беше предвидена в Закона за частната охранителна дейност, с въвеждането на нов лиценз за , което доведе до широка обществена реакция, а въпросният текст беше причина главният прокурор и .  Срещу текстовете позиция изразиха няколко браншови организации, а също така и съдиите от Върховния административен съд (ВАС). Основните критики са, че с тези текстове се отнема дейност от правомощията на МВР, което по закон се грижи за опазването на обществения ред и сигурността в страната.Първоначалният текст беше внесен от депутати от ГЕРБ и според него частни охранителни фирми могат да получават лиценз за охрана на „урбанизирана територия”. В закона е уточнено, че това е селищната територия, обхваната от границите на населеното място или селищното образувание (строителните му граници), определени с устройствен план, без да се включва землището“.За да замажат гафа с този текст, депутати от ГЕРБ са приложили \"стандартната\" процедура и в преходните и заключителни разпоредби на Закона за правната помощ, е записано, че отпада текстът на чл. 5, т. 6 - лицензът за урбанизирани територии. Промяната е направена от народния представител от ГЕРБ Анна Александрова, която е член на комисията по правни въпроси в парламента. Промените са мотивирани от вносителите с облекчаване на режима на прелицензиране на частните охранителни фирми и необходимоста от \"прецизиране на видовете частна охранителна дейност\", с което се прави и промяна на обектите, които могат да бъдат охранявани. Промените са внесени в последния ден, в който е изтекъл срокът за промени между първо и второ четене на закона - 12 октомври, и са гласувани в правна комисия само пет дни по-късно - на 17 октомври. Днес в пленарната зала текстовете бяха гласувани окончателно. Или общо - от внасянето на промените до окончателните им промени - 10 работни дни.  Текстът е минал с 80 \"за\" (ГЕРБ 66, ОП 8, ДПС 2, Воля 4), а 10 от БСП са били \"против\".По време на приемането на спорния текст единият от вносителите му - Маноил Манев от ГЕРБ, защити предложението с това, че дейностите, които ще се извършват по лиценза за охрана на урбанизирани територии, нямат нищо общо с работата на МВР. \"Какви функции се осъществят по охрана на урбанизираните територии – наблюдение, контрол и реакция с мобилни охранителни патрули. Никакви такива свободни съчинения по темата за охраната урбанизирани територии с някакви отряди... Няма такова нещо\", заяви Манев в пленарна зала, защитавайки текстовете. Един от аргументите, които мнозинството в парламента използва в подкрепа на текста, беше също, че подобна възможност - кметове да възлагат с договор охрана на населени места, съществува и сега.  Опозицията съзря искането на ГЕРБ с възможността охранителните фирми да оказват политическо влияние в населените места. С подобни аргументи , с който се въвежда допълнителна възможност общините да изземат функции от МВР, като назначат свои собствени униформени служители. Тогава от ДПС в прав текст изразиха съмнение, че тези \"парагрупи\" ще бъдат използвани по време на избори.", "date": "2018.10.24", "title": "Парламентът тихомълком отменя охраната на населени места от частници"}
{"url": "https://offnews.bg/politika/simeonov-chas-predi-da-se-izvini-ako-go-biah-napravil-niamashe-da-e-690562.html", "text": "Само час преди да  на обидените от думите му майки на деца с увреждания,  обяви, че ако се извини, това нямало да бъде искрено.\"С други думи, предпочитам да бъда докрай откровен, последователен и честен спрямо обществото, какъвто съм бил, да казвам нелицеприятните истини, които другите не смеят да назоват, но да не бъда лицемерен, двуличен. Така че пак ви казвам, ако се бях извинил, нямаше да бъде искрено\", .Извинението на Симеонов беше направено след среща на коалиционния съвет при министър-председателя в сряда сутринта. На срещата присъства и лидерът на \"Атака\" Волен Сидеров, който вчера отказа да се срещне с партньорите си от т. нар. малка коалиция, за да обсъдят поведението на вицепремиера. От партията на Сидеров вече поискаха оставката на Симеонов. Пред националната телевизия Симеонов обясни отново, че думите му били извадени от контекст. „Няма да се извиня, защото не искат това от мен, искат ми оставката“, категоричен бе Симеонов.След среща с лидера на ВМРО Красимир Каракачанов той отново направи изказване, което със сигурност не успокои напрежението пред Министерския съвет и граничи с бруталност на първото:", "date": "2018.10.24", "title": "Симеонов час преди да се извини: Ако го бях направил, нямаше да е искрено"}
{"url": "https://offnews.bg/zdrave/balgarite-sa-naj-nedoverchivi-kam-vaksinite-sred-stranite-v-es-690567.html", "text": "Българите са най-недоверчиви към използването на ваксини в Европейския съюз. Това сочи най-новото проучване за отношението към ваксините и ваксинирането в ЕС, разпространено от Европейската комисия.Данните сочат, че едва 66,3% от българите смятат, че ваксините са безопасни. Следват Латвия и Франция, където съответно 68,2% и 69,9% смятат ваксините за безопасни. Данните показват обаче, че категорична убеденост в това, че ваксините са безопасни, са изразили 27,6% от българите. Други 38,7% са посочили, че по-скоро са склонни да се съгласят с подобно твърдение, а общо 13% не го приемат. 14% пък нямат мнение по въпроса или не са отговорили. Българите са сред последните в ЕС и по това дали смятат, че е важно за децата да се ваксинират. България (78,4%), Полша (75,9%) и Словакия (85,5%) са на последните места по този критерий. Страната ни е сред последните и сред тези, които намират ваксините за ефективни. На последно място по този критерий е Латвия, където 70,9% от хората смятат ваксините за ефективни, следвана от България (72,7%) и Полша (74,9%).Най-голямо доверие във ваксините имат в Португалия, където 95,1% смятат ваксините за безопасни, 96,6% - за ефективни, а 98% от португалците смятат, че ваксинирането е важно за децата. С отделно допитване авторите на доклада са се опитали да разберат дали има връзка между отношението на личните лекари в дадена страна към ваксините и отношението на населението към тях. Това допитване е направено само в 10 от 28-те страни членки, като България не е в тази група, но според авторите на доклада такава връзка има. В страните, в които лекарите имат по-високо доверие към ваксините, населението обикновено има и по-положително отношение към тях.В две от държавите се забелязва силен скептицизъм по отношение на ваксините и сред лекарите. 36% от личните лекари в Чехия и 25% от личните лекари в Словакия не смятат, че ваксината срещу морбили, паротит и рубеола е безопасна, а 29% от джипитата в Чехия и 19% от лекарите в Словакия не вярват, че е важна за здравето. Освен това мнозинството от личните лекари в тези две държави посочват, че не биха препоръчали поставяне на грипна ваксина. ", "date": "2018.10.24", "title": "Българите са най-недоверчиви към ваксините сред страните в ЕС"}
{"url": "https://offnews.bg/evropa/i-v-anglia-si-imat-valeri-simeonov-politik-s-obiden-komentar-za-snimk-690563.html", "text": "Политикът от партията на консерваторите Стюарт Джаксън скандализира британското общество, като отговори с \"жалък кретен\" на снимка на контузено момче, покрито със завивка с европейския флаг в болничното си легло, предаде \"Гардиън\".От туита става ясно, че 11-годишното момче е искало да присъства на състоялия се в събота протест против Брекзит \"Вот на народа\" в Лондон, но контузията е възпрепятствала плановете му. Баща му, Антъни Хобли, решава да публикува туита, показващ момчето, завито с европейското знаме в болницата. На туита политикът отговоря с \"жалък кретен\".Джаксън е яростен привърженик на излизането на Великобритания от Европейския съюз и беше шеф в кабинета на бившия британски министър за Брекзит, Дейвид Дейвис.Не става ясно дали коментарът е насочен към момчето или баща му, като по-късно Джаксън го изтрива и допълва в нов туит: \"Що за човек нарушава уединението на детето си в такъв чувствителен момент, за да направи политическо изявление за така наречения \"Вот на народа\"? Сериозно. Ужасно.\"Коментарът му обаче предизвика остра критика дори от други политици от партията на консерваторите, които подкрепят Брекзит. Реакцията на Джаксън е в пълен разрез с препоръките на Тереза Мей, която по-рано същия ден предупреди депутатите си да не използват груб език, тъй като политическата обстановка е обтегната. Бащата на момчето изиска Джаксън да се извини на семейството му и за \"нивото на политическа комуникация\". Той коментира, че не е правилно висши политически лица да се държат като \"тролове\", особено когато има замесени деца.", "date": "2018.10.24", "title": "И в Англия си имат Валери Симеонов: политик с обиден коментар за снимка на момче в болница"}
{"url": "https://offnews.bg/futbol/stefanov-za-spora-mezhdu-rusev-ganchev-i-domuschiev-golemi-hora-sa-690576.html", "text": "Президентът на Славия Венцислав Стефанов е намнение, че не трябва излишно да се внася напрежение в родния футбол.Повод за това бе прехвърчалите искри през последните дни между неговите колеги Гриша Ганчев (ЦСКА), Спас Русев (Левски) и Кирил Домусчиев от Лудогорец. \"Труд\" потърси за коментар по темата от боса на Славия.\"Големи хора са, не искам да им бъда съдник. Нека всеки, който е безгрешен, да хвърли камък. И аз мисля, че трябва да си гледаме собствената паничка. Тогава и съдиите по-малко ще грешат. Факт е, че има рефери, които не стават по една или друга причина.Но новият шеф на Съдийската комисия Йордан Сталев се опитва да изчисти ненужните, но не става и с магическа пръчка. В крайна сметка няма нищо взривоопасно. Вече 12 кръга се изиграха, големи скандали не е имало. Виждаме, че и тази система ВАР не е безпогрешна.Сега ние какво да обвиняваме рефера на Славия - Ботев Враца, че е сбъркал, когато ние създадохме над 10 положения, а не вкарахме. После те ни биха с една ситуация. Иначе реферите се съобразяват с Лудогорец, но не мисля, че свирят в тяхна полза. Просто имат някакъв респект към тях\", каза Стефанов.Президентът на Славия все пак предложи да бъде върнато правилото за задължително участие на един или двама родни играчи до 21 години, каквото имаше за кратко в елита.", "date": "2018.10.24", "title": "Стефанов за спора между Русев, Ганчев и Домусчиев: Големи хора са, не искам да им бъда съдник"}
{"url": "https://offnews.bg/zdrave/naj-dobroto-pod-edin-pokriv-690513.html", "text": "За да предостави най-добро лечение на рак на своите пациенти, Анадолу Медицински Център е оборудван с най-съвременните технологии в онкологията.Институтът по онкология в Анадолу Медицински Център е проектиран е като концепция за \"болница в рамките на болница\", която позволява на всички медицински дисциплини, участващи в лечението и наблюдението на пациенти с ракови заболявания, да функционират в мултидисциплинарна среда, за да работят съвместно под един покрив. Това го превръща в референтен център за лечение на рак, който обслужва пациенти от 65 страни в света.Новоформираният Департамент по радиационна онкология е в състояние да осигури всички видове радиационни лечения за всички видове ракови заболявания с най-модерните технологии, налични в света. Той продължава да бъде пионер в тази специфична медицинска област и водещ пример сред онкологичните болници в региона.Пациентите вече имат достъп до съвсем нови технологии в Департамента по радиационна онкология:• Discovery RT е томографско устройство, произведено от компанията „GE“, което се използва в подготвителния етап на лечението за пациенти, които ще се подлагат на лъчетерапия. Софтуерът „4DCT“ в устройството безпроблемно изобразява движението на тумора в тялото. Максималната ширина на зрителното поле улеснява изображенията дори при пациенти с наднормено тегло. С помощта на софтуера MAR software, много томографски дефекти, предизвикани от метални елементи в тялото могат да бъдат коригирани и да се получат висококачествени изображения.• Cyberknife M6 ™ е най-новото устройство за стереотактична радиохирургия, осигуряващо комфорт на пациента и по-лесни приложения в сравнение с конвенционалните системи. Туморите във всяка област на тялото могат лесно да бъдат лекувани с Cyberknife M6. Основните преимущества са: проследяване на тумора без фиксиране на пациента и задържане на дишането му, намалена продължителност на лечението при високи дози и скорост, безболезнена процедура, която не изисква хоспитализация, отлична защита на заобикалящите тъкани и органи, по-малко странични ефекти.• Varian Edge ™ Edge System е устройство, което интегрира изискванията на клиничната стереотактична радиохирургия като IMRT, VMAT, SRS и SBRT на една и съща платформа. Ключовите преимущества на системата Varian Edge са прецизност и точност на обработката под 1 милиметър. По този начин е възможно да се извърши фокусирано облъчване на тумора и запазване здравите органи в околност.• Системата Accuray Radixact® е напълно интегрирана със Системата за планиране на лечението Accura® Precision® (TPS) и системата за управление на данни iDMS™. Това позволява на медиците да увеличат лекотата и скоростта, с които осигуряват терапия с интензивно модулирано лъчение, водено от изображението (IG-IMRT) на практически всички пациенти. Системата Radixact позволява на специалистите да предоставят много точни, индивидуализирани разпределения на дозите, които точно съответстват на формата на тумора, по-хомогенна и еднородна дистрибуция на дозите в сравнение с други платформи в някои зони, непрекъснато лечение в зони с голяма широчина и дължина.Освен с постоянно подобряваща се модерна медицинска инфраструктура Дeпартамента по Радиационна онкология към Анадолу Медицински Център разполага с международно признат медицински екип, който го прави е една от водещите институции в региона по отношение на клиничната адаптация и приложение на съвременните техники при лечение на рак. Мултидисциплинарният екип осигурява изключителна цялостна грижа с 3 лекари, 3 физици, 1 дозиметър и 7 специалисти, опитни в най-иновативните техники за лечение.Анадолу Медицински Център е създаден през 2005 г. от Фондация \"Анадолу\" като нестопанска организация и работи в стратегическо сътрудничество със световно признатия Johns Hopkins Medicine, САЩ. Като институт за здравни грижи е отличен от ESMO (Европейското дружество по медицинска онкология) и акредитиран от Организацията на европейските ракови институти (OECI). Също така е сертифициран за качество от JCI (Joint Commission International) и за грижа към пациента от Planetree (Bronz certificate).За повече информация, посетете ", "date": "2018.10.24", "title": "Най-доброто под един покрив"}
{"url": "https://offnews.bg/tehnologii/11-ot-naj-opitnite-facebook-spetcialisti-davat-svoite-saveti-690580.html", "text": "За втора поредна година специализираната Facebook Бизнес Конференция ще се проведе на 16 ноември (петък) в Интер Експо Център.11 от най-опитните Facebook™ специалисти в страната ще споделят своите практически съвети и стратегии за висока ангажираност и повече продажби във Facebook™!Какво ще научите на специализираната ?Темите са добре подбрани - съобразени с актуализациите в социалната мрежа и новостите от света на маркетинга.Всеки лектор засяга отделни ключови моменти от развитието на бизнеса във Facebook, основополагащи се на дългогодишен практически опит, знания и професионализъм.Теми на тазгодишната конференция ще са:1. Промени във Facebook Algorithm2. Нови функционалности във Facebook3. Copywriting за Fb постове и реклама4. Съвети за видеореклами във Facebook5. Съвети за Instagram marketing6. Съвети за Viral marketing във Facebook7. Рекламни стратегии за E-commerce8. Facebook Bots & Messenger Marketing9. Персонализиран Dynamic Remarketing10. Примери от проекти на лекторитеOFFNews.bg е медиен партньор на конференцията и предоставя 10% отстъпка от билетите за събитието на своите читатели с промо код - offnews.Повече информация за билети, лектори и програма на конференцията може да научите като кликнете тук: Гледайте напълно безплатно лекция от миналогодишното издание на конференцията:( и гледайте лекцията безплатно)Лектор: Стилиян Запорожанов - Facebook специалист и организатор на Facebook Бизнес Конференция!", "date": "2018.10.24", "title": "11 от най-опитните Facebook специалисти дават своите съвети"}
{"url": "https://offnews.bg/futbol/bhk-poema-zashtitata-na-bit-ot-futbolni-fenove-britanetc-690554.html", "text": "Българският хелзинкски комитет (БХК) пое защитата на Леон Кофи, чернокож британски гражданин, станал жертва на тежък побой от страна на футболни хулигани вечерта след края на мача между ЦСКА- и „Левски“ в София на 29 септември 2018 г., пишат от организацията.Г-н Кофи, който работи като търговски представител в българския офис на международна компания, е нападнат пред сградата на Министерството на вътрешните работи, докато се прибира към дома си заедно с двама свои колеги. На ъгъла на улиците „6-ти септември“ и „Ген. Паренсов“ пострадалият и придружителите му засичат група, чиито отличителни символи предполагат, че са на агитката на футболния клуб „Левски“.Щом тримата биват забелязани от хулиганите, от тълпата се отделя група от приблизително 50 души, които се насочват към г-н Кофи. Първият от достигналите до него нападатели е бил с маска. Той поваля жертвата на земята, след което групата започва да нанася многократни удари върху всички части на тялото му. Докато го ритали на земята, нападателите имитирали маймунски звуци, явно отправяйки расисткото послание, че считат жертвата си за маймуна, поради тъмния цвят на кожата му.Свидетели на нападението, освен придружителите на жертвата, са и полицаи, които са били в непосредствена близост по време на побоя. Г-н Кофи изпада в безсъзнание. След като се съвзема, пострадалият е откаран в две поредни болници, където и на него, и на колегите му е заявено, че той е добре и му е отказан прием. Приет е едва в третата болница – УМБАЛСМ „Н. И. Пирогов“.След претърпяна операция и над двуседмичен престой в неврохирургията на болницата г-н Кофи се възстановява от преживяното. По случая е образувано досъдебно производство. Към настоящия момент записите от камерите на сградата на Министерството на вътрешните работи все още не са набавени.„Предвид това, че жертвата е чернокож мъж, предвид, че извършителите вероятно са били футболни хулигани и предвид поведението им по време на побоя, с което ясно са заявили расисткия си мотив, ние считаме, че е налице престъпление от омраза по расистки подбуди“, заяви адв. Адела Качаунова, директорка на „Правната програма“ на БХК. „Надяваме се по настоящия случай да видим бърза и извънредно ефективна работа, както наблюдавахме такава по други случаи през последните седмици“.„Заслужава да се отбележи, че органите на досъдебното производство в България редовно дават на подобни деяния друга, погрешна правна квалификация, прикривайки расисткия им характер. Нашата организация е представлявала много жертви по такива случаи, при които се постъпва по идентичен начин“, коментира още тя.„Струва си да се отбележи, че България има сериозни проблеми с неонацистките неформални движения, които преобладават сред футболните агитки. Този проблем е добре известен и на самите спортни клубове, и на властите, но нищо не се прави по въпроса. През декември 2015 г. Министерския съвет прие Стратегия за противодействие на радикализацията и тероризма до 2020 г. В нея конкретно са посочени само ислямистките радикални и терористични организации, но няма нито едно изречение за неонацистките неформални групи“, заяви още адв. Качаунова.В заключителните си наблюдения по комбинираните от двадесети до двадесет и втори периодични доклади за България Комитетът на ООН за премахване на расовата дискриминация констатира растящия брой случаи на противоправна реч на омразата и престъпления от омраза спрямо представителите на различни малцинствени групи. Комитетът също така изрично отчита оскъдното прилагане на чл. 162 от Наказателния кодекс във връзка с престъпления против расовото равенство.", "date": "2018.10.24", "title": "БХК поема защитата на бит от футболни фенове британец"}
{"url": "https://offnews.bg/obshtestvo/vnimanie-ne-tragvajte-s-letni-gumi-kam-planinskite-prohodi-690578.html", "text": "Не тръгвайте с летни гуми към планинските проходи, предупреждават от пътната агенция заради прогнозата за влошаване на времето.По високопланинските проходи през следващото денонощие се очаква значително застудяване и влошаване на условията и на много места е възможно дъждът да премине в сняг. Шофьорите, на които им предстои пътуване през планинските проходи, не бива да тръгват на път с автомобили с летни гуми и да карат със скорост, съобразена с метеорологичните условия.Пътноподдържащите дружества са готови да реагират веднага и да обработят настилките, за да се осигури безопасното пътуване на шофьорите. В опорните пунктове има нужните количества сол, пясък и химикали и машини за посрещане на първия сняг. Директорите на пътните управления следят метеорологичните прогнози по райони и ще предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места, съобщават още от АПИ.", "date": "2018.10.24", "title": "Внимание: Не тръгвайте с летни гуми към планинските проходи"}
{"url": "https://offnews.bg/politika/deputatite-othvarliha-porednoto-veto-na-prezidenta-tozi-pat-za-darzha-690569.html", "text": "Мнозинството в парламента отхвърли ветото на държавния глава върху поправките в Закона за държавната собственост, които бяха окончателно приети на 10 октомври.Ветото беше подкрепено единствено от БСП, всички останали приеха отново поправките.Мотивите за ветото бяха, че поправките позволяват скрита приватизация на дружества, които са в забранителния списък и така \"в частни ръце преминават блага, създадени с труда на много поколения\". В този списък са всички ВиК, дружества от военнопромишления комплекс и други. Те могат да бъдат приватизирани само след решение на Народното събрание. Самият закон предвижда възможност вещи и имоти, които са собственост на държавни и на общински предприятия и са в забранителния списък, да се апортират в други дружества и именно това е едно от притесненията на държавния глава. Управляващите обаче твърдят, че са създадени защитни механизми - апорт може да се извършва след решение на Министерския съвет по предложение на органа, упражняващ правата на собственост в капитала на дружеството. Според БСП обаче чрез апорта ще могат да се вади държавна и общинска собственост от забранителния списък.\"Законопроектът е внесен от депутати, въпреки че е ясно, че и инициативата, и работата по него са на Министерството наикономиката – вносителят се крие зад депутатите. Защо?\", каза социалистът Крум Зарков и добави, че проектът е бил променен изцяло. \"Зад него стои конкретен казус – проблеми на индустриална зона Бургас, а тази практика е по дефиниция порочна\", обясни той.С поправките се отнема и възможността търговски дружества с повече от 50 на сто държавно участие, които имат парична или непарична вноска в търговски дружества, да имат блокираща квота при вземане на решения, а според президента така се създава още \"по-реална опасност за скрита приватизация по отношение на дружества, които би трябвало да подлежат на приватизация само след решение на Народното събрание\".Оспорените поправки бяха предложени от \"Обединените патриоти\" и ГЕРБ и бяха приети окончателно на 10 октомври без дебати. Преди това, между двете четения, от депутата от НФСБ Христиан Митев са направени и приети редица предложения именно по спорните текстове.Приемането на измененията в Закона за държавната собственост напомнят на прокарването на поправката \"Домусчиев\" в Закона за приватизацията, която беше приета окончателно от депутатите през юли. Измененията позволяваха братя Домусчиеви да не плащат 58 млн. лева неустойки на държавата по договора си за Български морски флот (БМФ). Тогава президентът също наложи вето, но то беше прието.", "date": "2018.10.24", "title": "Депутатите отхвърлиха поредното вето на президента. Този път за държавната собственост"}
{"url": "https://offnews.bg/zdrave/za-parvi-pat-vav-velikobritania-operiraha-dve-bebeta-sas-spina-bifida-690557.html", "text": "Две бебета бяха оперирани успешно в утробата на майка си седмици, преди да се родят.Операциите на гръбначните им стълбове - първи по рода си във Великобритания - бяха извършени от екип от 30 лекари в University College Hospital в Лондон.Бебетата имали спина бифида - вродена аномалия в развитието на гръбначния стълб и гръбначния мозък, при която има отвор в гръбначния канал.Обикновено корекцията се прави след раждането, но по-ранното ѝ извършване увеличава шанса за дълги години добро здраве и подвижност.В рамките на 90 минути лекарите направили отвор в утробата и затворили гръбначните стълбове на бебетата. Процедурата е високо рискова и може да доведе до преждевременно раждане.Преди операцията от това лято майките е трябвало да пътуват до САЩ, Белгия или Швейцария за извършването на подобна манипулация.", "date": "2018.10.24", "title": "За първи път във Великобритания оперираха две бебета със спина бифида в утробата на майка им"}
{"url": "https://offnews.bg/politika/valeri-simeonov-se-izvini-na-vsichki-obideni-690556.html", "text": "На проведения коалиционен съвет при министър-председателя беше обсъден въпросът, свързан смедийната кампания по повод мое изявление и ежедневните протести пред МС. В тази връзкаподнасям своите извинения на всички, които са били засегнали или са се почувствали обидени от моетоизказване в телевизионно интервю. Това заяви Валери Симеонов в Министерския съвет след КС при Бойко Борисов.Мисля, че не е нужно да се аргументирам, вече го направих няколко пъти, за това какво е моето отношение към децата с увреждания. Самият аз съм потърпевш в това отношение и също съм подпомагал с каквито средства ми е възможно такива хора.Още веднъж поднасям своите извинения. По никакъв начин не съм целял да обидя когото и да било”, каза Симеонов. Преди началото на коалиционния съвет лидерът на \"Атака\" Волен Сидеров обяви, че е дошъл, за да донесе на Борисов изказване на Валери Симеонов от 2016 г., в което се твърди, че стабилност на държавата може да има и без Бойко Борисов да управлява.", "date": "2018.10.24", "title": "Валери Симеонов се извини на всички обидени"}
{"url": "https://offnews.bg/politika/pravitelstvoto-otcelia-votat-na-nedoverie-ne-mina-690560.html", "text": "И третият вот на недоверие срещу кабинета \"Борисов 3\" не беше приет от Народното събрание.\"За\" падане на правителството гласуваха 99 народни представители, а 133 бяха \"против\" - Воля, Обединените патриоти (Атака, ВМРО и НФСБ), ГЕРБ и двама независими. Вотът беше подкрепен единствено от БСП и ДПС. Гласуването протече в отсъствието на премиера Бойко Борисов. Днешният вот на недоверие беше на тема здравеопазване и е внесен от БСП. В залата го нямаше и ресорният вицепремиер Валери Симеонов.Това е третият опит са сваляне на правителството по този начин. Предишните също бяха внесени от социалистите. Първият беше през януари за провала в борбата с корупцията, а вторият през юни за сигурността. И двата бяха подкрепени единствено от социалистите и ДПС.", "date": "2018.10.24", "title": "Правителството оцеля, вотът на недоверие не мина"}
{"url": "https://offnews.bg/sviat/mazh-skri-v-apartamenta-si-i-opita-da-prodade-lavche-za-10-hil-evro-690555.html", "text": "30-годишен мъж беше арестуван, след като полицията откри лъвче в апартамента си в предградие в Париж, съобщи Би Би Си, като се позова на френски медии.Според Le Parisien полицията разбрала за случая, след като мъжът се опитал да продаде шестседмичното женско лъвче за 10 хил. евро.При пристигането на униформените той се скрил в шкаф, а лъвчето било намерено на детско легло. То било отведено в добро здраве.Le Parisien пише още, че срещу мъжа по-рано са били повдигани обвинения за кражба.", "date": "2018.10.24", "title": "Мъж скри в апартамента си и опита да продаде лъвче за 10 хил. евро"}
{"url": "https://offnews.bg/112/balgarin-arestuvan-na-korab-natovaren-s-1400-kg-kokain-690549.html", "text": "1400 кг кокаин са заловени на кораб в Атлантическия океан, арестувани са десет души, сред които и българин. Това съобщи отделът за борба с наркотрафика на испанската полиция, операцията е била съвместна с американската Служба за борба с наркотиците, предаде \"Синхуа\", цитирана от БТА.Акцията е извършена срещу кораб на около 1800 км от Канарските острови. Седем от арестуваните са турски граждани, а останалите са грузинец, украинец и българин.Според испанската полиция корабът е пътувал към европейско, може би испанско пристанище с цел да разтовари кокаина, който след това да се разпредели из целия континент.Трафикът на кокаина е дело на турска организирана престъпна групировка. Тази операция на испанската полиция е третата срещу наркотрафиканти от южната ни съседка.", "date": "2018.10.24", "title": "Българин арестуван на кораб, натоварен с 1400 кг кокаин"}
{"url": "https://offnews.bg/sviat/tramp-sreshta-putin-na-11-noemvri-v-parizh-690553.html", "text": "Поредната среща на президентите на САЩ и Русия Доналд Тръмп и Владимир Путин по всяка вероятност ще се проведе на 11 ноември в Париж.Вчера руският държавен глава предложи осъществяването ѝ, а днес американският му колега коментира, че възможно да има такава среща. \"Мисля, че вероятно ще се срещнем. Срещата още не е подготвена, но скоро ще се състои\", казва Тръмп, цитиран от Ройтерс-Срещата няма да е специално организирана, както беше в Хелзинки на 16 юли, но ще е част от посещението на двамата президенти в им във френската столица за отбелязване на 100 години от примирието, сложило край на Първата световна война в Европа.По думите на съветника на Путин Юрий Ушаков ще се проведе \"нормална двустранна среща\". Тя щяла да се състои след края на възпоменателните тържества, а делегациите щели да са в намален състав.", "date": "2018.10.24", "title": "Тръмп среща Путин на 11 ноември в Париж"}
{"url": "https://offnews.bg/nashite-avtori/kalin-terzijski-oda-za-kreslivite-majki-690566.html", "text": "Обикновено благородството се свързва с мълчанието. Вулгарността – с бръщолевенето.Колко народни думи мога да изброя за този вид човешка дейност (дейност, ха!)?Бръщолевене, мърморене, бъбрене, ломотене, дърдорене, плещене, нареждане, каканижене и т.н. Безброй. Всяка от тях си има свой оттенък, свое строго специфично значение.Каканижеш като зимна птичка, тоест – тази дума върви с едно усещане за нещо мило, дребничко. Бърбориш като баба с внучето си. Но дърдориш като простак. Поне това са моите асоциации, появяващи се при чуването на тия думи. Науката, занимаваща се с личните ни асоциации и реакции, които се развиват у нас при чуването или прочитането на дадена дума, се нарича Психосемантика.За един думата „креслив” може би означава нещо, което може да се каже за сврака; симпатично птиче, което събира парчета огледало и можеш да чуеш крясъците му под прозореца си през ноември в студа. За друг „креслив” предизвиква асоциация с пропагандата на Гьобелс. Всички ние имаме различни конструкти за създаване на конкретни значения в съзнанията си. За някого крава е миличко създание, даващо мляко за какаото сутрин, за друг е това гадно животно, което го е намушило с огромния си рог, когато е бил на 4 години.И друго. В наше време случи ли се нещо...Да, да, свобода на словото, свобода на печата. В наше време случи ли се нещо, веднага настава едно бърборене, плещене, ломотене, каканижене, дърдорене и фъфлене.И ефектът от това е... замазване, размиване, разпадане, профанизиране, замъгляване, объркване, притъпяване, вулгаризиране, затъпяване, обезсмисляне.При нас, в наше време, да речем Христос тръгва да ходи по вода. И свободните да казват и да пишат веднага съобщават наляво и надясно, че Исус... \"се размотал”, „повървял”, „пошлял се”, „прецапал” „отпрашил,” „поджиткал” по водната площ.Вулгарност ще рече простота. Но също така и простотия. Vulgaris на латински означава прост, обикновен. Не слагам кавички, за да се усети как нещата не са извън, а именно вътре в полето на езика, те – живи и свободно използвани – участват в езика без кавички. Ние (имитирайки американците) понякога само показваме, че тая или оная дума е в кавички, размахвайки показалците и средните пръсти на двете си ръце.Когато някой каже на някого, че е креслив, той дали го обижда?Хм. Всичко зависи от социалния контекст, в който се използват думите.Използвана сред зоолози думата креслив може би не би била обидна. Защото, примерно, има креслив орел; а едва ли някой орнитолог иска да обиди орела, като го нарича креслив.Дали, питам се, в някой определен социален контекст думата вицепремиер не е обидна?И се питам: не може ли лека-полека да стане обидна, като към нея се прикрепят с времето негативни конотации?Ако, да речем, пет поколения вицепремиери са нагли идиоти – дали пък в съзнанието на социума няма да се оформи едно негативно конотативно значение на думата вицепремиер?И на седмото поколение, да речем, вече думата вицепремиер се използва като обидна дума?Ей, вицепремиер такъв! – кресва някой на съседа си. И хайде на съд! Съседът е така обиден, че даже подава брадва на обидилия го и му казва: съсечи ми главата. И оня му я съсича и слез десет години се виждат пак. И обиденият му вика: Я погледни – вижда ли се това, дето ме цапардоса (шибна, халоса, тресна, измлати) по главата? Не, не се вижда, нали?! А това, дето ми каза вицепремиер – още ми държи влага и ми е болно, болно (дискомфортно, фрустрирано, идиосинкретично)!Но по другия въпрос: Когато някой идиот каже на майките на едни деца с увреждания, че са кресливи майки на уж болни деца – и след това се срине лавината от дърдорене, плещене, каканижене, бъбрене и ломотене, някак си става вулгарно.Даже се появява протест срещу тия, които протестират срещу идиота. Защото всичко се е замазало, размило, объркало, замъглило, обскурирало и претаковало. Таковане, както знаем, в българския е термин за Всичко.За сведение на посрещачите и на самия идиот – идиот е дума, заради която няма как да бъде съден този, който я е използвал. Защото идиот означава „частно лице, прост, обикновен човек”. И освен това, ако ще се съдим – първо, моля княз Мишкин да осъди Достоевски, а после ще караме по ред.Аз имам приятелки, които са майки на деца с аутизъм. Помагам им, колкото мога, заедно с една група от чудесни момчета и момичета – Ники Кънчев, Елена Петрова, Деян Геодаров Славчев – Део, Силвия Лулчева и още куп други. Познаваме тия жени, опитваме се да ги подкрепяме във всичко, което правят от години. Не съм видял нищо кресливо у тях. Но съм видял страховита воля и енергия. Да живееш много трудно те прави много по-свят от тези, които живеят лесно. Търсиш ли високи хора – с издигнат и благороден дух – мисля, че ще ги намериш сред тия, които живеят много, много трудно.И друго: Ужасява ме една тенденция в България. Понасял съм я и аз върху своята глава, гнусните и резултати са ме карали да стискам отчаяно юмруци неведнъж. Тя е следната: Когато някой онеправдан, някой, който носи тегло върху гърба си, тръгне да се бори за правата си... за справедливост и за по-добър живот......обикновено се случва така, че цяла една сган от плямпащи, мърморещи и дърдорещи се надига и казва: Тоя пък кресльо, тоя мрънкалник, тоя нещастник, тоя лигльо, тоя жалък окайващ се вресливец... какво иска той?! Защо не си затваря устата и защо не си наляга парцалите и защо не си натиска задника и защо не си запуши човката най-накрая?!Така ревва тълпата.Вулгарната тълпа забранява на всеки, който се бори срещу несправедливостта да вдига глас. Тълпата на робския дух. Който казва винаги: Преклонена главица сабя не я сече. И който, превантивно, сече надигнати главици. Но защото няма сабя (кой дава сабя на тълпа от свине?), сече с мръсен език.И тая вулгарна тълпа си има вулгарен говорител, понякога. Който изрича ясно, синтезирано, квинтесенциално това, което мисли цялата тълпа. И то, примерно, е: Не`кви кресливи майки на уж болни деца. К`во искат тея бееее?! (това, последното, с гърлен, български, дебелашки, славитрифоновски, селяшки, нагъл рев).И така нататък.", "date": "2018.10.24", "title": "Калин Терзийски: Ода за кресливите майки"}
{"url": "https://offnews.bg/futbol/patco-tigara-pred-zavrashtane-v-levski-690561.html", "text": "Националният вратар Пламен Илиев е пред завръщане в Левски, пише \"Тема Спорт\". Стражът е собственост на румънския Астра, като в момента е контузен и се възстановява в България.Той е попаднал отново в полезрението на \"сините\", които търсят силно ново попълнение под рамката на вратата на фона на гафовете на Мартин Полачек в последно време. Илиев има договор с Астра до лятото на 2019 година, а в националния отбор е несменяем титуляр от 2017 година насам.Илиев, който носи прозвището Пацо Тигъра, вече е играл в Левски в периода 2011/2015 година и изигра 123 мача във всички турнири. След това той загуби титулярното си място в полза на Боян Йоргачевич и впоследствие беше продаден на румънския Ботошани.", "date": "2018.10.24", "title": "Пацо Тигъра пред завръщане в Левски"}
{"url": "https://offnews.bg/politika/valeri-simeonov-otivam-pri-borisov-niama-da-podam-ostavka-690550.html", "text": "Отивам на среща при премиера Бойко Борисов, не можем да отидем и да извадим от къщи Волен Сидеров, за да дойде на коалиционен съвет. Не очаквам нищо, всичко е възможно, заяви вицепремиерът Валери Симеонов по БНТ. Той отново заяви, че няма да се извини на майките за думите си \"кресливи жени с уж болни деца\", защото никой не иска извинение, а оставка. Няма да подам оставка, категоричен бе Симеонов.Не подлагам на съмнение това, че децата са болни - те не са болни, увредени са, видимо е, обясни Симеонов. Но аз не знам с какво майчинско чувство държат тези деца навън, някои от тях са с тикове, имат физиологични нужди, подчерта Симеонов. Смятате ли, че нормален човек ще каже обратното на това, което вижда. Аз питам, защо тези майки не се грижат за тях, уточни Симеонов. Според него майките имат и друг избор, освен да протестират, като показват децата си на улицата - да водят нормален диалог чрез представители на организациите. Много пъти съм се извинявал, включително и в тази година и половина. Тълкуването от сутрин до вечер на моите думи обаче не е редно. Ако имаше как да бъда обесен в Министерски съвет, това щеше да е най-добре за тях, каза още Валери Симеонов. Тези, които всяка вечер ги виждаме там по 100-200 човека са много по-малко от хилядите, които са гласували за мен. Не мисля, че на уличен натиск, трябва да се отговаря с уличен натиск\", заяви вицепремиерът. \"Не са само майките, които имат нужда от средства. Има и други, които са в тежко и неравностойносъстояние\", добави той. ", "date": "2018.10.24", "title": "Валери Симеонов: Отивам при Борисов, няма да подам оставка"}
{"url": "https://offnews.bg/futbol/iuventus-udari-manchestar-iunajted-na-old-traford-690547.html", "text": "В очаквания с най-голям интерес двубой от третия кръг на груповата фаза на Шампионската лига италианският хегемон Ювентус удари Манчестър Юнайтед с 1:0 като гост на \"Олд Трафорд\".Голът вкара Пауло Дибала в 17-ата минута, а голямата звезда на торинци Кристиано Роналдо можеше да удвои в края, но Давид де Хеа отрази удара му. Другата среща в потока противопостави Йънг Бойс и Валенсия в Швейцария, които завършиха 1:1.В двубой от група F английският шампион Манчестър Сити разгроми като гост Шахтьор Донецк с 3:0 и оглави класирането. В другия двубой от групата Лион не успя да надвие Хофенхайм при гостуването си, като допусна късно изравняване за 3:3.Европейският клубен шампион Реал Мадрид постигна победа над аутсайдера Виктория Пилзен с 2:1 на \"Бернабеу\" и оглави класирането в група G. В другия мач от групата Рома разгроми ЦСКА Москва с 3:0 и също събра 6 точки, колкото има и Реал.В двубоите от група Е Байерн Мюнхен удари с 2:0 като гост АЕК в Атина, а Аякс стигна до 1:0 срещу Бенфика у дома.", "date": "2018.10.24", "title": "Ювентус удари Манчестър Юнайтед на \"Олд Трафорд\""}
{"url": "https://offnews.bg/obshtestvo/obiasneniata-na-proektanta-zashto-smeniha-asfalta-s-plochki-pred-sv-690571.html", "text": "Плочите в градинката на \"Св. Седмочисленици\" ще станат едноцветни, до няколко месеца патината на времето ще ги покрие. При избирането им ние сме предвидили и промените, които ще настъпят в бъдеще време. Това заяви за OFFNews арх. Радомира Методиева от архитектурно студио А.Д.А. Тя, заедно с представители на изпълнителите на ремонта на \"Граф Игнатиев\" и зона 2 от Джи Пи Груп и ПСТ Груп, отчетоха пред общински съветници свършеното до момента. Методиева обясни и защо асфалтът в градината на \"Св. Седмочисленици\" - както и на Кристал, се заменя с плочки. Асфалът е тъмна настилка, тя абсорбира слънчевата светлина, в горещите месеци излъчва и неприятна миризма на битум, уточни арх. Методиева. Тя подчерта още, че асфалтът не е дренираща настилка. В градината на Кристал ще бъде възстановена фигурата на момченцето върху чешмата, която е изчезнала преди доста години. Възстановява се бронзовата част на фонтана на площад \"Славейков\", който трябва да заработи отново след края на ремонта.   ", "date": "2018.10.24", "title": "Обясненията на проектанта защо смениха асфалта с плочки пред \"Св. Седмочисленици\""}
{"url": "https://offnews.bg/politika/mareshki-shte-podkrepim-pravitelstvoto-mandatat-triabva-da-se-izkara-690552.html", "text": "Управляващите трябва да излязат пред хората и да кажат, че програмата на правителството и дадените обещания нямат никакво значение и оставането във властта на Валери Симеонов и Красимир Каракачанов е най-важно. Това заяви зам.-председателят на парламента и лидер на „Воля” Веселин Марешки по бТВ. Вчера Каракачанов коментира ситуацията при Патриотите след задочния сблъсък на Симеонов с протестиращите майки така: „Ако изгоним НФСБ от управлението, какво очаква правителството - трябва да разчитаме на Марешки. Съжалявам, но това за мен не е алтернатива”. По повод твърденията, че оставка на Валери Симеонов ще върне БСП и ДПС на власт, лидерът на „Воля” обяви, че Красимир Каракачанов преговаря в момента именно с БСП и ДПС за съставяне на следващото правителство. „Корнелия Нинова си го нарича „Краси”. Някои от редовите депутати от БСП се чудят защо БСП не реагира на тези безчинства”, допълни той.  Въпреки всичко това „Воля” ще гласува днес „против” вота на недоверие, иницииран от БСП. „Този мандат ще се изкара до край – ако не се случи някакъв форсмажор. Хората не припознават алтернативата, няма нужда държавата да минава през хаос”, заяви Марешки и посочи, че даже БСП в момента не е готова да бъде във властта.", "date": "2018.10.24", "title": "Марешки: Ще подкрепим правителството, мандатът трябва да се изкара докрай"}
{"url": "https://offnews.bg/obshtestvo/po-studeno-vreme-idva-s-opasno-silen-viatar-ot-severozapad-690529.html", "text": "Силен вятър ще духа днес в цялата страна и ще започне понижение на температурите. Заради вятъра Националният институт по метеорология и хидрология (НИМХ) предупреждава за опасно време (оранжев код) в 17 области на страната и потенциално опасно (жълт код) - в останалите 11.Минималните температури ще са между 6 и 11 градуса, а максималните - от 17 до 22, в София - 17°.Със значителното усилване на северозападния вятър обаче ще започне да нахлува студен въздух, облачността ще е променлива, след обяд тя ще е по-значителна. На места по преминаващия студен атмосферен фронт ще има превалявания от дъжд, в планините – от сняг. Не се очакват значителни валежи.През нощта срещу четвъртък от северозапад облачността бързо ще намалява, но с рязко застудяване в отделни райони на Предбалкана е възможно да прехвърчи сняг.Над планините ще има променлива, често значителна облачност. На места ще превали дъжд, над 2000 метра – сняг, но до вечерта с очакваното рязко застудяване сняг ще превали и в ниските планински части. Ще духа бурен, по върховете временно ураганен вятър от северозапад. Максималната температура на височина 1200 метра ще бъде около 12°, на 2000 метра – около 3°, но след пладне рязко ще застудява.Над Черноморието облачността ще е променлива, често значителна. Преди обяд ще духа до умерен запад-югозападен вятър. След обяд значително ще се усили северозападният вятър. След пладне и вечерта, по преминаването на студения атмосферен фронт, на места ще превали слаб дъжд. Максимални температури на въздуха и на морската вода е 18°-19°. Вълнението на морето ще бъде 3-4 бала.В четвъртък ще бъде предимно слънчево, но ветровито, с минимални температури между 1° и 6° и максимални – между 9° и 14°.В петък северозападният вятър ще отслабне и ще се ориентира от запад, вечерта - от югозапад; през следващите дни ще бъде слаб до умерен. Ще започне бързо затопляне.До края на седмицата и в началото на следващата ще е предимно слънчево. Над Западна България в неделя-понеделник ще се появи висока облачност, а в югоизточните райони и по Черноморието преди обяд ще има ниска облачност или мъгла. Дневните температури отново ще надхвърлят 20°, на места ще достигат 25°-26°. Минималните също ще се повишат.През нощта срещу вторник вятърът от юг-югозапад ще се усили, облачността ще се увеличи. На места ще превали слаб дъжд. По-късно през деня вятърът ще отслабне, облачността ще намалее.", "date": "2018.10.24", "title": "По-студено време идва с опасно силен вятър от северозапад"}
{"url": "https://offnews.bg/obshtestvo/spirat-vodata-v-chasti-ot-s-iana-i-lozen-690516.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с монтаж на спирателен кран на ул. „Хаджи Димитър“ в с. Лозен се налага спиране на водоподаването от 9:30 до 19:00 ч. на ул. „Могила“, ул. „Свети Спас“, ул. „ул. „Васил Левски“. Във връзка с подмяна на спирателни кранове на ул. „Хубава Яна“ в с. Яна се налага спиране на водоподаването от 9:00 до 21:00 ч. на с. Яна. ", "date": "2018.10.24", "title": "Спират водата в части от с. Яна и Лозен"}
{"url": "https://offnews.bg/obshtestvo/sv-sinod-da-se-pomolim-dnes-za-detcata-s-uvrezhdania-690541.html", "text": "Светият синод определи днешният ден, когато православната църква отбелязва празника на иконата на Св. Богородица \"Всех скорбящих радост\", за Ден на молитва за децата с увреждания.Това съобщиха от синода.В едноименния храм \"Покров Богородичен – Всех скорбящих радост\" в София от 9 ч. ще бъде отслужена литургия, последвана от молебен за децата с увреждания и техните семейства. Храмът се намира зад хотел \"Родина\", близо до Руски паметник. \"Нека всички се помолим заедно за нашите деца\", призовава Светият синод.", "date": "2018.10.24", "title": "Св. синод: Да се помолим днес за децата с увреждания"}
{"url": "https://offnews.bg/politika/deputatite-glasuvat-vota-na-nedoverie-kam-pravitelstvoto-690548.html", "text": "Парламентът ще гласува днес внесения от БСП вот на недоверие към правителството в сектор \"Здравеопазване\". Дебатите се проведоха миналия петък. От БСП атакуваха правителството, че състоянието на сектора е катастрофално. От ГЕРБ заявиха, че левицата не предлага алтернатива и призоваха да не политизират проблемите.От ДПС обявиха, че ще подкрепят вота на недоверие със свои мотиви.ГЕРБ и \"Обединени патриоти\" имат общо 122 депутати, седем от тях от партия Атака. Това е трети вот на недоверие срещу кабинета \"Борисов 3\". Предишните два бяха на тема \"Сигурност\" и \"Корупция\". ", "date": "2018.10.24", "title": "Депутатите гласуват вота на недоверие към правителството"}
{"url": "https://offnews.bg/sviat/virus-ubi-6-detca-v-sasht-690551.html", "text": "Вирус уби шест деца в медицински център за продължителни грижи в Ню Джърси, САЩ. Десетки са заразени, съобщи Би Би Си.Във вторник властите в щата потвърдиха за общо 18 случая на инфектирани с аденовирус сред децата в центъра.Обикновено аденовирусите не причиняват тежки заболявания, но засегнатите деца са били със слаб имунитет, обясняват те.Тече разследване. Все още е неясно как е избухнала заразата.Центърът, който е частна собственост, не приема нови пациенти. В него са настанени тежко болни деца - с увреждания, в кома, деца, които не могат да говорят и ходят.Съчетанието от щама на аденовируса и слабия имунитет е довело до още по-сериозно разпространение на заразата, разясняват от здравното министерство.Според местния новинарски сайт NewJersey.com родителите на пациентите са получили писма, с които са били информирани за избухването на заразата на 18 октомври, но за нея нямаше официално потвърждение до вторник.Какво е аденовирусАденовирусите се разпространяват при близък контакт - като допир до инфектирана повърхност, при ръкостискане, при кашляне. Различните им щамове могат да причинят различни заболявания, включително с обичайните симптоми за настинка, бронхит, пневмония, както и диария. Сериозни усложнения са необичайни, но при хора с отслабена имунна система или вече съществуващи респираторни или сърдечни заболявания има по-голям риск от такива.", "date": "2018.10.24", "title": "Вирус уби 6 деца в САЩ"}
{"url": "https://offnews.bg/ikonomika/poveche-pari-za-sofijskia-universitet-i-tu-sofia-po-malko-za-asen-zl-690520.html", "text": "Увеличение на държавната субсидия за някои университети и намаление за други предвижда проектобюджетът за 2019 година, публикуван от Министерството на финансите. Най-облагодетелстваните от въведения през 2011 г. модел на финансиране ще бъдат Софийският университет и Техническият университет - София. Пак заради него се намалява субсидията за Стопанската академия в Свищов и Университета \"Проф. д-р Асен Златаров\" в Бургас.Промените спрямо миналата година са най-вече в резултат на увеличаването на тежестта на комплексната оценка за качеството на обучение и реализацията през 2019 г., обясни министърът на образованието Красимир Вълчев пред OFFNews.От въвеждането на този модел на финансиране на висшето образование относителният дял на средствата за издръжка на обучението, формиран в резултат на оценка на качеството на обучението и реализацията на пазара на труда, нараства от 2,28% (през 2011 г.) на 55,46% (през 2019 г.), в съответствие със Закона за висшето образование.Така Софийският университет, чиято миналогодишна субсидия беше 58.014 млн. лв., от януари ще разполага с 66.120 млн. При Техническия университет в София увеличението е от 41.327 млн. на 48.946 млн. Субсидията за бургаския \"Проф. д-р Асен Златаров\" се намалява от 4.687 млн. на 4.588 млн. лева. При Стопанската академия в Свищов тя се свива от 4.849 млн. лева на 4.310 млн. лева.Нормативите за издръжка на обучението на един студент, които са различни за различните професионални направления, остават без промяна, с изключение на икономика, администрация и управление и туризъм, където има повишение.Общо сумата за издръжка на обучението на студентите и докторантите се увеличава с 39 млн. лева през 2019 г.Първокурсници'2019От текущата 2018/2019 учебна година се прилага нов механизъм за определяне на броя на приеманите за обучение студенти и докторанти в държавните висши училища на базата на комплексната оценка за качеството на обучението и съответствието му с потребностите на пазара на труда. На тази база през 2019 г. общият брой на студентите, които университетите ще могат да приемат по държавна поръчка се намалява на 150 179 при 153 495 за 2019 г., или с 3 316 средно приравнен брой учащи.Безплатно обучениеИ докато приетите по държавна поръчка ще продължат да плащат такси, има . Става въпрос за специалностите с очакван недостиг на пазара на труда. Мярката цели повишаване на интереса към съответните професии.Тук са предвидени 2 милиона лева по бюджета на МОН.Български диаспориВ тази сума влиза и планирано увеличение на стипендиите на студентите от историческите български диаспори в чужбина, например Молдова и Украйна, които са приети в български държавни висши училища.\"Разбрах с удоволствие, че от 17-18 малцинства в Украйна българското е с най-високи образователни резултати по украински език след украинските деца. То е едно напълно интегрирано малцинство, с което украинската държава няма проблеми, но най-важното е, че те обичат България повече от българските деца и искат да дойдат в България\", коментира министърът.Сега месечната стипендия е 200 лв., а новоприетите студенти от българските диаспори тази есен бяха малко над 1000 души. Новият размер все още се обсъжда.ДокторантиЗа периода 2019-2021 г. са осигурени и 3 млн. лв. годишно за допълнителни стипендии на докторантите, които ще бъдат предоставяни съгласно приетия през 2018 г. диференциран подход съобразно интензивността на научната дейност.Студентски кредитиЗа 2019 г. се предвижда запазването на общия размер на държавната гаранция за новоотпуснати кредити в размер на 50,0 млн. лв. Кредитирането на студенти и докторанти, като част от студентското подпомагане, дава възможност за повишаване на образованието на млади хора, които нямат възможност да осигурят сами средства за такси за обучение и средства за издръжка на обучението си, аргументират се от МОН.От началото на програмата през 2010 г. досега са договорени 20 031 кредита за общо 132,4 млн. лв.", "date": "2018.10.24", "title": "Повече пари за Софийския университет и ТУ-София, по-малко за 'Асен Златаров\" и Стопанската академия"}
