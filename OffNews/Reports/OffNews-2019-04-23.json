{"url": "https://offnews.bg/futbol/lokomotiv-plovdiv-e-parviat-finalist-za-kupata-701889.html", "text": "Отборът на Локомотив Пловдив е първият финалист в турнира за Купата на България. Тази вечер пловдивчани завършиха 0:0 в реванша срещу Септември в София, но успехът с 4:0 в първата среща им беше повече от достатъчен да продължат.Домакините играха с много млади футболисти, като предварително явно бяха отписали шансовете си да продължат. Съперникът на Локо във финала ще бъде излъчен измежду ЦСКА и Ботев Пловдив, които играят утре на \"Българска армия\".Първият мач помежду им завърши с успех 3:2 за Ботев.В лагера на Локо ще стискат палци на градския си съперник, като желанието им е финалът да се превърне в празник на града под тепатата.\"Ботев или ЦСКА? По-добре пловдивско дерби, но и ЦСКА не е лош вариант. Ще им покажем как се играе футбол”, коментира колоритният бос на “смърфовете” Христо Крушарски.", "date": "2019.04.23", "title": "Локомотив Пловдив е първият финалист за Купата"}
{"url": "https://offnews.bg/sviat/ek-se-protivopostavi-na-petrolnite-sanktcii-sreshtu-iran-701875.html", "text": "Европейската комисия разкритикува петролните санкции, които САЩ въведе срещу Иран и всички страни, търгуващи със страната, предават световните агенции.Америка ще наложи санкции на всяка страна, която търгува нефт с Техеран от 2 май насетне, като към момента това засяга Китай, Япония, Италия, Индия, Гърция, Южна Корея, Турция и Тайван.Според Мая Косианчин, говорител на ЕК, решението на Вашингтон ще подкопае договорката за ядрената програма на Иран, от която САЩ се изтеглиха наскоро, но Европа остана. Планът беше подкрепен от Съвета за Сигурност на ООН и е от голяма важност за мира в региона. Засега ЕС ще изпълнява договорките си с азиатската страна, стига тя също да спазва своите.", "date": "2019.04.23", "title": "ЕК се противопостави на петролните санкции срещу Иран"}
{"url": "https://offnews.bg/turizam/chuzhdite-turisti-v-stolitcata-sa-skochili-dvojno-za-10-godini-zaiavi-701869.html", "text": "Броят на чуждестранните туристи в София се е увеличил с 82% през последните 10 години, заяви Йорданка Фандъкова на шестата годишна среща на Националния борд за туризъм.В изказването си тя отбеляза, че тенденцията е трайна и столицата ни се развива устойчиво като туристическа дестинация с ясна визия.„София не е само административният център на България. София е млада столица, но и древен град с хилядолетна история. По своята история тя се нарежда наравно с древните европейски столици Рим и Атина, туристите виждат това“, сподели Фандъкова.През 2016 година столицата ни влезе в топ 3 на европейските градове с най-висок ръст на чуждестранните туристи за периода 2009 г. -2016г.„За мен винаги развитието на София като туристическа дестинация е било един от водещите фактори за развитието на икономиката на града”,  отбеляза Фандъкова.Кметът сподели още, че София има огромен потенциал в развитието си като дестинация за конгресен туризъм, както и за туризъм през уикенда, за което благоприятстват също и нискотарифните полети от много европейски столици.Най-много туристи у нас идват от Германия, Великобритания, Израел и Франция. Според данните за първи път миналата година броят на туристите, посетили столицата ни, надхвърля броя на жителите на града.", "date": "2019.04.23", "title": "Чуждите туристи в столицата са скочили двойно за 10 години, заяви Фандъкова"}
{"url": "https://offnews.bg/obshtestvo/piana-shofiorka-zabi-avtomobila-si-v-stalb-v-sofia-snimki-701865.html", "text": "Пияна шофьорка се вряза в стълб до пешеходна пътека на бул. \"Цар Борис III\" и ул. \"Нишава\", съобщи \"Дарик\".При инцидента няма пострадали.Проверка с дрегер е показала, че тя е имала 3,4 промила алкохол в кръвта си, а по колата са нанесени значителни материални щети.Снимка: БГНЕС", "date": "2019.04.23", "title": "Пияна шофьорка заби автомобила си в стълб в София (снимки)"}
{"url": "https://offnews.bg/obshtestvo/bear-grils-si-plati-globata-za-iziadenite-balgarski-zhabi-701870.html", "text": "Телевизионният авантюрист Беър Грилс си е платил глобата за ядене на български жаби в Рила, съобщиха от НП \"Рила\", цитирани от \"Дарик\".Той е покрил санкциите по два от издадените му три акта за установяване на административни нарушения, които са в размер от 1000 до 10 000 лв. Глобата е наложена във връзка с епизод от предаването на Грилс, озаглавен “Rila mountain Running Wild with Bear Grylls S04E05 Derek Hough 2018“, където около връх Мусала звездата похапна застрашена жаба и е нагазил в Каракашево езеро, което е забранено.Предстои издаване на наказателно постановление от директора на Дирекция „Национален парк Рила“ за неспазване на режимите в парка при заснемането на филма чрез палене на огън на нерегламентирано място в защитената територия.", "date": "2019.04.23", "title": "Беър Грилс си плати глобата за изядените български жаби"}
{"url": "https://offnews.bg/futbol/levski-i-pavel-kolev-sashto-otnesoha-soleni-globi-701866.html", "text": "Дисциплинарната комисия към Българския футболен съюз глоби изпълнителния директор на Левски Павел Колев с 3000 лева за уронване на престижа и създаване на негативизъм към българското съдийство.След дербито от Първа лига срещу ЦСКА през уикенда, което завърши 0:0, \"сините\" отнесоха и още няколко финансови санкции, които са в размер на общо 4300 лева.\"\".", "date": "2019.04.23", "title": "Левски и Павел Колев също отнесоха солени глоби"}
{"url": "https://offnews.bg/futbol/plashtame-mezhdu-12-i-300-leva-za-balgaria-kosovo-701868.html", "text": "Билетите за втората домакинска квалификация на българския национален отбор по футбол вече са в продажба в мрежата на \"Eventim\".\"Лъвовете\" посрещат Косово на 10 юни от 21:45 на националния стадион \"Васил Левски\", а цените на пропуските са както следва:Сектор \"А\" - 40 лв.Сектор \"В\" - 30 лв.Сектори \"Б\" и \"Г\" - 12 лв.ВИП 1 категория - 300 лв.ВИП 2 категория - 100 лв.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (40 лв.) и има право да заведе до три малолетни лица срещу допълнителни 2 лева на пропуск.Напомняме, че родителят или настойникът е длъжен да попълни изискваната от закона декларация за придружител.Билети за мача между България и Косово могат да се закупят от:OMV, Orange Center, Office 1 Superstore, Български пощи, Билетен център на НДК, Каса Арена Армеец, ТЕХНОПОЛИС.", "date": "2019.04.23", "title": "Плащаме между 12 и 300 лева за България - Косово"}
{"url": "https://offnews.bg/temida/mestan-obzhalva-zabranata-za-napuskane-na-stranata-701877.html", "text": "Лютви Местан, лидерът на партия ДОСТ, който уби 6-месечно бебе при катастрофа миналата седмица, обжалва забраната си за напускане на страната, предаде БНР.Той обжалва и паричната си гаранция от 10 000 лева. Предстои Окръжният съд в Кърджали да се произнесе.Той за втори път обжалва паричната си гаранция, след като Окръжният съд веднъж вече я отмени, а прокуратурата я наложи повторно на 19 април.", "date": "2019.04.23", "title": "Местан обжалва забраната за напускане на страната"}
{"url": "https://offnews.bg/temida/prokuraturata-proveriava-3-kashti-na-elena-joncheva-stroeni-s-evropar-701879.html", "text": "Прокуратурата се е самосезирала и е наредила на полицията да провери три къщи за гости на семейството на Елена Йончева, построени с европари, които не се ползват по предназначение, предаде БНР.Проверката е започнала след новинарска публикация, озаглавена \"Семейството на Елена Йончева с три къщи на морето. Усвоени 400 000 лева европари\".В нея се твърди, че Йончева е получила кредит с преференциални условия, получен в следствие на подаване на неверни сведения във връзка със строеж на къщи за гости по Програмата за развитие на селските райони.Властите ще съберат заверени копия от регистри за настанените туристи, от документацията за регистриране и категоризиране на обектите, информация за заплатените туристически данъци за пренощували туристи, справки за постъпилите регистрационни карти за нощували туристи в местното Районно полицейско управление, както и дали вписаните в регистрите гости действително са посетили проверяваните къщи за гости.От ВКП уточняват, че е определен едномесечен срок за извършване на проверката.", "date": "2019.04.23", "title": "Прокуратурата проверява 3 къщи на Елена Йончева, строени с европари"}
{"url": "https://offnews.bg/obshtestvo/ministarat-na-obrazovanieto-niamame-biudzheten-angazhiment-kam-unss-701873.html", "text": "\"Нямаме бюджетен ангажимент в легалния му смисъл - право на разход, гласувано в Закона за бюджета или в постановление на Министерския съвет\", заяви министърът на образованието Красимир Вълчев по повод настояването на  от 2016 г. за строителството и оборудването на нов корпус на университета по Оперативна програма „Региони в растеж“. В противен случай - предупреди УНСС - може да фалираме, тъй като сме пред запор на сметките.Говорихме с проф. Статев , но такива средства в бюджета на Министерството на образованието няма заложени, така че аз не мога да му помогна като ги трансферирам към неговия бюджет - допълни той.Образователният министър цитира твърдение на финансист №1 в държавата Владислав Горанов от негово писмо от 2016 г., че проектът ще бъде дофинансиран, и увери, че този ангажимент все още е валиден.Той посочи, че всъщност МОН има най-малко участие в случая:ПредисториятаЧе има проблем и напрежение стана ясно от отворено писмо от ръководството на УНСС, изпратено тази сутрин.В него се казва дословно:", "date": "2019.04.23", "title": "Министърът на образованието: Нямаме бюджетен ангажимент към УНСС"}
{"url": "https://offnews.bg/kultura/specheli-2-bileta-za-exit-fest-s-igrata-na-offnews-701880.html", "text": " и OFFNews ще дадат възможност на един от вас да спечели два 4-дневни билета за тазгодишното издание на мащабния , който ще се проведе между 4 и 7 юли в Нови Сад, Сърбия.Билетите дават достъп до всички дни на фестивала, но не покриват спането и транспорта. За да ги грабнете, просто отговорете вярно на въпроса по-долу.Кой e хедлайнер на първия ден, 4-и юли, от Exit Fest 2019 в Нови Сад:а) Greta Van Fleetб) Skeptaв) The CureИмате време до 17:00 часа на 1 май. Може да дадете своя отговор като коментар в сайта или под публикацията във Фейсбук. Победителят ще бъде избран на случаен принцип сред отговорилите правилно. Името му ще бъде обявено в сайта, като той/тя ще бъде уведомен по електронната поща, с която се е регистрирал, или по Фейсбук. Ако до 1 седмица след избирането му за победител не можем да се свържем с него, ще бъде избран друг печеливш отново на случаен принцип.", "date": "2019.04.23", "title": "Спечели 2 билета за Exit Fest с играта на OFFNews"}
{"url": "https://offnews.bg/112/nameriha-izostaveno-bebe-do-garata-v-plovdiv-701883.html", "text": "Момченце на около 5-6 месечна видима възраст е намерено изоставено близо до централната гара на Пловдив около 13:50 часа вчера.Пеленачето се е намирало на паркинга на ул. „Д-р Никола Ковачев”  между две коли, като е било оставено шишенце с мляко за него. То е в добро физическо здраве и в момента се намира в Клиника по педиатрия при УМБАЛ “Св. Георги”.Под ръководството на Районна прокуратура – Пловдив продължават действията за установяване на самоличността на бебето и издирване на неговите родители или близки. Образувано е досъдебно производство.Детето е високо 68 сантиметра и има тъмна коса и кафяви очи, като е облечено със син гащеризон от полар.На тел. 032/932-002 в дежурната част на Второ РУ – Пловдив се приемат сигнали от хората, които могат да съдействат на полицията по случая.", "date": "2019.04.23", "title": "Намериха изоставено бебе до гарата в Пловдив"}
{"url": "https://offnews.bg/obshtestvo/rektorat-na-unss-mf-shte-ni-prashta-proverka-uchudvam-se-che-idvat-701882.html", "text": "Всеки може да ни проверява, нека дойдат на проверка. Учудвам се, че идват сега, а не преди година и половина, когато се оказа, че под бъдещия ни учебен корпус се намират централен топлопровод и водопровод, което не беше отразено в документацията на проектантите. Така ректорът на УНСС проф. Стати Статев коментира заявката на Министерството на финансите, че . Тя пък бе направена в отговор на  от ръководството на висшето училище до медиите, в което заявява, че държавата не е спазила ангажимента си за осигуряването на 10,3 милиона лева за строителството и оборудването на новия корпус в Студентски град - София. В писмото се казва още, че в резултат на това УНСС е пред запор на сметките.Реакция на писмото дойде и от МФ, и от министъра на образованието Красимир Вълчев, който заяви, че  и няма как да помогне в случая.30-месечният договор за изграждането на допълнителния корпус е от декември 2016 г. Той е на база спечелен проект по Оперативна програма \"Региони в растеж\". Министерството на финансите трябвало да осигури 7,5 млн. лева съфинансиране чрез МОН - по 2,5 млн. за всяка от трите години 2017-а, 2018-а и 2019-а. Останалите пари до 10,3 млн. лева трябвало да бъдат платени за оборудване. Днес, само няколко месеца преди крайния срок, обектът е на етап груб строеж, изпълнител, който си иска парите и сметка, завишена с 1,2 млн. лева заради наложилото се преместване на топлопровода и водопровода - по думите на проф. Статев. Той се обърнал към медиите, защото многократните му запитвания до институциите не довели до резултат.Днешната позиция на МФ започва с уверението, че \"Министерството на финансите потвърждава вече поетия ангажимент за осигуряване на средства от държавния бюджет в размер до 7,5 млн. лв...\", което проф. Статев коментира с думите, че е трябвало да пише: \"\"Министерството на финансите потвърждава, че не е изпълнило поетия ангажимент да осигури по 2,5 млн. лева в продължение на три години\".За да изпълнят този ангажимент, Финансите поставят условие: средствата от държавния бюджет да бъдат осигурени, \"но едва след усвояване на ресурса по Оперативна програма „Региони в растеж“ и до размера на проекта съгласно основния договор\". Това е абсурдно и против европейските правила - реагира пък проф. Статев. Той няма обяснение за отношението на държавата. \"УНСС е най-голямото държавно висше училище, с над 22 хил. души студентска общност - студенти и докторанти. Това ли е отношението на държавата?\", пита той и допълва, че ако парите не бъдат преведени, може да бъдат изгубени 4,5 млн. лева европейска помощ, с лихвите те ще надхвърлят пет милиона и накрая ще се наложи държавата да плати всичко.По план в новия корпус трябва да има центрове за тестово електронно изпитване плюс още четири етажа с по четири 250-местни аули, зали и кабинети за преподаватели.", "date": "2019.04.23", "title": "Ректорът на УНСС: МФ ще ни праща проверка? Учудвам се, че идват чак сега"}
{"url": "https://offnews.bg/temida/shte-ekstradira-li-balgaria-turski-grazhdanin-ot-kiurdski-proizhod-701876.html", "text": "На 1 март 2019 г. полицията в София задържа турския гражданин от кюрдски произход Илхан Карабаг, който от 3 г. живее в България и е настанен в общежитията на Държавната агенция за бежанците в квартал „Овча купел“. Сега той е заплашен от екстрадиране – Турция е изпратила искане за това поради обвинение в членство в политическа организация, която е забранена в страната. Не е обвинен в каквото и да било друго престъпление освен членството в забранена партия.За случая в редакцията ни сигнализираха от Инициатива за солидарност с мигрантите и против политическите депортации в Турция. Днес Софийският апелативен съд трябваше да потвърди или да отхвърли решението на СГС от 9 април т.г. за екстрадицията на Карабаг. Делото бе отложено за 28 май т.г., като съдът поиска допълнителни документи от турската страна, както и превод на турския наказателен закон. От задържането му до момента Карабаг пребивава в ареста на националната следствена служба и има правото на свиждания само 2 пъти в месеца.В три съдебни дела СГС се е занимавал със съдбата на турския кюрд, на две от тях е присъствал турски дипломат, както и днес в САС. Това, според правозащитниците, е „груб натиск над решенията на българския съд и има пряко влияние върху решението на СГС от 9 април 2019 г. за екстрадицията на Илхан Карабаг“. Тогава тричленен състав с председател Евелина Папазян решава да допусне екстрадицията му в Турция, където трябва да изтърпи присъда от 6 г. и 3 месеца лишаване от свобода, наложена му по дело от юли 2016 г. от Тежък наказателен съд в Бингьол и влязла в сила през януари 2018 г.Турските съдебни власти са изпратили до България документи, според които Карабаг е извършил престъпление през 2010 г., когато се е присъединил към кюрдската терористична организация ПКК на територията на Ирак. Там е преминал през военно и идеологическо обучение, и е действал в два иракски района, а през 2012 г. напуска организацията. През 2015 г. той отново се връща в редиците й „с цел участие в сраженията срещу ПЙД /Кюрдска партия в Сирия/ която е продължение на терористичната организация ПКК и пристигнал в Кобани, а след 3 месеца се предал на органите на реда“.Тук е много важно да се отбележи, че абревиатурата ПЙД, използвана в решението, означава Партия на демократичния съюз /PYD/, която е клон на кюрдската ПКК в Сирия и Ирак. Следователно няма как ПЙД да се сражава срещу партията-майка ПКК или срещу YPG /Отряди за народна защита/. Самият Карабаг твърди, че е воювал срещу Ислямска държава.Според разследването той е влязъл у нас под чужда и фалшива самоличност, през февруари 2017 г. е опитал да напусне страната незаконно и без да е поискал закрила от България. От 15 март 2017 г. мъжът е регистриран в Държавната агенция за бежанците и 4 дни по-късно напуска центъра, остава в неизвестност, и пак прави опит да избяга, вероятно на Запад. За тези опити той изтърпява наказание от общо 8 месеца зад решетките.СГС приема, че „престъплението, за чието осъждане е исканата екстрадиция, е тежко криминално, а не политическо, военно или свързано с такова“. Т.е. членството на Карабаг в признатата за терористична ПКК е неговото криминално деяние. Българският съд смята, че доводите на защитата му за това, че при екстрадирането му в Турция би бил подложен на унизително и нечовешко отношение поради кюрдската си етническа принадлежност, са неоснователни. В изложените в над 8 страници мотиви СГС приема, че искането за екстрадиция следва да бъде уважено. Така делото за съдбата на родения през 1990 г. Илхан Карабаг стига до апелативната инстанция в столицата. На 15 май в Софийския административен съд ще се гледа искането на Карабаг за международна закрила.„Известни са немалобройните случаи от последните няколко години на бърза екстрадиция на турски граждани от различен етнически произход, които, за съжаление, не са прецедент, а по-скоро правило в действията на българската съдебна система. В този смисъл решението на СГС от 9 април за екстрадиция на турския гражданин Илхан Карабаг предоставя реална опасност за него, заплашвайки го с дългогодишно лишаване от свобода в условията на турските затвори“, опасяват се правозащитниците. Според тях мотивите за решението на СГС - че Илхан представлява опасност за живота на други лица са абсурдни. „Все по-засилващият се авторитаризъм в нашата югоизточна съседка хвърля в затворите хиляди кюрди и турци, фабрикувайки обвинения като „терористична дейност“ и „пропаганда на тероризъм“. Това е лесен начин за отстраняване на политическите противници на едноличното управление на Ердоган. А българската държава с лека ръка праща един човешки живот в лапите на турското авторитарно правосъдие и нарушава международните конвенции за закрила на политически преследвани лица“, твърдят в сигнала си до редакцията ни те. И настояват за отмяна на решението на СГС за екстрадиция на Илхан Карабаг, за неговото освобождаване от следствения арест, за да изчака делото си за международна закрила на 15 май на свобода. Освен това те се обявяват против политическите депортации в Турция като цяло.За най-известните случаи на екстрадиции по искания на Турция през годините научаваме само от турските медии. Така беше с обвинения за връзки с Гюлен Абдуллах Бююк, който от септември 2015 г. се укриваше в България, а искането му за политическо убежище у нас бе отхвърлено от нашите власти и бе договорено екстрадирането му. А това стана ясно в деня на предаването му /10 август 2016 г./ на границата при Капитан Андреево-Капъ куле и то първо от изявление на турския външен министър Мевлют Чавушоглу. Там одринските журналисти очакваха събитието, информирани предварително и съответно оборудвани със снимачна техника.На 30 август 2016 г. българските власти предадоха на Турция обявения за кюрдски сепаратист Улаш Къса – живял в Германия, там се присъединил към ПКК, 9 г. участвал в терористични атаки в Северен Ирак, контролиран от Ислямска държава и по-късно по нелегални пътища прехвърлил се в България. Десет дни преди това връчихме на Анкара други двама кюрди.Германският гражданин от кюрдски произход Мехмед Явуз обаче се отърва от екстрадицията, искана от Турция. На 2 септември той и съпругата му Гюлшен кацнаха на летището във Варна с резервация за хотел в Златни пясъци. Явуз бе издирван 9 години от бюрото на Интерпол в Анкара с червена бюлетина заради присъда лишаване от свобода за 6 г. и 3 месеца /същата като тази на Илхан Карабаг/. Обвинението му бе участие в терористичната организация PKK/KONGRA /Конгрес за свобода и демокрация на Кюрдистан, според някои източници е новото име на турския клон на Кюрдската работническа партия/ в Турция. „През 1995 г. исках само да бъдат премахнати забраните върху майчиния ми, кюрдския език и да бъде признато съществуването на етническата ни общност, тази на кюрдите. Бях студент и бях подложен на натиск заради политическите ми възгледи и етническия ми произход – аз съм кюрд и заради това ме арестуваха, понесох изтезания“, каза той в интервю за Дойче веле, докато изтърпяваше мярката си за неотклонение „домашен арест“ в крайморския си хотел. След 40 дни в „златната клетка“ той и съпругата му се завърнаха в Германия.", "date": "2019.04.23", "title": "Ще екстрадира ли България турски гражданин от кюрдски произход"}
{"url": "https://offnews.bg/medii/emil-cholakov-napuska-btv-701884.html", "text": "Едно от най-известните лица на бТВ, водещият на прогнозата за времето Емил Чолаков, напуска телевизията, съобщиха от медията. Оттам не съобщават къде отива да работи той, но отбелязаха, че напуска сферата на медиите, за да се занимава с метеорология.Родом от Гоце Делчев, той е завършил „Метеорология и геофизика“ в Софийския университет, след което се присъединява към екипа на телевизията през 2006 година, където от водещ се издига в ръководител екип „Прогноза за времето“ в bTV Media Group. Той изрази тъгата си, че напуска бТВ и коментира, че е обичал работата си там, но е било време да научи нова професия.„Емил Чолаков винаги е бил е сред най-ценените и уважавани колеги в екипа на bTV, но въпреки че ще липсва както на нас, така и за зрителите, го подкрепяме напълно в желанието му да сбъдне още една своя професионална мечта, свързана с метеорологията. Емо ще остане наш желан гост и приятел, като винаги ще бъде вдъхновение и добър пример за екипа на „Прогнозата за времето“ по bTV“, коментира Венелин Петков, директор „Новини, актуални предавания и спорт“ в bTV Media Group.", "date": "2019.04.23", "title": "Емил Чолаков напуска bTV"}
{"url": "https://offnews.bg/sviat/37-ekzekutirani-za-den-v-sauditska-arabia-izlozhiha-telata-na-dvama-n-701886.html", "text": "37 души са били екзекутирани само за един ден в Саудитска Арабия по обвинения в тероризъм, предаде \"Ал-Джазира\".Две от телата на убитите са били провесени на площада като назидание за няколко часа. Обикновено телата на убитите в страната се излагат за 3 часа между следобедната молитва и молитвите в късния следобед, като отрязаната глава се закача до тялото.Екзекуциите се извършват чрез разстрел или обезглавяване, често публично. Присъдите са изпълнени в столицата Рияд и свещените градове Мека и Медина, както и в централната провинция Касим и източните провинции, дом на шиитското малцинство.Убитите са обвинени в нападение над силите за сигурност и убийството на полицаи и военни, както и в съдружничество с \"вражески организации\" против интересите на страната. Те също са били обвинени в \"приемане на терористични и екстремистки възгледи и формиране на терористични клетки с цел корумпиране и дестабилизиране на силите за сигурност\".Екзекуциите са в следствие на терористичното нападение срещу сграда на полицията в град Зулфи миналата неделя, която бе извършена от привърженици на Ислямска държава. Четиримата нападатели тогава бяха убити, а трима полицаи ранени.Поне 100 души са екзекутирани в Саудитска Арабия от началото на годината. Миналата година Рияд осъди на смърт 149 души, като според \"Амнести Интернешънъл\" само Иран ги води по брой екзекуции.Всеки, намерен за виновен по обвинения, свързани с тероризъм, убийство, изнасилване, въоръжен грабеж и трафик на наркотици, получава смъртна присъда в арабското кралство.", "date": "2019.04.23", "title": "37 екзекутирани за ден в Саудитска Арабия, изложиха телата на двама на площада"}
{"url": "https://offnews.bg/ikonomika/goranov-prashta-finansova-inspektcia-v-unss-701859.html", "text": "Предвижда се възлагане на финансова инспекция от министъра на финансите по проведената от УНСС процедура по Закона за обществените поръчки за строителството на новия корпус на университета. Това съобщиха от Министерството на финасите по повод разпространеното по-рано днес отворено писмо на ръководството на УНСС.От бившия ВИИ \"Карл Маркс\" алармираха, че са изправени пред изпадане в неплатежоспособност заради обещано, но неполучено финансиране от държавата по проекта.От управлявания от проф. Стати Статев ВУЗ настояват да им се осигурят необходимите средства за изпълнение на проекта в размер на 10.3 млн. лв., за да бъде завършен и оборудван учебният корпус.Позицията на ведомството на министър Владислав Горанов обаче е за доста по-различни пари.Към настоящия момент предвидените в проекта средства в размер на 4,5 млн. лв. по ОПРР не са усвоени и считаме, че средства от държавния бюджет следва да бъдат предоставени след пълното усвояване на безвъзмездната финансова помощ, уточняват още от министерството.Чиновниците на Горанов обаче са категорични, че МФ не може да подкрепи направеното искане за допълнителни средства, които са вследствие от сключено допълнително споразумение към основния договор за 1,2 млн. лв. с фирмата-изпълнител „ГВ 2016“ ДЗЗД заради открит топлопровод под строителния парцел след приключване на процедурата, както и за 1,5 млн. лв. за обзавеждане и оборудване на учебните помещения. ", "date": "2019.04.23", "title": "Горанов праща финансова инспекция в УНСС"}
{"url": "https://offnews.bg/zdrave/radev-i-spetcialisti-poiskaha-preosmisliane-na-zdravnia-model-v-strana-701878.html", "text": "Здравеопазването е сред основните приоритети на всяка просперираща държава. Протестните действия на медицинските специалисти и неудовлетвореността на пациентите в България показват, че здравният модел трябва да бъде преосмислен. Това заяви държавният глава Румен Радев на среща с представители на Инициативния комитет, който организира протести в цялата страна с настояване за спешни действия за преодоляване на неравенствата в системата на здравеопазването. „Настоявахме за тази среща, защото имаме доверие в президентската институция и очакваме морална подкрепа“, отбелязаха на срещата представителите на протестиращите медицински сестри, фелдшери, акушерки и физиотерапевти. Според тях настоящият модел на здравеопазване е порочен, защото поставя основен акцент върху активното лечение, а дейностите за профилактика и грижите за долекуване на практика не съществуват. „Здравната система има интерес българинът да е болен, защото пациентите генерират приходи“ – така обобщиха оценката си за здравеопазването в България медицинските специалисти. Те увериха, че протестните им действия не са насочени единствено и само за по-високи заплати, но и за промяна на модела, така че да не са принудени да напускат страната, а да могат да се грижат пълноценно за българските пациенти. Медицинските специалисти споделиха също за натиска, който се упражнява върху тях от страна на работодателите им заради активната позиция в протестните действия. „Настояваме също за промени в Закона за съсловните организации, които да регламентират правото на представителство за всяко съсловие сред медицинските специалисти“, заявиха гостите по време на срещата. По думите на държавния глава Румен Радев е необходимо в центъра на здравната система да бъде поставен човекът и неговото здраве, а не печалбата от болестите на пациента. Президентът заяви подкрепата си за справедливите искания на медицинските специалисти и се ангажира да съдейства за разрешаване на проблемите в рамките на своите правомощия.", "date": "2019.04.23", "title": "Радев и специалисти поискаха преосмисляне на здравния модел в страната"}
{"url": "https://offnews.bg/sviat/mirat-v-libia-se-kazva-haftar-701885.html", "text": "Расте международната подкрепа за либийския генерал Халифа Хафтар. Наскоро и американският президент Доналд Тръмп застана на страната на оспорвания генерал, който от началото на април обсажда столицата Триполи с армията си, съставена от различни въоръжени групировки. Така Тръмп попада в подходяща компания. Неговите най-важни съюзници от Саудитска Арабия и ОАЕ също искат Хафтар със здрава ръка да оглави страната, за да не се стига до намеса на съседите – защото в Судан и в Алжир вече се чуват такива гласове.Франция също ухажва Хафтар, както и Русия, впрочем. В същото време Съветът за сигурност на ООН подкрепя правителството на Сарадж в Триполи и настоява да се сплотят всички сили за намиране на политическо решение.Но ако броят на страните, които залагат на военно решение с генерал Хафтар, продължи да нараства, политическото разрешаване на конфликта ще се превърне в химера.От своя страна хората в Триполи обаче едва ли ще се предадат толкова лесно и бързо.Коментарът на Райнер Херман от Frankfurter Allgemeine Zeitung е публикуван в .", "date": "2019.04.23", "title": "Мирът в Либия се казва Хафтар?"}
{"url": "https://offnews.bg/futbol/zdravi-bitki-za-zona-shampionska-liga-prez-tazi-sedmitca-701846.html", "text": "Мачовете през тази седмица ще дадат много отговори във футболните първенства. По традиция в края на сезона в английската Висша лига битката за челните места е ожесточена. Интересното е, че Ливърпул ще се надява Манчестър Юнайтед, който приема градския съперник Сити и това изглежда последна възможност до края на сезона, където \"гражданите\" на Пеп Гуардиола могат да изпуснат точки. И подобна развръзка ще остави всичко в ръцете на мърсисайдци, които в петък ще търсят повече от задължителна победа срещу Хъдърсфийлд.В италианската Серия А ни очаква дербито Интер – Ювентус. \"Бианконерите\" вече спечелиха осмата си поредна титла и е интересно дали \"нерадзурите\" ще направят шпалир насред стадион \"Джузепе Меаца\". В първенството на Ботуша остава гатанката кой ще се класира в зона Шампионска лига в края на сезона. Пет отбора са разделяни от едва 4 точки. Драматичната развръзка в Италия можете да .Из българските терени най-любопитната среща е от 1/2-финалите за Купата на България. В сряда ЦСКА приема Ботев Пловдив, като \"канарчетата\" има преднина от 3:2 след първата среща. Няколко дни по-късно двата отбора отново са съперници, но в Първа лига, къдети Черно море приема Лудогорец, а Левски е домакин на Берое.В испанската Ла Лига сякаш всичко е подредено. Барселона води с 9 точки на втория Атлетико Мадрид и се нуждае само от две победи, за да станат шампиони за втора поредна година. Днес каталунците играят с Алавес и при победа ще дръпнат с 12 точки на \"дюшекчиите\", които излизат срещу Валенсия в сряда. При евентуален успех за \"прилепите\", първото място е в кърпа вързано за Барса. Срещите от испанското първенство можете да гледате на живо в .", "date": "2019.04.23", "title": "Здрави битки за зона Шампионска лига през тази седмица"}
{"url": "https://offnews.bg/temida/obviniha-petima-za-danachni-izmami-za-milioni-levove-701848.html", "text": "Специализираната прокуратура привлече към наказателна отговорност четири лица за участие в организирана престъпна група за данъчни престъпления, съобщиха от държавното обвинение.Пети участник в групата е извън България, предстои обвиненията срещу него да му бъдат предявени след неговото издирване и връщане в страната.До момента е установено, че от 2014 г. до април 2019 г. групата е ощетила бюджета с поне 8 860 057 лева чрез избягване плащането на корпоративен данък и ДДС. Механизмът на престъпната дейност е включвал регистриране на офшорни фирми и търговски дружества в Гърция на името на подставени лица, контролирани от групата, деклариране на несъществуващи вътрешно-общностни доставки на спортни стоки, както и продажби на спортни стоки чрез интернет платформа, които не са били отчитани.Групата е неутрализирана на 17 април 2019 г. при специализирана полицейска операция на ГДБОП под надзора на Специализираната прокуратура. Извършени са претърсвания в жилища, в счетоводна къща и етаж от офис сграда. Иззетиса документи, компютри, печати на фирми, банкови карти, мобилни телефони.На участниците в групата са повдигнати обвинения. На четириматата задържани по време на операцията (за срок до 24 часа по Закона за МВР) са определени парични гаранции в различен размер - 100 000 лв, 50 000 лв. и 20 000 лв.", "date": "2019.04.23", "title": "Обвиниха петима за данъчни измами за милиони левове"}
{"url": "https://offnews.bg/politika/vnesoha-nad-5500-podpisa-v-tcik-za-ivancheva-701849.html", "text": "Над 5500 подписа внесоха поддръжниците на Десислава Иванчева в ЦИК, за да я регистрират като кандидат за евродепутат. Подписите са събрани не само в София, но и в много градове от страната, заяви Ростислава Желязкова, която дойде в сградата на Централната избирателна комисия с тримесечното си бебе. Ще искаме от съда полиграф, обяви пък Петър Кържилов. Вече има и фирма, която да осигури детектора на лъжата, за да се убеди цялата страна в невинността на Иванчева. Тя и бившата й заместничката Биляна Петрова са осъдени на първа инстанция за поискан подкуп съответно на 20 и 15 години затвор и в момента са в женския затвор в Сливен.Иванчева днес или утре ще бъде преместена в София, за да отиде на процедури за ин витро оплождане, за да си има един ден и тя дете, съобщи Кърджилов. ", "date": "2019.04.23", "title": "Внесоха над 5500 подписа в ЦИК за Иванчева"}
{"url": "https://offnews.bg/obshtestvo/ombudsmanat-poluchi-naj-visokia-statut-na-oon-za-pravozashtitna-organi-701845.html", "text": "Омбудсманът Мая Манолова организира среща на партньорски граждански и неправителствени организации по повод акредитирането на институцията с възможно най-високия статут „А“ на ООН за правозащитен орган. Полученият статут е доказателство, че националният омбудсман работи в пълно съответствие с изискванията на Парижките принципи на ООН за правозащитните организации, посочват от пресслужбата на институцията.Чрез него омбудсманът получава възможността да участва и да изразява позиция в заседанията на всички комитети по правата на човека на ООН, както и в Съвета по правата на човека.", "date": "2019.04.23", "title": "Омбудсманът получи най-високия статут на ООН за правозащитна организация"}
{"url": "https://offnews.bg/sviat/velikiat-hertcog-na-liuksemburg-zhan-pochina-na-98-g-701851.html", "text": "Великият херцог на Люксембург Жан почина на 98-годишна възраст. Той бе държавен глава на Люксембург от 1964 г. до 2000 г., когато абдикира в полза на сина си Анри. \"Смного скръб оповестявам за кончината на любимия ми баща\", се казва в комюнике на сегашния Великхерцог на Люксембург, 64-годишният Анри. \"Кончината му е голяма загуба за Великото херцогство и Европа\", написа в Туитър председателят наЕвропейската комисия, люксембургският политик Жан-Клод Юнкер.Великият херцог на Люксембург Жан е роден на 5 януари 1921 г. Той е син на Великата херцогиня на Люксембург Шарлот и принц Феликс Бурбон-Пармски. През 1953 г се оженва за белгийската принцеса Жозефин-Шарлот, двамата имат пет деца. ", "date": "2019.04.23", "title": "Великият херцог на Люксембург Жан почина на 98 г."}
{"url": "https://offnews.bg/obshtestvo/4500-detca-shte-uchastvat-v-sastezanieto-pazim-ezika-si-organiziran-701847.html", "text": "4500 деца от училища в 27 области премериха сили в първия кръг на националното състезание по правопис \"Пазим езика си\" на 20 април. Конкурсът, който се превръща в традиционен, е организиран от гражданското сдружение \"Живата вода на България\", регистрирано от съпругата на президента Десислава Радева.Ученици от V и VI клас от цялата страна имаха възможност да се съревновават с връстниците си, като покажат знания за езиковите норми и синонимното богатство на родната реч. Включиха се деца от всички области на страната, с изключение на област Силистра. Най-много участници имаше от областите Бургас, София и Пловдив.\"Радостно е, че толкова много деца пожелаха да участват в състезанието. Както казвахме по време на кампанията по записването - \"Пазим езика си\" е за всички, не само за отличници. Имаше ученици, чиито училища отказваха да участват. Съумяхме да не ги разочароваме. Пренасочвахме ги към други училища в населеното място. Защото всяко дете е важно. Особено в нашия случай, когато искаме да ги насърчим да пазят, да съхраняват, да се грижат за българския език. За да ни има като българи\", коментира Радева.Резултатите от първия тур ще бъдат публикувани на 7 май на сайта на \"Живата вода на България\" - .Вторият кръг ще се проведе в СУ \"Св. Климент Охридски\" на 11 май и за него ще се класират първите седем деца от всяка възрастова група. Тогава проверката на знанията ще се извърши на място пред родители, учители и гости от експертно жури с председател проф. Владимир Атанасов от Факултета по славянски филологии в СУ „Св. Климент Охридски“.Сред посланиците на каузата са писатели, поети, журналисти, актьори и музиканти като Алек Попов, Драгомир Симеонов, Маргарита Петкова, Веселина Седларска, Любен Дилов-син, Александър Секулов, Михаил Билалов, Бойка Велкова, Елена Петрова, Йоанна Темелкова, група \"СкандаУ\", Дарин Маджаров от платформата Уча.се, Айше Сали (БНТ) и Софи Маринова.Стремежът на инициаторите е да се насърчи създаването на трайни умения у учениците за правоговор и правопис на книжовен език, както и фокусиране на общественото внимание към все по-ширещата се неграмотност и масово използване на чуждици.Зад \"Пазим езика си 2019\" застанаха всички университети в България, в които се изучава специалността \"Българска филология\", и Българската академия на науките (БАН). Логистичен партньор е Министерството на образованието и науката.", "date": "2019.04.23", "title": "4500 деца ще участват в състезанието \"Пазим езика си\", организирано от Десислава Радева"}
{"url": "https://offnews.bg/ikonomika/borisov-gotov-na-bas-magistrala-hemus-shte-vdigne-bvp-pone-s-10-20-701843.html", "text": "Според премиера Бойко Борисов брутният вътрешен продукт (БВП) на страната ще нарасне с поне 10-20%, след като автомагистрала Хемус бъде завършена. Това прогнозира той на инспекцията на строящия се участък между Ябланица и Боаза, който е близо 10 км. \"Строителството ѝ започна в края на март м. г. и се финансира със средства от националния бюджет. Работата по нея напредва и е напълно реалистично да е готова през есента, около половин година по-рано от предвиденото\", коментира построеното Борисов.\"Чували сме всякакви глупости за АМ \"Хемус\" - въобще няма проекти, никой никога не е мислил да прави \"Хемус\". Аз съм убеден, че с построяването на \"Хемус\" БВП на страната ще се вдигне с поне 10-20%. За това мога да се обзаложа\", коментира още премиерът. Днес започна и поетапното изграждане на участъка между Боаза и връзката с път I-5 Русе-Велико Търново. По думите на Борисов до края на 2022 г. магистралата ще подмине Плевен.  \"След това изпълняваме и другите проекти, за да вържем и Търговище, там където Плевен ще излезе\", заяви още той.", "date": "2019.04.23", "title": "Борисов готов на бас: Магистрала Хемус ще вдигне БВП поне с 10-20%"}
{"url": "https://offnews.bg/ikonomika/ne-e-majtap-unss-zaplashen-ot-falit-701852.html", "text": "Най-големият университет в България, УНСС, е заплашен от фалит, алармираха от ВУЗ-а в отворено писмо до медиите.Причината е обещано, но неполучено финансиране на строителството на нов учебен корпус.В писмото се посочва още, че е необходимо финансирането да се осигури в най-кратки срокове, за да се удължи срокът на проекта.Пълният текст на писмото може да се види ", "date": "2019.04.23", "title": "Не е майтап: УНСС заплашен от фалит"}
{"url": "https://offnews.bg/sviat/kralitcata-pokani-tramp-v-anglia-prez-iuni-701872.html", "text": "Кралицата на Великобритания е поканила президента на САЩ да я посети между 3 и 5 юни.Доналд Тръмп и съпругата му Мелания ще посетят Елизабет II за втори път, след като кацна на острова през юли 2018 г.", "date": "2019.04.23", "title": "Кралицата покани Тръмп в Англия през юни"}
{"url": "https://offnews.bg/tenis/nadal-imam-poveche-problemi-otkolkoto-mi-se-iska-701850.html", "text": "Бившият световен номер 1 в мъжкия тенис Рафаел Надал ще се опита да забрави по възможно най-бързи начин болезнената загуба от Фабио Фонини на полуфиналите в турира от сериите Мастърс 1000 в Монте Карло. Матадора се надява да се представи силно в надпреварата в Барселона. Той ще се изправи срещу Леонардо Майер, а в неговата част от схемата са Доминик Тийм и Стефанос Циципас. Надал ще търси тази седмица първа титла за сезона и общо 12-та от турнира в каталунската столица.\"Изиграх един от най-слабите си мачове на клей. Това е истината. Не мога да го скрия. Не виждам смисъл да отричам. Това се случи.В Монте Карло направих крачка напред спрямо предната седмица. Пропуснах добра възможност да стартирам сезона по фантастичен начин. Но ще има и следваща. Настоящият турнир е много специален.Вярно е, че не съм спечелил титла, но достигнах финал в Австралия, полуфинал в Индиън Уелс и Монте Карло. Не е толкова лоша година щом съм трети в ATP Race. Имам обаче повече проблеми, отколкото ми се иска.Нужно е да намеря себе си. В последните 18 месеца имах много спадове и неща, които не са свързани с тениса. А щом това се случи, е трудно да намериш своя ритъм.Щом обаче нещата влязат в правилната посока, всичко се забравя. Надявам се да играя добре. Ако не тук, то поне в Мадрид, Рим и на Ролан Гарос\", каза Надал.", "date": "2019.04.23", "title": "Надал: Имам повече проблеми, отколкото ми се иска"}
{"url": "https://offnews.bg/sviat/idil-poe-otgovornost-za-atentata-v-shri-lanka-no-maj-poslagva-701861.html", "text": "Терористичната група ИДИЛ пое отговорността за бомбените атаки в Шри Ланка, които убиха над 320 души на Великден, но не предоставиха никакви доказателства за това, предадоха световните агенции.\"Извършителите на нападението, при което бяха взети на прицел християни в Шри Ланка онзи ден, са бойци на \"Ислямска държава\", заяви групировката в съобщение, публикувано от официалната й агенция \"Амак\".ИДИЛ не представи никакви снимки или видеозаписи, които да показват атентатори да ѝ се вричат във вярност. През последните месеци \"Ислямска държава\" загуби всичките си територии, които контролираше в Ирак и Сирия.Терористите и преди са правили редица неподкрепени с доказателства твърдения за поемане на отговорност, отбелязва АП.Властите в Шри Ланка обвиняват местна ислямска екстремистка групировка за атентатите в неделя.Полицията е арестувала 40 заподозрени, включително шофьор на микробус, за който се смята, че е използван от атентаторите самоубийци и собственик на къща, в която са живели някои от камикадзетата.", "date": "2019.04.23", "title": "ИДИЛ пое отговорност за атентата в Шри Ланка, но май послъгва"}
{"url": "https://offnews.bg/gimnastika/kalejn-patuva-v-baku-vmesto-vladinova-vizhte-koga-igraiat-gratciite-n-701853.html", "text": "Боряна Калейн ще замени Невяна Владинова на Световната купа по художествена гимнастика в азербайджанската столица Баку. Така страната ни ще бъде представена от Катрин Тасева, Боряна Калейн и ансамбъл жени.Очертава се турнирът да бъде едно мини Европейско или Световно първенство като напомняме, че големите състезания в този град тепърва предстоят.На 26.04. (петък) Боряна е с номер 6 в поток А и започва с топка , Катрин Тасева е в поток В с номер 2 и също започва с топка в съчетанието с 5 топки България е с номер 21.На 27.04. (събота) - Боряна Калейн е с номер 19 в поток А и започва с лента, Катрин Тасева е с номер 15 в поток В и стартира с бухалки. Ансамбълът е с номер 6 в смесеното съчетание.", "date": "2019.04.23", "title": "Калейн пътува в Баку вместо Владинова, вижте кога играят грациите ни"}
{"url": "https://offnews.bg/analizi-i-komentari/novata-sdelka-za-chez-zaplashva-natcionalnata-sigurnost-701856.html", "text": "Новата сделка за ЧЕЗ заплашва националната сигурност.Новината за покупка на ЧЕЗ от \"Еврохолд\" се посреща с необяснимо мълчание. А тази сделка поставя още повече и по-сериозни въпроси от сделката с г-жа Гинка Върбакова:1) Според съобщението на Еврохолд, финансирането е от \"западни банки\", а според пресата в Чехия - от руската външнотърговска банка - ВТБ;2) Еврохолд няма НИКАКЪВ опит в управлението на енергийни активи;Да припомним - ВТБ, според авторитетни западни медии свързвана с руската мафия и тайните служби, е замесена във ВСИЧКИ тежки скандали в България през последното десетилетие - КТБ, БТК, Булгартабак...Въпросът ми към управляващите, и особено към ДАНС и КЕВР е прост - ще допуснете ли ЧЕЗ да попадне в същите ръце, в които попаднаха БТК и Булгартабак? Ще допуснете ли ЧЕЗ да последва съдбата на КТБ?И изобщо... давате ли си сметка какво правите?Б. ред. - Мнението на водача на листата на Демократична България за евроизборите Радан Кънев е от профила му във фейсбук.", "date": "2019.04.23", "title": "Новата сделка за ЧЕЗ заплашва националната сигурност"}
{"url": "https://offnews.bg/futbol/liubo-penev-za-macha-s-botev-plovdiv-izostavame-s-edin-gol-no-az-ne-701857.html", "text": "Треньорът на ЦСКА Любослав Пенев e категоричен, че \"червените\" ще спечелят реванша срещу Ботев Пловдив. \"Армейците\" загубиха с 2:3 на Коматево и в сряда ще търсят задължителна победа. \"\", каза Пенев.Двубоят между ЦСКА и Ботев Пловдив е в сряда (24 април) от 19:00 часа на стадион \"Българска армия\".", "date": "2019.04.23", "title": "Любо Пенев за мача с Ботев Пловдив: Изоставаме с един гол, но аз не се притеснявам (видео)"}
{"url": "https://offnews.bg/obshtestvo/belezhnik-2019-ot-2-88-do-3-31-se-e-povishila-godishnata-otcenka-na-d-701858.html", "text": "Осмото по ред издание на годишния доклад „Бележник 2019: Какъв е средният успех на държавата в грижата за децата?“ беше представено днес в София и в още седем града в страната.Докладът се изработва от Национална мрежа за децата – обединение на 152 граждански организации от цялата страна, които работят за и с деца и семейства. Той прави преглед на основните политики, насочени към благосъстоянието на децата в България. Автори са 30 експерти, които ежедневно са на терен и работят директно с деца и семейства в цяла България. За трета поредна година докладът включва и мнението на над 460 деца, млади хора, родители и професионалисти.Целта е да разберем какъв е животът на децата, на техните родители и как се справят професионалистите, чиято роля е да ги подкрепят – учители, здравни и социални работници и др. Така, заедно с експертната гледна точка, се показват и впечатленията, нагласите и очакванията на обикновените хора. Без претенции за представителност и изчерпателност, в края на 2018 и началото на 2019 г., участниците във 31 фокус групи и онлайн анкета, споделиха факти за своя живот и мненията си за публичните услуги в областта на здравеопазването, образованието, правосъдието и семейството.Тази година двата доклада – този с оценките на експертите, и този, с мнението на децата, родителите и професионалистите – са представени в една обща книжка. Тя включва и автентични мнения на деца, набрани чрез допитвания, проведени от младежи от Национален Юрочайлд форум - България (НЕФ) и от децата в младежка мрежа \"Мегафон\".За първи път през 2019 г. Бележникът има нов формат и модел в представянето на напредъка в политиките за деца. Избраните теми и включените подтеми се стремят да обхванат в пълнота правата на децата и оценяват всички аспекти на детското благосъстояние. Гарантирането на детските права е представено в 8 ключови теми:Бележник 2019 отбелязва лек напредък в грижите за децата, който се отразява и в по-високата обща оценка на държавата. Тази година тя е Среден 3,31 - което е най-високата оценка до момента през осемте години, в които се изработва докладът.„Въпреки възходящия резултат, общата оценка е все пак Среден и напредъкът е незадоволителен, което в много голяма степен се дължи на некоординираните усилия на институциите и работата на парче що се касае до политиките за децата и семействата“, коментира Георги Богданов, изпълнителен директор на Национална мрежа за децата. „През 2018 г. по-голямата част промените, които бяха реализирани, се извършиха под натиска на родителски организации и на структури на гражданското общество. Затова, в „Бележник 2019“ извеждаме като водеща тема ситуацията с гарантирането на правата на децата с увреждания“, допълни Богданов.Миналата година държавата получи най-ниската оценка от момента на изготвяне на доклада – Среден 2,88.Представянето на Бележник беше направено едновременно освен в София и в още седем града – Варна, Шумен, Враца, Стара Загора, Перник, Пазарджик и Сливен с участието на организации, част от Мрежа за децата и представители на институциите, местната власт, родителски групи и медиите.По време на събитието бе показано и видео с мнението на деца от младежка мрежа „Мегафон“, които отправиха препоръки към министрите на здравеопазването, образованието, правосъдието и труда и социалната политика. Те също така написаха лични послания към министрите в истински „Ученически книжки“. Тези бележници, попълнени от децата, ще бъдат връчени на съответните министри, с които Национална мрежа за децата поиска срещи, за да представи годишния доклад Бележник 2019.", "date": "2019.04.23", "title": "Бележник 2019: от 2,88 до 3,31 се е повишила годишната оценка на държавата за грижите ѝ към децата"}
{"url": "https://offnews.bg/politika/radev-pozdravi-zelenskij-shte-vi-podkrepiame-po-proevropejskia-pat-na-701832.html", "text": "Държавният глава Румен Радев изпрати поздравителен адрес на Володимир Зеленский по повод победата му на изборите за президент на Украйна, съобщават от \"Дондуков\" 2.Той допълва, че България ще продължи неизменно да подкрепя проевропейския път на развитие на Украйна.Българският президент изразява увереност за развитие на традиционното приятелство и ползотворното сътрудничество между двете страни, изградено на основата на историческа, културна и религиозна близост, на споделени ценности и взаимно разбирателство.", "date": "2019.04.23", "title": "Радев поздрави Зеленский: Ще ви подкрепяме по проевропейския път на Украйна"}
{"url": "https://offnews.bg/obshtestvo/d-r-lilova-glasat-na-detcata-e-vazhen-701855.html", "text": "\"Гласът на децата е важен и колкото повече слушаме децата, толкова по-прав ще бъде нашият път\", с тези думи председателят на Държавната агенция за закрила на детето – д-р Елеонора Лилова откри Конференция на тема „Политиките за деца – проблеми, решения, чужд опит“, организирана от Българското училище за политика „Димитър Паница\", по проект „Гласът на българските деца“, с подкрепата на Фондация ОУК. Социалните предизвикателства са изключително големи. Въпреки икономическия подем на България има неравномерно разпределение на доходите, подчерта д-р Лилова. Българите живеят повече във виртуалния свят. На първо място сме в Европа по използване на социалните мрежи, но децата днес се чувстват все по-самотни. Именно детската самота и социалните неравенства са в основата на стратегическия документ, разработен от експерти от 9 министерства (МТСП, МЗ, МОН, МП, МВР, МВнР, МК, ММС, МФ), АСП, НОИ, Националната комисия за борба с трафика на хора, Националния съвет по наркотичните вещества, Националния статистически институт, Централната комисия за борба срещу противообществените прояви на малолетните и непълнолетните, Националното сдружение на общините в България и 12 НПО, членове на най-големия консултативен орган - Националния съвет за закрила на детето в България.Според Конституцията – семейството, майчинството и детето са под закрила на държавата, но голяма част от обществото не познават нормативите в България и се опитват да наложат ново правило – а именно, да няма правила, допълни д-р Лилова.Развитие на компетентностите на децата и родителите, развитие на потенциала на всяко дете, както и на потенциала на всички специалисти, които работят с деца са сред основните цели на стратегическия документ.На Конференцията бе представен и Анализ на политиките за деца в четири области: Образование, Здравеопазване, Правосъдие и Социална закрила. Анализът е изготвен от експерта по работа с деца и семейства Ивайло Миланов, на базата на направени анализи за шестте административни региона на България.Според него, общо 22,8% от децата в България или всяко четвърто-пето дете у нас расте без родител или без двама родители. Най-силно засегнатият от емиграцията регион е Северозападният. Там поне единият родител на 43,8% от децата е в чужбина. На второ място са два статистически региона –Североизточен и Югозападен. Там поне единият родител на около една четвърт от децата е зад граница. На следващо място са два региона – Северен централен и Южен централен.Отчуждението между деца и родители води до противообществени прояви, употреба на алкохол и наркотици, агресия , затруднени междуличностни контакти, нарушена комуникация, трудности в процеса на социализация, липса на самоконтрол, склонност към импулсивност или изолация.Според изследването, въпреки намаляващата безработица, огромната част от Северозападна България продължава да държи първенството по брой хора без работа. Безработица над 5% се наблюдава във всички Северозападни областни центрове както и в градовете Разград, Силистра и Търговище.В образованието тенденцията в национален мащаб през последните две години е отпадащите деца да се увеличават. Заминаване в чужбина е най-честата посочвана причина за напускането на класните стаи на учениците от първи до четвърти клас(3504 деца) и от пети до осми клас (3328 деца). Следват семейните причини, които са в основата за отпадане от училище на 2251 деца от първи до четвърти клас и 2944 ученици от пети до осми клас.Опитът на Европа с решаването на проблемите на децата сподели образователният експерт Марияна Георгиева, докторант по педагогическа и възрастова психология на Великотърновския университет и на университета „Стефан Цвайг” в Залцбург.Ключов елемент за справяне с отпадането от училище е грамотността, каза Георгиева. В Германия, например, съществуват така наречените датс класове. В тях децата учат докато развият достатъчно езикови умения, за да влязат в подготовката по предмети. В Австрия пък има интернационални училища, в които учителите имат голяма свобода в избора на програма, докато ограмотят децата. За разлика от България в Германия не се гледа с лошо око на деца, които повтарят първи или втори клас. Дава се възможност по този начин да наваксат базови умения, вместо малчуганите да изостанат и да напуснат училище. За вече отпаднали ученици, хора над 18 г. без средно образование, има училища „Втори шанс”.Д-р Джейн Муита, представител на УНИЦЕФ в България, акцентира върху възможностите за подкрепа на държавата и местните власти в реформите в системата за грижа за деца и деинституционализацията.За политиките на децата на местно и национално ниво, предизвикателствата и решенията опит споделиха столичният омбудсман Лилия Христова и кметът на Враца Калин Каменов.", "date": "2019.04.23", "title": "Д-р Лилова: Гласът на децата е важен"}
{"url": "https://offnews.bg/politika/neposlushnite-vnasiat-podpisite-v-podkrepa-na-desislava-ivancheva-za-e-701819.html", "text": "Инициативният комитет \"Непослушните\" внася днес в ЦИК подписката в подкрепа на кандидатурата на Десислава Иванчева за независим кандидат за евродепутат. Кандидатурата на Десислава Иванчева за изборите за Европарламента ще бъде мощен знак към Европа за пробитата правосъдна система в България. Брутално нарушени бяха човешките права на единствения граждански непартиен кмет на столичен район, избран от близо 29 000 гласоподаватели, пишат от ИК на страницата на Иванчева във фейсбук. Отстраненията кмет на Младост Десислава Иванчева, бившият зам.-кмет Биляна Петрова и предишен управник на района - Петко Дюлгеров, бяха осъдени за поискан подкуп, съответно на 20, 15 и 12 години на първа инстанция. Двете жени бяха задържани в съдебната зала веднага след края на заседанието и откарани в Сливенския затвор. Дюлгеров е под домашен арест. ", "date": "2019.04.23", "title": "Непослушните внасят подписите в подкрепа на Десислава Иванчева за евродепутат"}
{"url": "https://offnews.bg/politika/stefan-tafrov-shte-rabotia-balgaria-da-e-na-masata-s-resheniata-a-ne-701821.html", "text": "Всеки от кандидатите в общата листа на \"Демократична България\" работи за преференции. Това заяви дипломатът Стефан Тафров, втори в листата на \"Да, България\", \"Демократи за силна България\" и \"Зелено движение\" за европейските избори, по БНТ. Между различните партии в обединението има добър диалог, подчерта Тафров. \"Аз съм член на Управленската алтернатива на Демократична България, което е нещо като \"правителство в сянка\". Там отговарям за външните работи. Мога да ви кажа, че ежеседмичните заседания на тази Управленска алтернатива са едни от най-приятните моменти за мен в седмицата, защото на тях не просто взимаме отношение към случващото се в страната, а изготвяме политики и предлагаме истинска управленска алтернатива на партиите на статуквото - БСП, ГЕРБ, ДПС.\" Тези три партии Тафров посочи като конкурент на \"Демократична България\".\"В дипломацията е важно една страна да бъде около масата, на която се взимат решенията. Ако не е около масата, е в менюто. Моята задача в Европейския парламент ще е България да не бъде в менюто\", така обобщи приоритетите си Тафров и допълни, че липсата на доверие към страната ни е основен проблем в тази връзка. Вторият в листата на \"Демократична България\" след Радан Кънев заяви готовност да работи заедно с другите евродепутати по важни въпроси за България.Стефан Тафров обяви, че \"Демократична България\" ще се яви заедно и на местните избори през есента.", "date": "2019.04.23", "title": "Стефан Тафров: Ще работя България да е на масата с решенията, а не в менюто"}
{"url": "https://offnews.bg/futbol/dinko-dermendzhiev-e-v-tezhko-sastoianie-701854.html", "text": "Футболната легенда на Ботев Пловдив Динко Дерменджиев е в тежко здравословно състояние, съобщава \"Пловдив Прес\".Участникът на три световни първенства (1962, 1966, 1970) е на изкуствено дишане, а лекарите от МБАЛ \"Свети Георги\" правят всичко възможно за възстановяването му.\"Динко Дерменджиев е в тежко, но стабилно състояние. На апаратна вентилация е. Настанен е в Клиниката по анестезиология и интензивно лечение\", съобщиха от пресцентъра на Университетската болница \"Свети Георги\" пред \"Plovdiv24.bg\".Легендарният футболист от доста време има здравословни оплаквания. Със стеснение на гърлото, със сърцето (преди няколко години му сложиха стент) и с дробовете.Припомняме, че преди около месец Чико бе хоспитализиран по спешност, след като по време на раздумка с приятели внезапно се почувствал зле.", "date": "2019.04.23", "title": "Динко Дерменджиев е в тежко състояние"}
{"url": "https://offnews.bg/sviat/nova-ira-poe-otgovornost-za-ubijstvoto-na-lajra-makkij-701820.html", "text": "В писмо до белфастки вестник организацията \"Нова ИРА\" поема отговорност за убийството на журналистката Лайра Маккий, съобщи ДПА.Бунтовническата групировка изказва \"дълбоки и искрени извинения\" на роднините и близките на Маккий, простреляна смъртоносно в четвъртък вечерта в Лондондери.\"Нова ИРА\" не признава споразумението от Разпети петък 1998 г., което прекрати трийсетгодишната сектантска вражда в Северна Ирландия, отнела живота на над 3600 човека. Бунтовниците се борят за обединена Ирландия, припомни ДПА.", "date": "2019.04.23", "title": "Нова ИРА пое отговорност за убийството на Лайра Маккий"}
{"url": "https://offnews.bg/futbol/mari-stoilov-otpisa-levski-za-titlata-701835.html", "text": "Бившият треньор на Левски Станимир Стоилов говори пред vesti.kz за преминаването на Еркебулан Сейдахмет на \"Герена\", както и за шансовете на \"сините\" да спечелят нещо през този сезон. \"Сините\" отпаднаха рано за Купата и се борят единствено за титлата, но шансовете им са илюзорни, което отчита и специалистът от Хасково.\"Мисля, че решението на Еркебулан да премине в Левски е добро. Липсваше му игрова практика в УФА. Директорът и треньорът на Левски ми звъняха и ме питаха за него преди да го вземат. Казах им мнението си. Мисля, че знаете какво е, след като му се доверих в националния отбор, когато беше на 18 години. Има добро бъдеще.Казах му, че времето в УФА само си минава и той трябва да вземе решение, защото няма да е вечно млад. Мисля, че намери добро място за развитие. Понрави се в първия си мач като титуляр. Знам, че бе готов само на 60-70% от максималните си възможности. Необходимо е още да работи. За съжаление получи лека травма. Надявам се, че ще се докаже в Левски. Това ще е добра реклама и за казахстанския футбол. Главното е да е здрав. Ако е такъв, до месец-два ще е в оптимална форма.В момента периодът в Левски е сложен. Смени се собственикът, прави се нов отбор. Ако всичко е наред, той ще може да помогне на тима. За него е важно да тренира, играе и показва силен футбол. ЦСКА загуби точки от Левски и сега Лудогорец е абсолютен фаворит за титлата. Левски няма шансове. Ще бъде трети. Борбата за титлата ще е между ЦСКА и Лудогорец.Не обичам да давам съвети. Склонен съм за даден футболист, но само ако ме попитат. Съветите ми често остават неразбрани\", заяви Стоилов.", "date": "2019.04.23", "title": "Мъри Стоилов отписа Левски за титлата"}
{"url": "https://offnews.bg/kultura/preporachvame-vi-piesata-sashtiat-den-699688.html", "text": "„Същият ден“ е черна гротеска за абсурда и повтарящите се исторически грешки, в които са замесени клоуни, едновременно невинни и виновни. Те са част от силата, която желае добро, но често създава зло.Пиесата е страшна и смешна приказка без край за всекидневното усилие да бъдеш човек в нечовешки условия. Действието се развива 30 години след 1989. Героите са дядо и внук, пътуващи по вече построения плавателен канал, който свързва София с Черно море. Те снабдяват отново живите 86 български лагера и разказват за раждането на новия режим, за тайните му и явни проявления. Историята им прелива в скандал между онези, които са отговорни за това повторение. Публиката се превръща в свидетел на травма и рана, която се е отворила на различни места по света през миналия и настоящия век.", "date": "2019.04.23", "title": "Препоръчваме ви: Пиесата 'Същият ден'"}
{"url": "https://offnews.bg/politika/listata-na-koalitcia-pat-na-mladite-za-evropejskite-izbori-palen-sp-701824.html", "text": "Коалиция „Път на младите“, която участва на европейските избори с регистрацията на ПП НДСВ и ПП \"Новото време\", регистрира листата си в ЦИК. Публикуваме я в пълен състав:1.Румен Георгиев Чолаков2.Никола Андреев Апостолов3.Цветелина Цветанова Панчелиева4.Цветелина Георгиева Кузманова5.Теодор Драгомиров Кралев6.Любослава Божидарова Кирилова7.Данко Радославов Калапиш8.Димитър Дианов Георгиев9.Петър Георгиев Ангов10.Ана Иван Вилфан11.Лъчезар Цветанов Ценков12.Кристина Валентинова Велкова13.Антония Иванова Ненчева14.Владислав Христов Йотов15.Димитър Николов Христов16.Антон Христов Марчев17.Пламен Даниславов Трифонов", "date": "2019.04.23", "title": "Листата на коалиция 'Път на младите' за европейските избори (пълен списък)"}
{"url": "https://offnews.bg/politika/lista-na-koalitcia-za-balgaria-abv-za-evropejskite-izbori-palen-spi-701834.html", "text": "Публикуваме пълния списък на кандидатската листа на коалиция „Коалиция за България“ (АБВ) за изборите за Европейски парламент:1. Боян Любомиров Дуранкев2. Пламена Пламенова Заячка3. Георги Недков Кючуков4. Александрина Георгиeва Костадинова-Славева5. Радан Василев Мирянов6. Камелия Димчева Стаматова-Йовчева7. Красен Димитров Димитров8. Калина Найденова Найденова9. Боян Борисов Киров10. Емил Светославов Стоименов11. Георги Светломиров Петров12. Антон Боянов Коджабашев13. Георги Костадинов Илчев14. Димитър Петров Петров15. Иван Петков Педев16. Любомира Ганчева Ганчева17. Румен Йорданов Петков", "date": "2019.04.23", "title": "Листа на Коалиция за България (АБВ) за европейските избори (пълен списък)"}
{"url": "https://offnews.bg/112/pozhar-v-plovdivsko-uchilishte-tazi-sutrin-701823.html", "text": "Пожар е избухнал рано тази сутрин в пловдивското училище \"Св. Климент Охридски\" в квартал \"Кючук Париж\", съобщиха от полицията.Сигналът за инцидента е получен малко преди 7 ч., няма пострадали. В учебното заведение не е имало деца. Пламъците са потушени бързо от пристигналите на мястото пожарникари, щетите не са големи.По първоначални данни причината за пожара е климатик в класна стая, който се е възпламенил. Днес в училището няма да има учебни занятия. Ще бъдат извършени огледи, за да се установи причината за пожара.", "date": "2019.04.23", "title": "Пожар в пловдивско училище тази сутрин"}
{"url": "https://offnews.bg/futbol/stoichkov-i-berbatov-pochetoha-pametta-na-bezinski-701838.html", "text": "Двамата най-известни по света бивши футболисти на ЦСКА Христо Стоичков и Димитър Бербатов почетоха паметта на бившия защитник на \"червения\" клуб Красимир Безински, който почина в неделя на 57-годишна възраст след продължителна битка с рака.Камата и Бербо изразиха мъката си от загубата с публикации в социалните мрежи.\"Бате Краси, приятелю, почивай в мир. Болката е много голяма\", написа Камата. Именно той привлече Безински за свой помощник, докато беше национален селекционер на България.Бербатов също беше емоционален: \"Ти беше голям, бат Краси! Почивай в мир!\".В кариерата си на футболист Безински достига с екипа на \"червените\" на два полуфинала от европейските клубни турнири - за Купата на европейските шампиони (1982 г. срещу Байерн Мюнхен) и за Купата на носителите на национални купи (1989 г. срещу Барселона).", "date": "2019.04.23", "title": "Стоичков и Бербатов почетоха паметта на Безински"}
{"url": "https://offnews.bg/zimni/hokeistite-ni-gaziat-s-12-2-701833.html", "text": "Националите по хокей на лед записаха гръмка победа над Pепублика Южна Африка с 12:2 (7:1, 1:1, 4:0) на старта на световното първенство в Дивизия 3, което се провежда в София.Нашите момчета вкараха без никакво напрежение 12 гола, пропуснаха само 2 в своята врата, и решиха изхода от двубоя още до края на първата част. За нашите с 5 точни попадения се отличи Мирослав Василев, а по 2 добавиха Иван Ходулов, Алексей Йотов и Станислав Мухачов. Един гол е на сметката на Ангел Джоров за 11:2 в края на мача. Българският вратар Димитър Димитров спаси 20 удара.Днес воденият от словашкия треньор Роберт Калебер отбор на България излиза в изключително важен мач срещу отбора на Турция, като срещата е от 20 часа в Зимния дворец на спорта при свободен вход.В другите два мача от първия кръг Турция загуби от Люксембург с 2:3 (0:1, 1:0, 1:2), а Туркменистан отстъпи пред Тайван с 4:5 след продължение (0:0, 3:0, 1:4, 0:1).", "date": "2019.04.23", "title": "Хокеистите ни газят с 12:2"}
{"url": "https://offnews.bg/zvezdi/britanskiat-printc-lui-praznuva-parvi-rozhden-den-snimki-701831.html", "text": "Най-малкият син на британския престолонаследник принц Уилям - Луи - навършва 1 годинка днес.По повод празника майката на принц Луи - херцогинята на Кеймбридж Катрин публикува направени от нея снимки на момченцето.Катрин е заснела малкия Луи в резиденцията на кралица Елизабет II в Норфолк. Принц Луи е пети наследник на трона. Сестра му Шарлот ще навърши 4 години на 2 май, а по-големият им брат Джордж става на 6 на 22 юли.", "date": "2019.04.23", "title": "Британският принц Луи празнува първи рожден ден (снимки)"}
{"url": "https://offnews.bg/politika/lista-na-partia-priaka-demokratcia-za-evropejskite-izbori-701841.html", "text": "Публикуваме кандидатската листа на партия ПРЯКА ДЕМОКРАЦИЯ за изборите за Европейски парламент:1. Петър Николаев Клисаров2. Борис Цочев Цанков", "date": "2019.04.23", "title": "Листа на партия \"Пряка демокрация\" за европейските избори"}
{"url": "https://offnews.bg/analizi-i-komentari/notr-dam-i-izbiratelnata-ni-maka-701802.html", "text": "Седмица след злополучния инцидент, при който изгоря покривът на парижката катедрала Нотр Дам, страстите вече се уталожиха и е време за по-широк поглед над случилото се и неговото значение.За щастие, станалото не е толкова тежко и непоправимо, колкото се стори на медиите и обществото първоначално. Подобни масивни сгради са оцелели векове наред, защото са строени с камък, който не може да бъде съсипан от един пожар. Освен напълно унищожения покрив, стените, основите, витражите и дори интериорът са непокътнати и катедралата ще възвърне предишния си блясък скоро.Страданието на ближнияАко може да бъде извлечена полза от трагедията обаче, тя би била да се замислим върху страданието на много по-злощастните народи и култури от нашата, които нямат възможността да съберат 800 милиона евро дарения за ден, за да вдигнат на крак животите и страните си.Докато западният свят гледаше с ужас изгарянето на покрива на Нашата дама, както гласи преводът на името на катедралата, медийната и обществена реакция засенчиха отзвука на почти всяка друга културна и хуманитарна трагедия, разиграла се през последните години в Либия, Йемен, Афганистан, Сирия, Ирак и Палестина. ? Помните ли ? ? ? ? Помните ли музеите, библиотеките и джамиите на ? Помните ли десетките разрушени църкви в Сирия?Вече са само спомен. И те бяха каменни, също като Нашата дама, но ги вдигнаха във въздуха с експлозиви. Да си помогнем самиНяма как да не бъде отбелязана добронамерената, но леко комична помощ, която България реши да даде на измъчения френски народ. Започнахме да събираме пари.  помощ на Париж. Стара Загора също събира пари от закуски. Бойко Борисов обяви, че , за да се погрижат за Нашата дама. Все още не е сигурно дали това последното не беше заплаха, в случай че Макрон не оттегли пакета „Мобилност“.“Sacré bleu! Добре, че беше България, иначе Нотр Дам беше загубена”, сигурно е реагирал президентът на Франция, слисан от могъщата подкрепа, която малката Балканска държава изпраща. Камериерката във Версай дори споделя, че се обмисля пред парижката катедрала да бъдат издигнати  и Борисов. Единият реставрирал Нотр Дам преди 200 години, другият сега.Само че за изгорелите покриви на Тютюневите складове в Пловдив и Царските конюшни в София не се намериха пари за общински дарения и реставратори. Нито за стотиците къщи-паметници на културата и църкви из цялата страна, които се рушат дори в момента. Ние обаче сме космополити. Не ни интересуват посредствени балкански постройчици. Нотр Дам е със световна културна и архитектурна важност. Нищо, че повечето от нас знаят за съществуването ѝ благодарение само на Виктор Юго. Освен Борисов, който сигурно е гледал филмчето на „Дисни“, защото със сигурност във „Винету“ за катедрали не се говори.Да си извадим поукаБез съмнение, изгарянето на покрива на Нотр Дам е тъжна новина. На практика обаче всичко е документирано и от архитектурна гледна точка ще бъде възстановено по начина, който е бил преди пожара. А може и по по-добър. Емоционалните щети са доста по-големи, поне на пръв поглед. Милиони хора приеха изгарянето на катедралата за знак. За прокоба. , пишат някои журналисти, които е спорно дали са журналисти. Казаха, че е изгоряла частица от европейската и световната култура и душа.А какво изгоря от световната и европейска култура и душа в Близкия изток и Северна Африка? Европа е Йерусалим. Европа е Дамаск. Европа е Багдад. Европа е Бейрут. Европа е Кайро. Който си мисли, че корените на нашата цивилизация не започват и не завършват там, няма елементарни познания по история.Естествено е, че емоционално българите и останалите западни народи в момента сме по-обвързани с Франция отколкото с  азиатски страни или дори със собствената си родина (за този провинциален комплекс ще се говори друг път). Затова реагирахме много по-остро на атентата срещу „Шарли Ебдо“, отколкото на поголовните и ежедневните убийства, изнасилвания и продажба в робство на йезидите и християните в Сирия и Ирак. Реагирахме на пожара в Нотр Дам много по-остро, отколкото когато  насред неговата любима Палмира (паметник на културата на ЮНЕСКО), след което я взриви.Все пак би било хубаво, ако обзелите ни чувства покрай случилото се в Париж се трансформират в рационални действия и мислене, вместо да си останат сурова емоция. Ако пожарът в Нотр Дам ни накара да обърнем взор към своите собствени проблеми в културното наследство, а сетне да отправим поглед и към тези, които страдат много повече и по-незаслужено от нас.Защото „Когато човек вникне в изкуството на съзерцанието, той може да проследи духа на епохата и характера на краля дори и само от мандалото на една врата“ – Виктор Юго, „Парижката Света Богородица“.", "date": "2019.04.23", "title": "Нотр Дам и избирателната ни мъка"}
{"url": "https://offnews.bg/dw/za-vlastta-i-za-standartite-koito-j-pozvoliavame-701817.html", "text": "Когато лидерът на управляващата партия ГЕРБ и министър-председател Бойко Борисов казва, че те (ГЕРБ - бел. а.) са наложили стандарта „виновните да си подават оставката“, той е прав. Наистина има такъв стандарт. Доказателство са поредицата оставки от първото до настоящото му трето правителство.Когато ДПС за втори път слага депутата си в националния парламент Делян Пеевски в листата за европейски избори, това също е стандарт. Случи се и при лидера на Движението за права и свободи Лютви Местан, и при сегашния председател на партията Мустафа Карадайъ. Стандарт е и неизменното му избиране за народен представител от 41-ия парламент насам.Когато БСП казва, че тръгва за победа на европейските избори и за предсрочни парламентарни избори, това също е стандарт - политическата цел на всяка опозиция, а БСП е такава от дълго време, е да вземе властта. Този път социалистите включват като приоритет „битката за справедливост“ - и това вече е нестандартно. Но се вписва в стандарта, разкрит от Бисмарк, че най-много се лъже по време на война, избори и след лов.Зад стандарта с оставките се крие липсата на присъди, зад стандартната поредна номинация на Пеевски - институционализирано задкулисие, зад стандартния призив на БСП - нагон за власт под мантрата за справедливост.„Стандартът, който позволяваме, е стандартът, който приемаме“. Ще чуете това правило на курсове по мениджмънт, коучинг или от социални антрополози. Тоест - онова, което позволяваме на политиците с действията и бездействията си, ни дава право да вършим същото. Когато някои от тях крещят в пленарна зала и в ефира на големи медии, използват език на омразата, обиждат определени етнически групи и политически конкуренти, държат се агресивно на обществени места - и това минава безнаказано, част от обществото прави същото, на пътя, у дома, в междуличностните и междуобщностни отношения.В рекламираната „Визия за България“ на съдебната реформа е отделена едва половин страница. БСП обещава да работи за: „повишаване на бързината на досъдебното производство; повишаване ефективността и качеството на наказателния процес, за гарантиране на обективността му и за отстраняване на възможностите за неговото затрудняване и забавяне; регулиране натовареността на съдиите, като гаранция за по-добър съдебен процес“. Наред с това казват, че ще създадат „инструментариум и гаранции за независимост на магистратите и за недопускане на натиск и влияние от страна на политически и корпоративни интереси“, а „основен критерий за кариерно развитие на магистратите да бъде броят на отменените актове“.От изявлението на лидера на БСП Корнелия Нинова при представянето на кандидатите за евродепутати, се разбра, че надеждите, които има за българското правосъдие, са свързани с европейската прокуратура. „... Европа може да помогне на българското правосъдие, ако изградим силна, независима и подчинена единствено на върховенството на закона европейска прокуратура“. Същата позиция бе изразена в края на ноември м.г. от лидерите на партии от Вишеградската група, в това число и Нинова. Само че европейската прокуратура засега е в проект и дори да заработи през 2021 г., ще се занимава със злоупотреби с евросредства - престъпления срещу бюджета на ЕС като измами, корупция, изпиране на пари или сериозни трансгранични измами с ДДС. Какво предлага БСП - дотогава да чакаме европейската прокуратура или да си почистим преди това?Впрочем, Корнелия Нинова призова и за сваляне на „правителството на ГЕРБ и „Обединени патриоти“, подкрепяни от ДПС“. Това значи ли, че ДПС, съюзник на социалистите в няколко управления, е в графата „противници“? Но тъй като познаваме и стандарта на двойните стандарти, в последваща ситуация могат пак да си колаборират. Ако позволим.Стандартът на симулативните действияБорисов говори за „оставки на виновните“, но също така и как му идва да вземе „един чук и където има тераси, покриви, да ги счупя и да приключваме“. В типичния си стил той се опитва да смали „Апартаментгейт“, който в действителност не опира до недекларирани тераси, а до много по-сериозни проблеми - за функционалната несъстоятелност на институции като КПКОНПИ, която не е проверила съвестно имуществените декларации на публичните фигури; за политическия подбор, който позволява издигане на хора, чиито имотни сделки на твърде ниски цени будят съмнения за корупция. Европейската комисия (ЕК) също видя проблема като проблем, не като тераса. Потвърди го първият заместник-председател на ЕК Франс Тимерманс след среща с главния прокурор Сотир Цацаров в Брюксел. Тимерманс, който е и кандидат на Партията на европейските социалисти (ПЕС) за председател на бъдещата Комисия, заяви миналата седмица, че има основания случаят да бъде следен отблизо.Но в България властта налага стандарта на симулативните действия, когато са засегнати интересите ѝ - същият стандарт, утвърдил и модела „Пеевски“.Гражданското общество попречи на позиционирането на Пеевски като шеф на Държавна агенция Национална сигурност (ДАНС) през 2013 г. Но не успя да спре последователното „изпиране“ (по израза на Полина Паунова от „Свободна Европа“) на имиджа му, извършено от политици, държавни и съдебни институции, пред широко затворените очи на управляващите, начело със самия Борисов. Така той не е съмнително забогатял, не е бил свързан с Корпоративна търговска банка (КТБ0, не го е предложил Сергей Станишев за шеф на ДАНС, не е приключил „Булгартабак“, а „Булгартабак“ не е бил замесен в контрабанда на цигари и т.н.Никоя от парламентарно представените политически сили не говори за този модел. И това също вече е стандарт. Тогава как да вярваме на супергероите от „Позитано“ 20 в тяхната битка за справедливост?Б. ред - Статията е от ", "date": "2019.04.23", "title": "За властта - и за стандартите, които й позволяваме"}
{"url": "https://offnews.bg/futbol/tcska-e-pred-razdiala-sas-zashtitnik-donesal-3-tochki-na-levski-701840.html", "text": "Защитникът на ЦСКА Стивън Перейра е тотално отписан от треньора Любослав Пенев и ще напусне през лятото, пише \"Тема спорт\".Националът на Кабо Верде си вкара автогол в предишното дерби с Левски, като по този начин донесе победата на \"сините\" с 1:0.Оттогава Перейра няма минута за \"червените\". Той е попадал само три пъти в групата. Защитникът не е бил сред 18-те вече в 5 поредни мача.Стивън има едва 8 срещи в Първа лига през този сезон. Той бе ползван като централен защитник, десен и ляв бек.", "date": "2019.04.23", "title": "ЦСКА е пред раздяла със защитник, донесъл 3 точки на Левски"}
{"url": "https://offnews.bg/politika/evgenia-baneva-e-kandidat-za-evrodeputat-vodi-listata-na-bno-701837.html", "text": "Задържаната в ареста Евгения Банева - съпруга на бизнесмена Николай Банев, се кандидатира за евродепутат. Тя е водач на листата на Българско национално обединение (БНО) с председател Георги Георгиев.Листата от 6-има кандидати бе регистрирана в ЦИК в състав:1. Евгения Златева Банева2. Динко Петров Велев3. Николай Василев Шарков4. Александър Александров Георгиев5. Георги Иванов Георгиев6. Владимир Николов Живков", "date": "2019.04.23", "title": "Евгения Банева е кандидат за евродепутат, води листата на БНО"}
{"url": "https://offnews.bg/obshtestvo/veliki-vtornik-e-den-za-smirenie-isus-razkazva-pritchata-za-10-devitc-701789.html", "text": "Днес е Велики вторник, вторият ден от Страстната седмица. Според църковния канон денят е отреден за смирение.На Велики вторник Христос проповядва в храма и дава своите последни нравствени наставления.На този ден Христос разказал притчата за десетте девици - пет мъдри и пет неразумни. Мъдрите имали чисти светилници и свещен елей, а неразумните - само чисти светилници. Така само първите пет били готови за идването на Спасителя.Според народните традиции първите три дни от Страстната седмица – понеделник, вторник и сряда, са определени за почистването на къщата, за миене и къпане на децата. Този ритуал има пречистващ характер и се прави за здраве. На Велики вторник момите ходят за \"мълчана \" вода. Това е прясна вода, донесена от три извора. През цялото време, докато се носи, не трябва да се проговоря. Вярвало се е, че така водата остава \"чиста\" и затова притежава тайнствена сила. Слагали я на скрито място и я използвали за лекуване на болести.", "date": "2019.04.23", "title": "Велики вторник е ден за смирение, Исус разказва притчата за 10 девици"}
{"url": "https://offnews.bg/obshtestvo/vremeto-dnes-oblachno-sas-slabi-prevaliavania-701818.html", "text": "Днес над цялата страна облачността ще е предимно значителна. Главно в западната половина от страната ще превали дъжд, показва прогнозата за времето на НИМХ. Ще продължи да духа слаб до умерен вятър от изток-югоизток. Минималните температури ще са между 3° и 8°, а максималните - между 15° и 20°.Над Черноморието ще има значителна облачност. Ще духа слаб до умерен предимно източен вятър. Максимални температури на въздуха: 13-16°. Температурата на морската вода е 11-12°. Вълнението на морето ще е около 2 бала. Атмосферното налягане ще се повишава и ще е по-високо от средното за месеца.Над планините облачността ще е значителна и на места, главно в масивите от Западна България ще превали дъжд, над 1800 метра – слаб сняг. Ще духа до умерен южен вятър, който след обяд по най-високите части ще се ориентира от югозапад и ще се усили. Максимална температура на височина 1200 метра около 9°, на 2000 метра – около 2°.", "date": "2019.04.23", "title": "Времето днес: Облачно със слаби превалявания"}
{"url": "https://offnews.bg/obshtestvo/niama-da-ima-voda-na-tri-mesta-v-stolitcata-701787.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. 514 в кв. „Христо Ботев“ налага спиране на водоподаването от 9:30 до 17:00 ч. на ул. 511, ул. „Георги Спасов“, ул. „Мими Балканска“.Във връзка с подмяна на пожарен хидрант на ул. „Васил Левски“ в с. Мрамор се налага спиране на водоподаването от 9:30 до 15:30 ч. на ул. „Васил Левски“ от ул. „Захари Стоянов“ до ул. „Мраморен рид“.Монтаж на пожарен хидрант на ул. „Раковска“ в с. Балша налага спиране на водоподаването от 9:00 до 19:00 ч. на ул. „Средорек“ , ул. „Раковска“.", "date": "2019.04.23", "title": "Няма да има вода на три места в столицата"}
{"url": "https://offnews.bg/politika/dbg-niama-da-uchastva-na-evroizborite-shte-se-gotviat-za-kmetskite-701839.html", "text": "Основаната от бившия ни еврокомисар Меглена Кунева партия \"Движение България на гражданите\" няма да участват на изборите за Европейски парламент. Това обявиха от извънпарламентарната политическа сила в изявление до медиите.\"Движение България на гражданите\" отказва да участва в поредната братоубийствена битка между десни партии на предстоящите Европейски избори, заявяват от ДБГ и подчертават, че през изминалите 6 месеца са провели задълбочени преговори с представители на всички партии от автентичното център-дясно пространство.Според тях на предстоящите Европейски избори българската десница ще се яви разделена – едната част в съюз с ГЕРБ, другата - в тактическа коалиция, а третата - самостоятелно.Нито един от тези 3 формата няма силите или желанието да спре популизма и да разбие корупционния модел на управление в държавата. Докато продължават деструктивните действия и битките за надмощие вдясно, демократичните хора винаги ще губят войната за България, посочват още от ДБГ.От партията посочват и че през следващите месеци ще работят усилено за подготовката на партията за явяване на местните избори през есента на 2019 г. На тях те щели да участват с всички сили в борбата за събаряне на феодалните крепости на ГЕРБ и БСП в българските общини.", "date": "2019.04.23", "title": "ДБГ няма да участва на евроизборите, ще се готвят за кметските"}
{"url": "https://offnews.bg/temida/i-saprugata-na-bivsh-ministar-e-sred-obvinenite-za-tragediata-kraj-svo-701844.html", "text": "Съпруга на бивш регионален министър е сред обвинените за катастрофата край Своге.Стела Попниколова е едно от длъжностните лица, които според прокуратурата са причинили по непредпазливост, заедно с водача на автобуса, смъртта на 20 души, съобщи бТВ.Обвиненията на Попниколова са предявени вчера сутринта. Тя се е явила в Националното следствие без адвокат.Попниколова е съпруга на бившия служебен регионален министър Спас Попниколов.Жената е привлечена в качеството й на директор на Дирекцията, водила проекта за ремонт на пътя.Прецезирано обвинение днес е било предявено и на шофьора на автобуса Григор Григоров.", "date": "2019.04.23", "title": "И съпругата на бивш министър е сред обвинените за трагедията край Своге"}
{"url": "https://offnews.bg/snukar/senzatcia-v-krusibal-amatior-izhvarli-raketata-ot-svetovnoto-po-snuka-701860.html", "text": "Шокиращите резултати продължават да валят с пълна сила! Суперзвездата Рони О’Съливан бе изхвърлен от световното първенство по снукър в шефийлдския театър \"Крусибъл\", след като загуби от аматьора Джеймс Кейхил с 8:10 фрейма.Аутсайдерът сътвори немислимото по време на днешната втора сесия, която започна при аванс от 5:4 за Кейхил. Той изобщо не се смути от откриващия фрейм на своя съперник и отговори с три последователни партии, за да поведе сензационно с 8:5.Двамата играчи стигнаха до халф-сенчъри брейк, който за О'Съливан беше осми. Той обаче сбърка розова топка, когато беше на път да разчисти масата и по този начин даде шанс на Кейхил отново да поведе в резултата – 9:8.Ракетата поведе с 42 точки в следващата част, но направи детински фаул. При най-важното разчистване в живота си Кейхил запази здрави нерви, разчисти до розова включително и взриви навярно най-голямата бомба в новата история на снукъра.Така Джеймс стана първият аматьор в историята, който се класира за основната фаза на първенството на планетата, а за подвига си в квалификациите заслужи професионална тур карта за следващите два сезона.", "date": "2019.04.23", "title": "Сензация в Крусибъл! Аматьор изхвърли Ракетата от световното по снукър (видео)"}
{"url": "https://offnews.bg/obshtestvo/balgarski-orazheen-targovetc-kupi-naj-skapoto-imenie-v-bevarli-hils-701842.html", "text": "Българин стои зад най-скъпата имотна сделка на годината в холивудския квартал Бевърли хилс, съобщи американското списание \"Варайъти\".Става въпрос за голямо имение, което е принадлежало и на актрисата Джоди Фостър. То е закупено от Христо Йорданов Христов за 34,6 милиона долара.Според списаниетo е очевидно, че новият купувач е чужденец. Медията е стигнала до името на Христов, като посочва, че то съвпада с това на търговец на оръжия от България, а може и да става въпрос за негов съименник. Не е ясно дали това е директният купувач или негов представител. Имотът е бил купен чрез дружество, свързано с Христо Христов.Първоначално имотът е предложен на пазара за 55 милиона, а сделката в крайна сметка е сключена за 20 милиона по-малко.Къщата разполага със седем спални и над 1300 кв. м площ, а дворът е 3,5 дка.Скъпите имотни сделки остават дълбоко завоалирани след скандала \"Панама пейпърс\", коментира във връзка с продажбата \"Варайъти\".Имението е построено от бивш израелски военен на има Гала Ашер, който впоследствие става строителен предприемач. Съдружник му е бизнесмен от Далас на име Барнас, който се занимава с производство на очила. Преди това на същото място има по-скромна къща, чийто собственик в продължение на 6 години е била актрисата Джоди Фостър. Тя искала да я събори и да построи нова, но плановете ѝ не се състояли по неизвестна причина. Фостър така и не се нанесла и продала имота на семейството от Далас.", "date": "2019.04.23", "title": "Български 'оръжеен търговец' купи най-скъпото имение в Бевърли хилс"}
{"url": "https://offnews.bg/obshtestvo/bhk-sastoianieto-na-choveshkite-prava-v-balgaria-se-vloshi-prez-2018-701862.html", "text": "Според Българския хелзинкски комитет състоянието на правата на човека в България се е влошило през 2018 г. Като най-проблемни области организацията отбелязва насилието срещу жени, безконтролното подслушване и тайното следене на граждани, нехуманните условия в центровете за психична грижа и правата на ЛГБТИ хората.Според  в страната се наблюдава безпрецедентно нисък институционален капацитет за работа по подобряване състоянието на правата на човека, целенасочено развитие на политическия дискурс в националистическа и ксенофобска пропаганда, и липса на адекватен отпор от страна на съдебната власт на противоречащите на принципите на правовата държава действия от страна на институции, организации и отделни личности.По думите на БХК това е логично развитие на тенденцията, формирана през предходните две години с включването на националистически формации в управлението на страната и цялостен завой в посока отричане на базисни човешки права от представителите на водещите политически формации.Според тях благодарение на ангажимента на България като председател на Съвета на Европейския съюз през първата половина на 2018 г., в този период не са били реализирани сериозни негативни изменения в законодателството. През втората половина на годината обаче те отбелязват редица негативни тенденции.Сред сферите, в които определени права бяха активно ограничени или уязвени през 2018 г. от законодателната и/или съдебната практика, са насилието срещу жени, безконтролното подслушване и тайното следене на граждани, както и правата на ЛГБТИ хората. Международни институции осъдиха остро състоянието на институциите за хора с психични разстройства; страната ни за пореден път получи предупреждение заради влошаващото се състояние на правата на малцинствата.Ето и основните акценти от доклада:Независимост на съдебната властГодината започна и завърши със законодателна дейност по Закона за противодействие на корупцията и за отнемане на незаконно придобитото имущество (ЗПКОНПИ), който на практика създаде безотчетен орган с права да разследва хора с широк кръг повдигнати обвинения, без задължението това разследване да бъде обвързано с доказване на вина. Законово изменение в Закона за ДАНС създаде възможност за безконтролно тайно следене на граждани и организации. Поредица от спорни кадрови решения пък превърна Бюрото за контрол на СРС във фасадна институция, от която на практика не се очаква да защитава правата на гражданите, а да работи в услуга на репресивния апарат.  Свобода на медиите Годината беше белязана от поредица публични опити за сплашване на журналисти от национални медии и директна саморазправа с техни колеги от по-малки издания от страна на представители на институции и политически партии. На този фон през ноември почти без дебати беше приет Закона за задължителното депозиране на печатни и други произведения и за обявяване на разпространителите и доставчиците на медийни услуги, станал известен като \"медийния закон на Пеевски\", а в началото на 2019 г. парламентът прие поправките в Закона за защита на личните данни. И двата нормативни акта създават свръхрегулация и възможност за ограничаване на свободното разпространение на информация и целенасочено преследване.Права на жените През юли 2018 г. българският Конституционен съд създаде прецедент с решението си да обяви Конвенцията на Съвета на Европа за превенция и борба с насилието над жени и домашното насилие (т.нар. Истанбулска конвенция) за противоконституционна, и с това да затрудни значително борбата с насилието срещу жени и домашното насилие. През годината беше отчетен и повишен брой убийства на жени, които могат да бъдат класифицирани като фемицид. В същото време предложените в края на годината промени в Наказателния кодекс с цел подобряване на защитата от домашно насилие са непълни и не се очаква да изпълнят поставените цели. Жените остават приоритетно засегнати от неравенства в заплащането, социално изключване, ограничен достъп на здравно неосигурените до здравеопазване и почти изцяло потърпевши от проблеми като трафика на хора и ранните бракове.Права на хората с психични разстройства Тежките условия за лечение, рехабилитация и социална подкрепа на хората с психични разстройства привлякоха вниманието  на Комитета на ООН за правата на хората с увреждания, Комитета на Съвета на Европа за предотвратяване на изтезанията, Агенцията на ЕС за основни права, както и Европейската психиатрична асоциация. Бяха констатирани маргинализация на страдащите от психични разстройства, нехуманни битови условия и практики в домовете за възрастни и деца, липса на услуги в общността, липса на достатъчно леглова база, финансиране и специалисти. Като позитив се отбелязва приемането на стратегията за деинституционализация, със забележката, че даденият до 2034 г. срок е неприемливо дълъг.Права на децата в институции Всяко трето дете в институция е под тригодишна възраст, а всяко второ ново настаняване в дом и през 2018 г. е на новородено бебе. Социалното изключване на децата с тежки и с множество увреждания продължава и в новите услуги, като около 8 000 деца с увреждания изобщо не посещават училище. Не се променят нивата на детска смъртност в домовете за деца, като през 2018 г. смъртните случаи са 43. Позитивна стъпка е внесеният в парламента в края на 2018 г., законопроект за социални услуги. За първи път са заложени срокове за закриване на институциите за деца до 2021 г., а до 2035 г. – на всички домове за лица с увреждания.Права на ЛГБТИ хората През годината състоянието на правата на ЛГБТИ хората в България се влоши. Една от целите на мащабната кампания против Истанбулската конвенция бе изключването на защитата както от домашно насилие, така и от основано на пола насилие, която ратификацията на конвенцията би дала на нехетеросексуалните и трансджендър жените и мъжете. Страничен и неочакван ефект на това бе и произнасянето на Конституционния съд, че евентуален бъдещ закон, въвеждащ процедура за промяна на пола в личните документи на трансджендър лица, би бил противоконституционен – извод, който няма опора в Конституцията.Свобода на съвестта и религиятаПрез 2018 г. свободата на съвестта и религията бяха сериозно застрашени от внесените законопроекти за изменение и допълнение на Закона за вероизповеданията, които предвиждаха рестриктивни и дискриминационни уредби по отношение на финансирането и възможността за свободно проповядване. В края на годината  - след натиск на редица местни и международни организации, рестриктивните изменения не бяха приети. През годината бяха извършени посегателства срещу молитвени домове и гробища на няколко вероизповедания. Речта на омраза, насочена срещу определени религиозни общности, продължи да се разпространява безнаказано.Свобода на сдружаване Влошаване беше отбелязано и по отношение на свободата на сдружаване в България. Основната причина за това бе хаосът и липсата на капацитет в Агенцията по вписванията да прилага новите изисквания на Закона за юридическите лица с нестопанска цел, които доведоха до възпрепятстване на дейността на някои организации. Бяха взети необосновани дискриминационни решения при регистрацията на няколко сдружения на македонците в България.Принудителни евикции И през 2018 г. не бяха предприети институционални мерки за въвеждане и прилагане на принципа за пропорционалност при премахване на незаконни жилища, които представляват единствен дом за обитателите си. Случаи на събаряне на единствени жилища, без да е осигурен алтернативен подслон на семействата, имаше в Арман махала в гр. Пловдив, кв. Орландовци в гр. София и др.Условия в местата за лишаване от свободаПрез 2018 г. материалните условия в местата за лишаване от свобода се подобриха, след общо намаляване броя на затворниците и реализирането на планирани ремонти. В арестите обаче те продължиха да бъдат в много случаи нечовешки и унизителни. Въведените през 2017 г. превантивно и компенсаторно средство за защита срещу изтезание, нечовешко и унизително отнасяне, показаха сериозни проблеми при своето функциониране.Бежанци, търсещи закрила в страната През 2018 г. броят на лицата, търсещи международна закрила, продължи да намалява. Данните сочат за 5% намаление спрямо 2017 г., както и за ниско общо ниво на миграционен натиск. Отблъскването, упражняването на физическо насилие,  грабежите и унизителните практики спрямо влизащи в страната мигранти продължиха да са широко прилагани, най-вече по границата с Турция. Остават и много от проблемите, свързани и с достъпа до процедура, задържането и интеграцията на признатите бежанци. Най-същественото подобрение в провеждането на бежанската процедура през 2018 г. бе в осигуряването на правна помощ на административна фаза спрямо уязвимите лица.", "date": "2019.04.23", "title": "БХК: Състоянието на човешките права в България се влоши през 2018 г."}
{"url": "https://offnews.bg/obshtestvo/kakvo-e-novoto-v-novata-strategia-za-deteto-701462.html", "text": "Какво е новото в Новата Стратегия за детето (2019-2030) и защо тя предизвика толкова бурни дебати в обществото?Задава ли се нещо \"страшно\", както тръбят потребители в социалните мрежи, или става въпрос за поредната употребена за масова психоза тема по подобие на Истанбулската конвенция?Ако следите новините и четете социалните мрежи, сигурно сте попаднали на поне един пост или група, в които някой е разтревожен, че Стратегията за детето ще превърне децата ни в джендъри, ще ни ги отнемат по \"норвежкия модел\", в училище ще ги учат на чужди за обществото ни ценности и ще загърбят родните. А ударите ли шамар - край с родителските ви права!Така ли е наистина?Естествено, трудно е да се допусне, че която и да е държавна администрация, била тя и българската, има за цел масово отнемане на деца от семействата. Логично погледнато - от години държавата води политика в посока деинституционализиране, приемните семейства са малобройни, а годни за одобрение кандидати трудно се намират. Затова е нереалистично да си представим масово извеждане на деца от семействата и \"настаняване при гей двойки\".Проектостратегията следва Конвенцията за закрила на детето на ООН, приета от България още през 1991 г., и Семейния кодекс, който ясно регламентира правата и задълженията на родителите в грижата за физическото, умственото, нравственото и социално развитие на децата, тяхното образование и интереси. Стратегията е нормативно изискуема според Закона за закрила на детето и поставя два основни хоризонта на въздействие: осигуряването на условия за спазване на правата и качеството на живот на детето.Според Конституцията, семейството, майчинството и детето са под закрила на държавата. Семейният кодекс не поставя интереса на децата пред този на родителите, но задължава родителите да се ръководят от най-добрия интерес на детето. На тази база са и залегналите цели в Стратегията, а именно - развитие на компетентностите на децата и родителите, развитие на потенциала на всяко дете, както и на потенциала на всички специалисти, които работят с деца. В този смисъл, заложена в стратегическия документ е подкрепата за родителите, а не вместо родителите.Визията на Стратегията: На всяко дете в България и на всеки етап от детството му трябва да бъде осигурена интегрирана здравословна, сигурна и насърчаваща развитието му среда, която гарантира неговите права и благосъстояние, при осигурена подкрепа на родителите и на професионалистите, които полагат грижа за децата. Досега за всички от 0 до 18 години се говореше като за един неразривен период - детство. За първи път в Проектостратегията се визират различни мерки, спрямо отделните жизнени цикли в развитието на детето.Мисията на Стратегията: е мобилизирането, финансовото обезпечаване, интегрирането и насочването на усилията на държавните институции и на гражданското общество към подобряване на средата и към повишаване на жизнените шансове на всяко дете за реализация на неговите възможности, чрез изграждане на определена степен на социална компетентност.Акцентите в Стратегията:Здраве: За първи път здравето на детето се поставя на първо място още преди неговото фактическо раждане. В подкрепа на това, на всяка бременна жена, независимо от социалния и осигурителния статус, е гарантиран достъп до универсални здравни грижи. Предложените ключови мерки са още по отношение на ранна диагностика и лечение, продължително лечение и рехабилитация, актуализиране на списъка на заболяванията, чието лечение се заплаща от НЗОК и др.Ранно детско развитие: Стратегията обхваща всички деца и всички възрастовите етапи на детското развитие от началото на бременността до навършването на 18-годишна възраст на детето. Предложението за въвеждане на регулярни посещения на медицински специалист в дома, т. нар. патронажна грижа има за цел ранното разпознаване на затруднения в развитието на детето, както и осигуряване на подкрепа за кърменето и посрещане на психологическите потребности на майките и бебетата. Предвидено е и разширяване на мрежата от детски кухни в страната и създаване на програми за осигуряване на здравословно и пълноценно хранене на децата до 3-годишна възраст, които се отглеждат в семейства в неравностойно положение.  Детство и юношество: Мерките срещу рисково поведение на подрастващите включват осигуряване на достъпни програми и услуги за превенция на употреба на тютюневи изделия, алкохол, психоактивни вещества. Здравното и сексуалното образование за първи път обхваща не само младите хора в училище, но и тези, които вече са извън него.Насилие: В световен план забраната за телесно наказание, съчетана с мерки за подкрепа на родителите за отглеждането на децата им и информационни кампании, водят до нарастващо неодобрение както към използването на този метод, така и към насилието над деца изобщо. За 2018 г. сигналите за насилие над деца са 553, свързани с различни форми на насилие, повечето за физическо - над 200, за неглижиране от родителите - 152 случая, за психическо насилие над деца сигналите са 110. Сигналите за сексуално насилие са 61. В 30 от жалбите се поставя като проблем използването на неподходящи, уронващи достойнството методи на възпитание, които и сега са забранени в Закона за закрила на детето.Стратегията въвежда забрана на телесното наказание като борба с насилието. Въвеждането на позитивното възпитание и ненаказателни методи като алтернатива на всякакви форми на телесно наказание и насилие целят да гарантират правото на детето да живее в сигурна и безопасна среда. Целта на стратегията не е да санкционира родителите, а да ги подкрепи в правилния избор на метод на възпитание. Стратегията предлага работеща система за превенция на домашното насилие, докладване и предприемане на незабавни мерки за закрила при всички случаи на домашно насилие над деца, както и ефективен достъп до услуги за възстановяване, придружаване, психосоциална, медицинска и правна подкрепа за деца, пострадали и свидетели на насилие и престъплениеДетско правосъдие: Реформата на детското правосъдие е ключов акцент за Стратегията. В нея е залегнало създаване на система за детско правосъдие, ориентирана изцяло към правата на децата. В тази връзка е и предложението за въвеждане на забрана за задържането и лишаването от свобода на деца под 14-годишна възраст, както и възстановителното правосъдие като заявка за превантивната социална работа с тях за недопускане на други противозаконни прояви. Обучение: Достъпът и пълноценното участие в качествени форми на ранно образование и грижа са гарантирани за всички деца. Ранното разпознаване на затруднения в развитието на детето и развиването на форми за работа с родители и деца в най-ранна възраст са сред заложените мерки. Повишаване на образователните резултати на всеки ученик да е основано на  индивидуалните му способности и заложби е друга цел на Стратегията.Семейство: В резултат на изпълнението на стратегията се очаква в дългосрочен план, преминавайки през намаляване на броя на децата в институциите, да се достигне до пълното закриване на класическия тип институции, като същевременно се прекрати настаняването в институции за деца от 0 до 3 години след приключване на реформата. Сред заложените мерки са: развиване на родителските умения и подкрепа на бъдещите родители, стимулиране на проактивната роля на бащите в отглеждането на децата. Съгласно Конвенцията на ООН за правата на детето, родителите имат първостепенна отговорност за осигуряване висшите интереси на детето да бъдат първостепенно съображение. Родителите или, според случая, законните настойници, попечители или други лица, при които детето е настанено, носят отговорност за отглеждането и развитието на детето.Овластяване: За първи път детето се разглежда като носител на права, а не като пасивен обект на въздействие. Осигурява му се възможност да участва в решенията на важни въпроси от неговия живот. Гарантира се достъпа до културни и социални дейности. Формират се граждански компетентности, социалната изолация се счита за недопустима. Предприети са и мерки срещу детските бракове и ранни съжителства. ", "date": "2019.04.23", "title": "Какво е новото в новата Стратегия за детето"}
{"url": "https://offnews.bg/obshtestvo/pompej-v-ochakvane-na-bedstvieto-kak-vulkanat-pogreba-tcial-zhiv-701788.html", "text": "Поредицата \"Помпей: В очакване на бедствието\" по историческия канал  ни връща две хилядолетия назад във времето - в часовете преди изригването на вулкана да погребе завинаги цял жив римски град.Третият финален епизод от първия сезон можете да видите във вторник, 23 април, в 23:05 по .Епизодите с водещ историка д-р Бетани Хюз вдъхват живот на последните 48 часа на Помпей. Освен Хюз водещи са археологът Ракша Дейв и британският журналист Джон Сърджънт. Тримата влизат сред разкопките и разглеждат най-добре запазените римски обекти. Поканени са да изследват досега недокоснати човешки останки, анализирани със скенер, рентген и ДНК тестове, и посещават самия неугаснал вулкан, разкривайки неизвестни досега загадки, скрити под пепелта вече над 2000 години.Снимка: Viasat History", "date": "2019.04.23", "title": "'Помпей: В очакване на бедствието' - как вулканът погреба цял жив римски град (видео)"}
{"url": "https://offnews.bg/futbol/levski-zadarzha-sartcat-estonski-half-701829.html", "text": "Естонският халф Богдан Вашчук е напът да си осигури постоянен договор с добрите си игри напоследък, пише “Тема Спорт”.Само допреди два месеца 23-годишният футболист беше отписван от треньорския щаб, но ситуацията се е променила. Вашчук дойде на “Герена” по настояване на бившия наставник Славиша Стоянович, който го познава от съвместната им работа в Рига. Той първо дойде като преотстъпен до края на м.г., а след това договорът му беше удължен до изтичането на сезона.Заради честите си травми той изигра едва десет мача в Първа лига, но в последните три беше неизменно на терена. Естонецът не се пестеше и си заслужи доверието на треньора Георги Дерменджиев.За правата му Левски трябва да плати не много голяма сума, а заплатата му е една от най-ниските и той не влиза в категорията на футболистите, с които се преговаря за намаляване на възнагражденията в духа на новата политика на ръководството на 26-кратните шампиони за влагане на повече средства в базата, отколкото за възнаграждения..", "date": "2019.04.23", "title": "Левски задържа сърцат естонски халф"}
{"url": "https://offnews.bg/sviat/kim-chen-un-i-putin-se-sreshtat-vav-vladivostok-701822.html", "text": "Лидерът на Северна Корея Ким Чен-ун и президентът на Русия Владимир Путин ще се срещнат на 25 април в  Далекоизточния федерален университет във Владивосток. Това обявиха руски медии, цитирани от БНТ. Предполага се, че Ким Чен-ун ще пристигне в Русия ден по-рано с бронирания влак и делегация от 230 души.От Кремъл потвърдиха, че подготовката за срещата е във финалната си фаза, но не уточниха подробности.Според южнокорейската агенция Йонхап, с визитата си в Русия Ким цели да спечели международна подкрепа за плановете си за икономическо развитие след провала на втората му среща с Доналд Тръмп през февруари в Ханой.", "date": "2019.04.23", "title": "Ким Чен ун и Путин се срещат във Владивосток"}
{"url": "https://offnews.bg/futbol/bfs-nakaza-kapitana-na-tcska-propuska-revansha-s-botev-plovdiv-701864.html", "text": "Защитникът на ЦСКА Николай Бодуров няма да вземе участие в утрешния полуфинал за Купата на България с Ботев Пловдив.Дисциплинарната комисия към Българския футболен съюз наказа бранителя за една среща и го глоби с 400 лева. Причината е, че Бодуров наплю Богдан Вашчук по време на дербито от Първа лига срещу Левски (0:0) през уикенда.Треньорът на \"червените\" Любослав Пенев отново ще плаща солена глоба - 8000 лева. С тежка парична санкция е и Кристиян Малинов.\"", "date": "2019.04.23", "title": "БФС наказа капитана на ЦСКА, пропуска реванша с Ботев Пловдив"}
