{"url": "https://offnews.bg/sviat/polsha-shte-kupi-ot-sasht-iztrebiteli-f-35-710346.html", "text": "В рамките на плана си за модернизиране на военния си сектор Полша ще купи от САЩ 32 изтребители F-35.Говорител на администрацията посочи, че през юни президентите на САЩ и Полша подписаха споразумение за отбраната, което предполага увеличаване на военния персонал в европейската държава на 1 000 души.По-рано днес Доналд Тръмп съобщи, че отменя предвиденото за края на седмицата посещение в Полша заради урагана „Дориан“, който приближава западното крайбрежие на Америка. Тръмп имаше намерение да участва в събитията по повод 80 г. от началото на Втората световна война. Сега за визитата ще го отмени вицепрезидентът Майк Пенс. Но Тръмп също скоро ще реализира отмененото си посещение, вероятно през есента.Днес Варшава и Вашингтон определиха пунктовете за разгръщане на нови подразделения на американските войски в Полша, съобщи полското радио. Министрите на отбраната на двете страни Мариуш Блашчак и Марк Еспър обсъдиха по телефона определени детайли.Според Associated Press Блашчак е посочил, че страните са съгласували 6 пункта в различните части на Полша за дислоцирането на войските на САЩ и водят преговори за още един терен. Двамата министри са се договорили командването на засиленото американско присъствие в Полша да бъде поето от военен с най-висок ранг.Подписването на документите за разполагането на американските военни трябваше да се състои в края на тази седмица, но се наложи Тръмп да отложи визитата си.На 13 юни САЩ и Полша подписаха съвместна декларация, която потвърждава значителното сътрудничество в сферата на сигурността между двете държави. Тогава Тръмп отбеляза, че САЩ няма да изпраща допълнителни войски в Европа. Вместо това, ще бъде увеличен военният контингент в Полша за сметка на прехвърлените от Германия сили. Според документите, в Полша ще се разположат 4 500 американски военни.", "date": "2019.08.30", "title": "Полша ще купи от САЩ изтребители F-35"}
{"url": "https://offnews.bg/112/bashta-i-sin-se-udaviha-kraj-sinemoretc-710332.html", "text": "Баща и син се удавиха на неохраняемия плаж \"Липите\" край Синеморец днес, съобщи МВР.За  читателят ни Емануил Найденов. Сигналът е получен около 12.07 ч. в Районно управление - Царево, инцидентът е станал в северната част на неохраняем плаж „Липите”. Във водата са влезли двама младежи, течението ги е повлякло навътре и те започнали да викат за помощ. Бащата на едно от момчетата и още един мъж от Царево се хвърлили да спасяват децата. Те успели да извадят едно от давещите се момчета, като влизайки за второто, морето ги повлякло. Мъжът от Царево успял да излезе от водата, но бащата на изчезналото момче – не.Започнали са спасителни дейности, в които активно се включили концесионера на плаж „Бутамята” и неговият старши спасител. Двамата заедно с джет успели да открият тялото на 16 годишния младеж от Разград и да го извадят на сушата. Малко по-късно е намерено тялото и на 43 годишния му баща. Предстои извозване на двете тела за аутопсия в отделение „Съдебна медицина” към УМБАЛ – Бургас. По случая е образувано досъдебно производство.", "date": "2019.08.30", "title": "Баща и син се удавиха край Синеморец"}
{"url": "https://offnews.bg/futbol/radost-za-gostite-na-starta-na-osmia-krag-ventci-stefanov-ukrotiava-f-710352.html", "text": "Гостуващите отбори останаха доволни на старта на осмия кръг в efbet Лигата. Новакът Арда тресна Славия на стадиона в квартал \"Овча купел\" с 3:2, а Дунав Русе изтръгна 1:1 от Черно море на \"Тича\".Срещата в София предложи доста емоции, като освен петте гола зрителите видяха две дузпи, два червени картона и още куп положения пред двете врати. На трибуните също бе горещо, след като фенове на “белите” се опитаха да атакуват представители на ръководството на Арда в ложата, но бяха спрени от президента на клуба Венци Стефанов.\"Не се излагайте, момчета. Слезте веднага долу\", заповяда \"Белия вожд\", който се опасяваше от ескалация на напрежението, което да му донесе нови глоби от БФС, след като беше одрусан с 5000 лева заради думите си за съдията Стефан Апостолов след мача с Лудогорец (0:0).В ранния мач от кръга Черно море и Дунав завършиха 1:1 на стадион \"Тича\". Това беше пето равенство от последните шест мача за варненци, които нямат победа от успеха с 3:1 над ЦСКА в края на юли.Голмайсторът на русенци Ахмед Ахмедов откри резултата в продължението на първата част, но веднага след почивката играещият за първи път като титуляр за варненци Илиан Илиев-младши изравни. Това бе дебютен гол в мъжкия футбол за сина на легендарния плеймейкър и настоящ треньор на Черно море.Във временното класиране Арда вече е пети с 12 точки, Славия върви на осмото място с 9. Черно море е седми с 11, Дунав има 8, които му отреждат 12-ата позиция. Лидер е Левски с 16.", "date": "2019.08.30", "title": "Радост за гостите на старта на осмия кръг, Венци Стефанов укротява фенове на Славия"}
{"url": "https://offnews.bg/koloezdene/39-godishniat-valverde-specheli-etap-ot-vueltata-710345.html", "text": "Доайенът в тазгодишното издание на Обиколката на Испания Алехандро Валверде от екипа на Movistar спечели днешния седми етап на надпреварата.Това бе 12-та етапна победа за 39-годишния Валверде от досегашните му участия на Вуелтата.Ветеранът атакува 150 метра преди края на финалното изкачване по 183-километровия планински етап от Онсе Мас дел Коста и финишира пръв за 4:34:11 минути.Той изпревари с по-малко от секунда словенеца Примож Роглич (Jumbo-Visma) и с 6 секунди завършилия трети Мигел Анхел Лопес (Astana) от Колумбия, а четвърти се нареди неговия сънародник Найро Кинтана (Movistar).Временен лидер отново е Мигел Анхел Лопес е лидер с общо време 28:19:13 часа, на 6 секунди пред словенеца Примож Роглич и на 16 пред Валверде. Кинтана върви четвърти на 27 секунди.", "date": "2019.08.30", "title": "39-годишният Валверде спечели етап от Вуелтата"}
{"url": "https://offnews.bg/sviat/turtcia-otchete-zasilen-migrantski-natisk-po-granitcite-s-balgaria-i-g-710348.html", "text": "За 8-те месеца на тази година най-много мигранти, опитващи незаконно да преминат границите на Турция, са засечени в района на Одрин при браздите с България и Гърция, съобщи турското министерство на вътрешните работи, цитирано от агенция DHA.Заловените през този период край Одрин са 68 000 души, докато за цялата минала година броят им е бил 40 000. „Незаконните мигранти ползват Турция като транзитен маршрут и по море, и по суша опитват да се прехвърлят в Европа. По този път най-засегнатата провинция е Одрин, ръстът в сравнение с 2018 г. е 70%“, посочва шефът на одринската дирекция по миграцията Муса Ашълъоглу.Сред заловените в района при опити да пресекат границите са 40% жени и деца. Листата на нелегалните бегълци е съставена предимно от хора от Афганистан, Пакистан и едва на 3-а позиция от Сирия.", "date": "2019.08.30", "title": "Турция отчете засилен мигрантски натиск по границите с България и Гърция"}
{"url": "https://offnews.bg/analizi-i-komentari/i-nikakvi-vaprosi-poveche-slushate-premiera-i-gostite-mu-i-dotam-710355.html", "text": "На практика точно такава ситуация се получи в четвъртък в залата за пресконференциите в Министерския съвет. Дали наистина нестандартната, меко казано, идея да няма достъп на журналистите до микрофоните за въпроси принадлежи на правителствената пресслужба, или действително гостуващата Урсула фон дер Лайен е настояла за това, няма кой да каже. Пък то всъщност микрофоните си бяха отвинтени, какъв ти достъп и до какво изобщо.А вече няма и кой да повярва. Досега не се е чуло при визитите си в другите европейски столици новата шефка на Еврокомисията да е игнорирала журналистите. Или микрофоните да са били блокирани. Само си представете мащаба на подобен скандал в Берлин или Брюксел, примерно. Посещението на Урсула фан дер Лайен в столицата ни е част от консултациите, които тя провежда с лидерите на страните в ЕС, преди да представи пълния състав на новата Еврокомисия пред Европарламента за одобрение.Госпожа Урсула идва на този висок пост от битността си на министър на отбраната на Германия и едва ли би се изпотила от репортерските въпроси в София. Дори да са свързани със спорните качества и кариерното бъдеще на нашата Мария Габриел. Излишно е да отваряме темата „Киберсигурност“, дето премиерът ни иска сектора за нашата Мария. От киберсигурност напоследък всички сме с уртикария, а и не само от нея.Та иначе авангардната идея за демонтажа на микрофоните и далеч по-абсурдната забрана за задаване на въпроси продължава да е гореща тема и в социалните мрежи. Ние сме емоционален народ по дефолт и няма начин да не прегреем от провокацията.В редакционната ни поща вечерта в петък се получи много любопитно уточнение от правителствената пресслужба. Понеже е най-лесно, ето ви един копи/пейст:„Уважаеми колеги! /понякога сме уважаеми даже/ Във връзка с медийни публикации относно начина на провеждане на съвместните изявления на министър-председателя Бойко Борисов и новоизбрания председател на Европейската комисия Урсула фон дер Лайен в Министерския съвет, които се състояха вчера, бихме искали да направим следните уточнения:В изпратената до медиите предварителна информация, с която те бяха уведомени за предстоящата визита на новоизбрания председател на ЕК, беше съобщено, че преди срещата премиерът Борисов и Урсула фон дер Лайен ще направят кратки изявления за медиите. Форматът на изявленията е съгласуван между екипите на премиера и на новоизбрания председател на ЕК, като българската страна се съобрази изцяло с предложението на своите гости – преди началото на срещата в Министерския съвет да се проведат изявленията, без въпроси от медиите.При провеждането на брифинги и пресконференции микрофоните в Гранитна зала за представителите на медиите са налични. Когато обаче се предвиждат само изявления и официалните лица настояват изрично да няма въпроси, микрофоните се демонтират, защото не могат да бъдат изключени заради смущения в останалата част на озвучителната система“.Как да не отдъхнеш с облекчение след толкова мило хвърлен в очите на всички ни прах? Че да не би да е сефте отказът от отговори, които властта и особено нейният връх Борисов, дължат на абсолютно всички на територията? Ами не е.„Няма да има въпроси, защото може, не за друго, да поставим в неудобно положение да отговаря за нещо, което още не е в цялостния вид договорено. А пък, доколкото се познаваме през годините, аз ви обещавам, че тя скоро пак ще дойде в България, вече когато имаме и подредена комисия, така че и да зададеме и други въпроси… Да бъдем така любезни към нея, докато още си подреди екипа, това съм обещал“. Този финал на изявлението на Борисов трябваше да умилостиви журналистите и да пощадят най-важната шефка от Брюксел.Последният по-пресен случай е от така наречения брифинг, или по-точно липсата на такъв, е от грандиозното събитие във вторник – тогава ГЕРБ и СДС обнародваха, че се коалират за местните избори. Октомври ще бъде май! Обаче това си нежно намерение лидерите обявиха…през профила на Бойко Борисов във Фейсбук. С живо предаване, модерно, високо технологично. Въпросното събитие не беше обявено предварително, поради което нямаше как да присъстват и журналисти, и да отразят неотразимото.А някъде из провинциите някой репортер да е успял да изтръгне отговори от премиера? Едва ли. А си опитал да се добереш до сиятелството му, а си изтласкан от бдящите му гардове. Така беше и онзи ден на Ада тепе край Крумовград, и преди, и после при вдъхновените му обиколки из отечеството и магистралите.Бъдете любезни, бе, не поставяйте европейските и световните лидери в неудобно положение! Стига ви по едно изявление.Да не ви припомняме случая с пловдивската кореспондентка, удостоена с удар по ръката от пресаташето на първия ни управник точно преди година. С микрофон. А това съоръжение се оказа и безспорно оръжие в несиметричната равнобитка /по Царя Симеон/ с медиите. Нали.", "date": "2019.08.30", "title": "И никакви въпроси повече! Слушате премиера и гостите му, и дотам"}
{"url": "https://offnews.bg/zdrave/ucheni-hormonozamestitelnata-terapia-povishava-riska-ot-rak-na-gardat-710331.html", "text": "Рискът от рак на гърдата, вследствие на прилагането на хормонозаместителна терапия (ХЗТ) е двойно по-голям, отколкото се смяташе досега, според проучване, което потвърждава, че ХЗТ е пряка причина за рака.Резултатите от окончателното проучване ще предизвикат безпокойство сред милиони жени по света, които използват ХЗТ. Установява се, че колкото по-дълго се прилага хормонозаместителната терапия, толкова по-голям е рискът. Освен това се установява, че рискът не отшумява веднага щом жените престанат да приемат ХЗТ, както се предполагаше по-рано, съобщава The Guardian.Изследването, публикувано в медицинското списание Lancet , казва, че една от 50 жени със средно тегло, приемащи най-често срещаната форма - комбиниран дневен естроген и прогестоген, след пет години развие рак на гърдата. Този риск е два пъти повече от предполаганото до момента, тъй като действието на терапията продължава 10 или повече години, след нейното прекратяване.Регулаторният орган по лекарствата и здравните продукти (MHRA) заяви, че жените, които приемат или някога са приемали ХЗТ, трябва да бъдат бдителни, да насрочат скрининг на гърдите си. „Жените трябва да са запознати с тази нова информация, така че тя да може да бъде разгледана с останалите рискове и ползи от използването на ХЗТ“, каза Сара Бранч от MHRA. „Менопаузата може да има неприятни странични ефекти и ХЗТ продуктите могат да бъдат ефективни за подпомагане на облекчаването на симптомите. Нито едно лекарство не е напълно без риск, но е важно жените да могат да вземат информирано решение за подходящите за тях рискове и ползи. “MHRA препоръчва на жените да приемат хормонална терапия само в най-ниската доза и за възможно най-кратко време. Според проучването, рискът може да не нарасне за първата година.ХЗТ отдавна е свързан с рак на гърдата, а в по-малка степен и с рак на яйчниците. Но въпросът е изпълнен с противоречия, като привържениците на ХЗТ - включително много гинеколози - се противопоставят на епидемиолозите, загрижени за риска от рак.Британското общество за менопауза и Кралският колеж по акушер-гинеколози категорично защитиха ХЗТ, което е много ефективно за облекчаване на горещите вълни, нощното изпотяване и други изтощителни симптоми на менопаузата. Те оспорват минали проучвания, свързващи ХЗТ с рака и твърдят, че хормоните имат други ползи за здравето, включително защита на жените от инфаркт и инсулт, за които авторите на новото проучване твърдят, че няма доказателства. ХЗТ наистина помага за защита на чупливите кости, казват авторите, но само докато жените го приемат.Според Националния институт за здраве и клинични постижения, рисковете са малки и дори призовава личните лекари да предписват ХЗТ на повече жени. Но учените настояват позицията на Института да бъде преразгледана. Сър Ричард Пето, професор по медицинска статистика и епидемиология в Университета в Оксфорд, заяви, че сега могат да бъдат сигурни, че ХЗТ е причина за около 5% от рака на гърдата. Рискът от рак се увеличава с времето, през което жените са на хормони и раковите заболявания са положителни за естрогенните рецептори.Документът, изготвен от глобалната колаборативна група за хормонални фактори при рак на гърдата, събра данни от 58 проучвания по целия свят за повече от 108 000 жени, които са развили рак на гърдата, след като са взели хормонална терапия в менопауза.Проучването установи, че рискът жените със средно тегло да развият рак на гърдата е нараснал до 8,3% сред тези, приемащи най-често срещаната хормонална комбинация - естроген плюс дневен прогестоген.Процентът е по-добър (7,7%) за жени, които приемат прогестоген само периодично – от 10 до 14 дни в месеца. Тези, които са приемали само естроген, тъй като не се нуждаят от прогестоген за защита от рак на матката след хистеректомия, са имали риск от 6,8%.Жените, които страдат от затлъстяване, са изложени на повишен риск от рак на гърдата, тъй като тяхната мастна тъкан произвежда допълнителен естроген след менопаузата. Проучването установи, че приемането на ХЗТ не увеличава допълнително риска им.Според баронеса Делит Морган, изпълнителен директор на Breast Cancer Care, заяви, че дългосрочният ефект на ХЗТ може да бъде важна информация за жените. „Вземането на ХЗТ е наистина лично решение и е жизненоважно всички да разбират напълно ползите и рисковете, да ги обсъждат с личния си лекар и да бъдат подкрепени да вземат решението, което е подходящо за тях“, каза тя. „Вместо да предизвиква безпокойство, надяваме се проучването да помогнат на всеки, който обмисля лечение с ХЗТ, да вземе още по-информирано решение.Други учени казаха, че проучването е проведено добре. Кевин Макконуей, преподавател по приложна статистика в The Open University, го нарече \"много внимателно, задълбочено, отлично изследване\".Кралският колеж по акушер-гинеколози в съвместно изявление с Британското общество за менопауза заяви, че резултатите са в съответствие с насоките от Ница, които показват \"малък повишен риск\". „Жените и лекарите трябва да бъдат уверени, че резултатите от това проучване не добавят нищо ново по отношение на ефектите на хормонозаместителната терапия. Изследванията показват, че при повечето жени ХЗТ помага за овладяване на симптомите в менопаузата и е безопасна, ”казва гинекологът проф. Дженис Раймер, вицепрезидент на колегията.„Жените трябва да бъдат информирани за малкото увеличение на риска от рак на гърдата, за да могат да преценят това спрямо ползите, които могат да имат от приемането на ХЗТ. Всяка жена преживява менопаузата по различен начин и симптомите варират. Те могат да бъдат изключително изтощителни и да окажат значително влияние върху физическото и психическото здраве на жената, кариерата и социалния живот. За съжаление, много жени все още не са склонни да търсят съвет и подкрепа, поради опасения относно рисковете от рак на гърдата, свързани с ХЗТ. “", "date": "2019.08.30", "title": "Учени: Хормонозаместителната терапия повишава риска от рак на гърдата"}
{"url": "https://offnews.bg/futbol/v-ludogoretc-si-pozhelali-ferentcvarosh-710333.html", "text": "Временният треньор на Лудогорец Станислав Генчев заяви, че тайно се е надявал \"орлите\" да се паднат в една група именно с унгарския Ференцварош на жребия за първата фаза на Лига Европа.Разградчани играха с унгарския първенец на старта на квалификациите за Шампионската лига, но отпаднаха. Сега съдбата им дава шанс да се реваншират. Останалите съперници в група Н са руския ЦСКА Москва и испанския Еспаньол.\"Групата е нормална. Ние не сме очаквали, че ще има леки съперници. В тази фаза няма слаби отбори, но е хубаво, че няма изявен фаворит. Надявам се да прескочим групата. Шансовете са доста добри да прескочим тази фаза. Отборът натрупа опит в турнирите. Най-хубавото е, че всичко зависи от нас.Аз лично си бях пожелал да ни се падне Ференцварош, за да покажем, че имаме по-добър отбор и по-добрите футболисти\", коментира Генчев.Националът Симеон Славчев и неговия Карабах също са в групите, като тимът от Азербайджан ще играе със Севиля, АПОЕЛ и Дюделанж.Друг български национал - Васил Божиков и неговият Слован (Братислава) ще премерят сили с тимовете на Бешикташ, Брага и английския Уулвърхемптън.", "date": "2019.08.30", "title": "В Лудогорец си пожелали Ференцварош"}
{"url": "https://offnews.bg/temida/kmetat-na-kostenetc-s-vtoro-obvinenie-pribral-si-22-hil-lv-ot-predp-710347.html", "text": "Специализираната прокуратура привлече към наказателна отговорност по второ дело кмета на Костенец Радостин Радев. Той е обвинен за длъжностно присвояване (престъпление по чл. 201 от НК), затова че през декември 2018 г., в условията на продължавано престъпление, на два пъти е поискал и получил от касата на общинско предприятие за дърводобив общо 22 137 лева, които присвоил за себе си. Това досъдебно производство срещу Радев се води и за безстопанственост. По второто дело на кмета на Костенец е определена парична гаранция в размер на 50 000 лева.Преди повече от два месеца, на 18 юни 2019 г., Специализираната прокуратура привлече Радев към наказателна отговорност за . Той бе обвинен в това, че в качеството си на длъжностно лице обещал 30 000 лева на общински съветник, за да гласува по определен начин на предстояща сесия на Общинския съвет. По първото дело кметът на Костенец бе задържан под стража, впоследствие мярката му за неотклонение бе изменена в „Домашен арест“. Апелативният специализиран наказателен съд отново измени мярката му в гаранция в пари от 70 000 лева.Това определение на съда е окончателно и не подлежи на обжалване.", "date": "2019.08.30", "title": "Кметът на Костенец с второ обвинение, прибрал си 22 хил. лв. от предприятие за дърводобив"}
{"url": "https://offnews.bg/ikonomika/eto-ia-roksana-parviat-lokomotiv-simens-smartron-v-balgaria-710330.html", "text": "Сименс Мобилити и българският частен жп превозвач ПИМК Рейл представиха най-интелигентния локомотив в жп индустрията - новия Смартрон на германския технологичен гигант. Събитието, което се проведе на Интермодалния терминал в Пловдив, събра десетки клиенти и партньори на двете компании.Смартрон е най-модерната разработка на Сименс Мобилити в сферата на железопътния транспорт. Локомотивът, който се отличава с елегантния си дизайн и технологични характеристики, отлично адаптирани за нуждите на товарния жп транспорт, бе показан за първи път в България.Първият локомотив от серията Смартрон в България беше закупен от ПИМК Рейл, за да поеме товарните железопътни превози на компанията. През 2016 г. дружеството стана първият български жп оператор, закупил нов локомотив Vectron на германския производител. Понастоящем компанията е собственик и оперира с три такива локомотива.Новият локомотив Смартрон носи красивото име „Роксана“.", "date": "2019.08.30", "title": "Ето я Роксана - първият локомотив Сименс Смартрон в България"}
{"url": "https://offnews.bg/interviu/sa-rogata-napreda-bezotkazno-vapreki-vsichko-atanas-chobanov-ot-bivo-710334.html", "text": "С главния редактор на сайта за разследваща журналистика „Биволъ“ Атанас Чобанов разговаряме за свободата на словото в България и за заплахите срещу медиите, за нуждата от обществена съпротива срещу системата и други странни неща.Малка мрачна хроника и това не е всичко:2007 г. декември Асен Йорданов е нападнат от четирима души с ножове и тръби, които пробват да го наръгат, но той успява да ги отблъсне. Заведено е Досъдебното производство по Чл. 115 от НК - опит за убийство. Няма разкрити.;2008 г. ноември Асен Йорданов получава информация, че срещу него има поръчка. Полицията установява, че той е следен от ОПГ по поръчка на действащ зам.-окръжен прокурор на Бургас. Случаят е докладван на главния прокурор Борис Велчев. Няма последствия за поръчителя и мутрите;2012 г. Четири български банки се жалват в БНБ заради публикувани от Биволъ дипломатически доклади на САЩ и настояват сайтът да бъде глобен;2012 г. Димитър Стоянов получава заплахи, докато снима репортаж за пияни в работно време магистрати. В групата са Веселин Пенгезов и настоящият член на ВСС Севдалин Мавров. Назначена му е полицейска охрана;2013 г. Димитър Стоянов е полят с бензин и заплашен, че ще бъде подпален, по време на репортаж;2014 г. КФН нарежда на Биволъ да разкрие източниците си под заплаха от глоба;2015 г. Димитър Стоянов е демонстративно следен от мутри по време на разследване. Неизвестни влизат и претърсват жилището му. Димитър подава жалби, но няма разкрити;2015 г. Срещу главния редактор нa сайта \"Биволъ\" Атанас Чобанов е образувано досъдебно производство за набеждаване по сигнал на бившия министър Иван Данов, изобличен като \"френския безработен\"\". Сигналът е прекратен с мнение, че има данни Данов да е извършил престъпление и набеждаване няма.2016 г. Прокуратурата привиква журналистите от Биволъ на разпити по \"Яневагейт\" и започва процедура за изземане на сървърите на Биволъ във Франция, която впоследствие е прекратена заради опасения от обратен ефект.2016 г. срещу Асен Йорданов е образувано изпълнително дело и са му запорирани сметките на основание на неверни документи от НАП за неплатени задължения преди 15 г. След жалба и проверка се оказва, че задължения няма, а НАП се оправдава с \"грешка заради софтуерен проблем.;2017 г. Атанас Чобанов получава сицилианско послание. На капака на колата му пред жилището му в Париж е оставен огромен плюшен вълк;2018 г. Димитър Стоянов и румънският му колега Атила Биро са задържани по време на разследването #ДжиПиГейт - разкрития за мащабни злоупотреби с европейски и бюджетни средства от консултантски и строителни фирми, свързани с Валентин Златев;2018 г. Журналистите от Биволъ получават информация за сериозна и неминуема опасност за здравето и живота им заради разследването #ДжиПиГейт;2019 г. Прокуратурата разследва Асен Йорданов и Атанас Чобанов по изфабрикуван анонимен сигнал за техните имоти, след като Биволъ разкри десетки политици, магистрати и чиновници в скандалите #Апартаментгейт и #КъщиЗаТъщи.2019 г. Прокуратурата публично свързва Биволъ с хакването на НАП и издава европейска заповед за разследване до Франция, за да бъде разпитан главният редактор Атанас Чобанов. Нова клеветническа кампания в присъдружни на властта медии.-Започваме с твърде стряскащи моменти от историята на сайта, г-н Чобанов, как работите под подобен натиск?-Е, това са рисковете на професията. Не се оплаквам, само констатирам. Но нещата загрубяват вече. Ето още една данъчна проверка притиска Асен Йорданов и фирмата на жена му, както и мен, но аз не плащам данъци в България. Явно ще ровят и дребните ни сметки. Щом има поставена поръчка, все ще намерят нещо по фирмите. Нищо чудно да ни изкарат перачи на пари. Но ще ги е срам да публикуват данните от проверките. Асен е много притеснен обаче, защото очевидно целта е да унищожат поминъка му и вече обмисля да се махне от България.Идват много мрачни времена не само за нас, работещите в сайта. Ако протестите не принудят Иван Гешев да се откаже от кандидатурата си за главен прокурор, не знам как ще се оцелява.-Допускате ли, че улицата може да окаже влияние и натиск за промяна изобщо, не говоря само за Гешев?-Разбира се, категорично. Трябват 10 000 души поне.-А другата опция каква е – ако хората не скочат, ще има лов на вещици, физическа разправа, това ли е?-Всичко най-черно, което може да си представите, ще стане практика. Гешев е милиционер с фуражка, нахлупена до коленете, той няма никакво понятие от право, форматиран е като милиционер. В онова нещо, наричано академия на МВР, няма нищо академично, преподавателите са още от времето на ДС. Така, че трябва да бутнем системата.Не трябва да се губи надеждата, никога.-Вие лично спокоен ли сте в Париж при наличието на толкова много заплахи заради разследванията, които публикувате в сайта?-Във Франция черни сценарии не могат да ми се случат. Но имам предвид всичко, близките ми са предупредени, че върша опасна работа и трябва да внимават. Но цената е много висока, както се казва, няма кой да поеме поръчката да ликвидира известен журналист с международни награди. Това във Франция е прекалено скъпо. Неприятно е, факт, защото непрекъснато трябва да внимаваш не само за себе си, но и за семейството си, и в същото време да се концентрираш в разследванията, да ходиш и на основната си работа. И да следиш какво става с колегите ти в България, защото там натискът е жесток, с непредвидимост за утрешния ден. Но изходът е да продължаваш да правиш това, което можеш, да публикуваш нови разследвания. За да се уверят онези, които толкова искат да ни запушат устата, че това няма как да стане.-Удари ви тежка вълна на натиска, Главната прокуратура опитва да ви въвлече пряко в последните скандали в държавата. Основателно ли е?-Тя е отмъщението на отиващия си опозорен главен прокурор. През 2012 г. разкрихме евтините му имоти, тръгва си пак с евтин имот. Което показва, че нищо не е мръднало, че манталитетът му си остава на пловдивски алчен масон. Но всичко остава в историята, като му напише човек името в Гугъл, излиза с имотите си, а не с някакви особени постижения. Особено този натиск с опитите да ни пришият към НАПлийкс. В западните медии излязоха публикации, в които се припомнят факти за главния прокурор.Другото, което ги вбеси, е че с Апартаментгейт „отстреляхме“ четирима потенциални наследници на Цацаров – Пламен Георгиев, съдията Ушев, Борислав Сарафов. Сега и Гешев е пътник с апартамента на жената до него – сградата е финансирана от ключов свидетел по дело.И тук заслугата на Биволъ е огромна. Другото, заради което искат да ни затворят устата е, че от началото на годината работим с Международния консорциум на разследващите журналисти върху Панамските документи. Публикувахме много силни материали, които показват генезиса на империята на Пеевски, по-точно на Държавна сигурност. Адвокатът, му който държи ключовете за офшорките, е син на виден полковник от ДС. Така ако утре Пеевски изчезне, системата му си остава. Това освети хора, които не искаха да са на светло и се боят от онова, което следва. Защото ние продължаваме да работим.И това е много силна мотивация да използват цялата репресивна машина върху нас.-Възможно ли е да ликвидират медията ви, допускате ли, че може да се стигне дотам?-Ако приложат крути мерки, примерно заповеди за арести, това би ни забавило темповете. Или пък да опитат да конфискуват компютрите ни, сървърите, така биха ни сринали работния процес, но не задълго. Това го очакваме и сме се подготвили. Предвиждаме ескалация на натиска, ще си проличи в близките седмици.Но виждаме и сериозен отпор от правозащитни организации и от колеги от западните медии, които не мълчат, а говорят все по-високо за нас.Колкото до европейската заповед за разследването срещу мен, ако има умни хора, ще ме разпитат и във видео-конферентна връзка. Няма смисъл да се хабят ресурсите на българската и на френската държави. Известен във Франция правозащитен адвокат, когото съм ангажирал, написа дълго писмо до прокуратурата, в което изрежда решения на Европейския съд по правата на човека и аргументи, които могат да дадат основание на френските власти да игнорират тази част от заповедта, която би могла да изложи на опасност моите източници и работата ми. Аз съм готов да отговоря на въпросите, но няма да кажа нищо повече от онова, което вече казах публично. Няма да разкривам източници, нито пък ще дам достъп до моите комуникационни средства.-Как ще коментирате срещата на ключовия свидетел по емблематично дело Ваклин с главния прокурор и заместника му? Тогава пак Биволъ се оказа главна мишена на нападки?-Това е серията от атаки срещу медиите, досега под ножа минаха „Медиапул“, в. „Сега“, изданията на Иво Прокопиев. Все едно ние сме някакви лакеи, шутовете, които трябва да се харесват на царя. Ние затова сме журналисти – да вадим мръсното бельо под дюшека. Ако не го правим, ще сме пропагандисти.Защо Цацаров и Гешев не се срещнаха с нападнати и пребити журналисти – Стоян Тончев от Поморие, Христо Гешов от Червен бряг, и не са само те? А се срещат със свидетел, който е изобличен от разследващи журналисти, при това безапелационно – всички документи са налице.-Какво да очакваме оттук нататък, въпреки всичко?-Работим по няколко големи международни разследвания, за които не мога да говоря. Те отнемат месеци.Не очакваме появата на политически трупове, те са по-скоро като вампири, връщат ги избелени и за да си мълчат, защото определено знаят много, ги пращат някъде. Има някаква омерта.Ще има трусове и тътен, въпреки, че повечето медии са овладени и подчинени. Последните островчета на свободното слово, в това число и Офнюз, трябва да оцеляват, за да има кой да бие камбаната. Ние няма да се откажем.–И Цветан Цветанов ли ще се завърне пречистен?-Като нищо. Само още не е ясно кога. Но не го отписвайте. Може би единственият, който се е запътил към килията, е Александър Манолев – човекът с голямата къща за гости с минералната вода. Там обаче басейнът преля, в Брюксел започнаха да надават вопли и прокуратурата бързо го закопча. Значи, все пак показа, че може да работи, но избирателно. И това беше единственият адекватен ход покрай Апартаментгейт и Къщите за тъщите. Колкото за пред Брюксел.", "date": "2019.08.30", "title": "Съ рогата напредъ безотказно, въпреки всичко: Атанас Чобанов от Биволъ"}
{"url": "https://offnews.bg/zdrave-i-krasota/7-prichini-da-sme-neprekasnato-gladni-710328.html", "text": "Това че изпитваме непрекъснат глад, не означава, че не ядем достатъчно. Понякога причината е хранително разстройство, друго заболяване или просто скука. Ето няколко случая, в които апетитът ни се повишава:Твърде малко сънКогато спим по-малко от 8-9 часа, се нарушава балансът на хормоните, които отговарят за чувството на ситост. Нивото на „гладния“ хормон грелин се повишава, а нивото на лептина, който ни създава чувство на ситост, стремително пада. Освен това, когато не спим достатъчно, в кръвта ни се повишава съдържанието на веществото, което ни кара да изпитваме особено удоволствие от храната.Твърде малко протеиниОсобено на закуска. Изследване на експертите от Университета в Мисури е установило, че жените, които закусват с яйца, по-рядко изпитват глад през деня, за разлика от тези, които са предпочели храни богати на въглехидрати.Твърде малко мазниниНаситените мазнини са полезни не само за сърдечно-съдовата система: те засищат стомаха и стимулират синтеза на хормона на ситостта. Добре е обаче да стоим настрана от транс-мазнините (съдържащи се в сладките и \"бързите\" храни) и да не забравяме, че повечето продукти с високо съдържание на растителни ненаситени мазнини са висококалорични.Твърде малко течностиЕдна от най-честите причини за преяждане е неспособността да различим чувството на глад от чувството на ситост. Ядем, когато всъщност сме жадни. Затова много често се препоръчва, когато изпитаме чувство на глад, първо да изпием чаша вода. Твърде много стресКортизолът, който се отделя, когато сме под стрес, е пряко свързан с чувството на глад – колко по-висок е той, толкова по-висока е кръвната захар. В състояние на стрес се предотвратява освобождаването на глюкозата от клетките. Организмът не получава енергията, от която се нуждае, и продължава да търси храна. Иначе казано – колкото по-дълго сме в състояние на стрес, толкова повече ни се яде.Твърде много въглехидратиХраните с т. нар. „сложни“ въглехидрати съдържат много фибри, които подпомагат храносмилането и бързия обмен на веществата. За разлика от тях, \"простите\" въглехидрати в преработените брашна, са лишени от фибри, бързо се преработват от организма и предизвикват скок на глюкозата, което ни кара да чувстваме глад.Твърде много изображения на хранаТърсенето и гледането на храни в интернет може да бъде причина за постоянен глад. Изследване от 2016 г., установи, че сайтовете за храна и социалните медии могат да ни направят \"визуално гладни\".", "date": "2019.08.30", "title": "7 причини да сме непрекъснато гладни"}
{"url": "https://offnews.bg/gimnastika/boriana-kalejn-e-v-pozitcia-za-medal-ot-mnogoboia-v-kazan-710340.html", "text": "Боряна Калейн е в позиция за медал от многобоя на провеждащата се в руския град Казан Световна купа по художествена гимнастика.Другата ни представителка Катрин Тасева заема пето място във временното класиране след изпълненията на първите два уреда днес - обръч и топка.И двете влизат във финалите и на двата уреда, информират от БФХГ.Боряна Калейн влиза с втора оценка на обръч и трета оценка на топка, Катрин Тасева влиза с четвърта оценка на топка и седма оценка на обръч.Междувременно Европейската федерация по художествена гимнастика обяви, че Варна ще приеме първенството по художествена гимнастика на Стария континент през 2021 година.Последният голям форум, който прие България, беше Световното през 2018, което се проведе в столичната зала \"Арена Армеец\".Година след Европейското във Варна България ще приеме и шампионата на планетата. Той ще се проведе отново в \"Арена Армеец\".", "date": "2019.08.30", "title": "Боряна Калейн е в позиция за медал от многобоя в Казан"}
{"url": "https://offnews.bg/leka-atletika/32-godini-izminaha-ot-rekorda-na-stefka-kostadinova-v-skoka-na-visochi-710336.html", "text": "Днес се навършват 32 години от световния рекорд в скока на височина, постигнат от Стефка Костадинова на първенството на планетата в Рим. Тогава българската преодолява летва от 209 сантиметра, което е световен рекорд, който все още е недостижим за конкуренцията в дисциплината вече толкова дълго време.\"Винаги съм имала този рекорд за български и съм щастлива, че той все още е наш, на България. За да стигна до него ми помогнаха най-вече моите български съпернички, които с конкуренцията извисиха летвата толкова високо.Също така и треньорът, целият екип, хората край мен, всички, които тогава бяха отговорни за просперитета на българския спорт. 32 години не са малко, през 1987 г. изобщо не съм и предполагала, че това постижение ще се запази като световен рекорд толкова дълго.Със сигурност 209 см няма да са винаги върхът във възможностите на дамите да скачат на високо. Един ден и този резултат ще бъде подобрен, но искрено се надявам това да бъде направено отново от българка.Стискам палци на Мирела Демирева, която бележи значим прогрес напоследък,“ заяви Стефка Костадинова, която в момента е председател на Българския олимпийски комитет.На 30 август 1987 г. по време на шампионата на планетата в Рим, българката прелетя над 209 см. Тази кота маркира поредния връх в кариерата на феноменалната Стефка Костадинова, чийто световен рекорд е недостижим за останалите вече 32 години. Атлетката, призната за абсолютен хегемон в дисциплината за всички времена. И за една от най-великите в световната спортна история.", "date": "2019.08.30", "title": "32 години изминаха от рекорда на Стефка Костадинова в скока на височина"}
{"url": "https://offnews.bg/obshtestvo/100-matrosi-sa-nuzhni-na-voennomorskite-ni-sili-konkurs-v-nachaloto-n-710342.html", "text": "Със заповед на министъра на отбраната е обявен конкурс за попълване на 100 вакантни матроски (войнишки) длъжности във Военноморските сили. Обявените свободни места са във военните формирования във Варна, Бургас, Сенокос (община Балчик), Приселци (община Аврен), съобщиха от ведомството. Търсят се охранители, шофьори, радиотелеграфисти, механици, електромеханици и др.Сред изискванията към кандидатите са да имат българско гражданство, средно или по-високо образование, да са годни за военна служба, да не са осъждани за умишлено престъпление от общ характер. Към датата на приемане на военна служба кандидатите трябва да са не по-възрастни от 28 г.В срок до 18 октомври 2019 г. кандидатите трябва да подадат лично писмено заявление, както и всички необходими документи, до командира на Военноморските сили чрез структурите на Централното военно окръжие (ЦВО) по постоянен адрес на местоживеене.Конкурсът ще се проведе по график от 5 до 7 ноември 2019 г. Той включва тест за обща култура, изпит за определяне на физическата годност и събеседване.Информация за всички обявени вакантни длъжности във Военноморските сили, условията и сроковете за кандидатстване може да намерите в интернет страницата на Министерството на отбраната, рубрики „Документи“ – „Обяви и конкурси“.", "date": "2019.08.30", "title": "100 матроси са нужни на Военноморските ни сили, конкурс в началото на ноември"}
{"url": "https://offnews.bg/futbol/oliver-kan-stava-shef-v-bajern-710339.html", "text": "Бившият капитан на Байерн Мюнхен Оливер Кан ще се завърне в клуба като член на Борда на директорите следващата година и ще стане изпълнителен директор през 2022, съобщи шампионът на Бундеслигата.Кан, който има осем шампионски титли с баварския гранд между 1994 и 2008, подписа петгодишен контракт, след като Бордът гласува единодушно в подкрепа на решението на събрание.Когато договорът на Карл-Хайнц Румениге изтече на 31 декември 2021, Кан ще го наследи като президент и изпълнителен директор. Кан има 82 мача за националния отбор на Германия, с който стана “Играч на турнира” на Световното в Южна Корея и Япония през 2002, триумфира с Шампионската лига с екипа на Байерн през 2001.“За мен е огромна чест и привилегия да поема президентската роля в Байерн. Бих искал да благодаря на Борда за гласуваното доверие. Дълбоко свързан съм с клуба, който беляза живота ми както в професионален, така и в личен план“, написа Кан в социалните мрежи.Новината идва, след като клубният президент на баварците Ули Хьонес обяви своето оттегляне от поста.“Убедени сме, че намерихме в Оливер Кан точния човек за президентския пост в Байерн. Оливер бе важен играч в историята на клуба”, сподели самият Хьонес.Байерн, който попадна в една група с отборите на Тотнъм, Олимпиакос и Цървена звезда за Шампионска лига, преподписа и с нападателя Роберт Левандовски до 2023.", "date": "2019.08.30", "title": "Оливер Кан става шеф в Байерн"}
{"url": "https://offnews.bg/nashite-avtori/g-zho-fon-der-lajen-vizhte-i-drugoto-litce-na-moiata-rodina-otvoreno-710307.html", "text": "Отворено писмо до избраната за председател на Европейската комисия Урсула фон дер Лайен написа български професор ден след посещението ѝ в България за среща с премиера Бойко Борисов. В него професорът по философия Добрин Тодоров пише, че е посрещнал с недоумение твърдението ѝ, че българската държава полага големи усилия за инвестиции в младите хора, иновациите и научно-изследователската и развойната дейност. В писмото си апелира Фон дер Лайен да види и \"другото лице на моята родина\", за което той разказва.Публикуваме пълния текст на отвореното писмо на проф. Тодоров.С уважение,проф. Добрин Тодоров, преподавател по философия", "date": "2019.08.30", "title": "Г-жо Фон дер Лайен, вижте и другото лице на моята родина! Отворено писмо на бг професор до новия председател на ЕК"}
{"url": "https://offnews.bg/dw/kakvo-razkazvat-za-kvartala-na-balgarite-v-osnabriuk-710341.html", "text": "Хиляди хора от България година след година се заселват в Германия. В случая става дума не толкова за добре образованите и квалифицирани българи, които лесно си намират работа и се интегрират в обществото, а за хора с по-ниско или никакво образование, които често пъти са представители на малцинствата. Както вече писахме, те първоначално избираха големите германски градове, но напоследък стотици се насочват и към по-малки населени места, където сред местните власти, политиците и гражданите постепенно се избистря една и съща картина: новопристигналите често пъти са подмамени в Германия от безсъвестни гешефтари, които ги подслоняват срещу много пари в порутени сгради и въртят далавери с трудовите им договори и социалните помощи. На самите хора трябва да помогнем, а на гешефтарите да отрежем бизнеса - такава е общата нагласа в много германски градове, които се натъкват на проблема. Един от тях е 160-хилядният Оснабрюк в провинция Долна Саксония.Животът в \"квартала на българите\"„През последните две години беше постигнато много по отношение на интеграцията на новозаселили се хора от България\", твърди партията на Зелените в Оснабрюк. Според Зелените, най-важното е тези хора да получат квалификация и работа, за да се измъкнат от бедността. В същото време полицията и Службата по реда дават решителен отпор на всички измамници и експлоататори, които се възползват от затрудненото положение на тези хора, подчертават Зелените.За какво точно става дума? И кои са тези хора от България в Оснабрюк? Няколко публикации в местните медии в детайли обясняват проблема.След като българите и румънците получиха право на свободно придвижване в ЕС, в града започнаха да пристигат хора от България. В момента социални помощи получават 32,5% от тях: 460 души в трудоспособна възраст и 252 деца. През миналата година това е струвало на общината 3,6 милиона евро - с 1 милион по-малко, отколкото през 2016. Тази година се очакват още по-ниски разходи - не повече от 2,6 милиона евро. Част от тези хора първоначално се хващат на почасова работа и след три месеца вече имат право на социални помощи, ако изгубят работното си място. Местните власти, бюрата по труда, полицията и митническите служби смятат, че в много случаи се злоупотребява: представят се фалшиви или нередовни трудови договори и договори за наем, за да се получат социални помощи.В един доклад на полицейските служби, цитиран от вестник „Хазепост\", се твърди, че българските граждани в Оснабрюк във висока степен са жертва на трудова експлоатация и лоши условия на труд. Често пъти те не познават правата си или не знаят как да ги защитят. А понеже обикновено почти не говорят немски, те стават лесна жертва на „черни овци\" сред работодателите, които гледат да се облагодетелстват за тяхна сметка, пише в доклада.Катарина Пьотер от Социалната служба в Оснабрюк обяснява, че повечето българи в града принадлежат към турскоговорящото малцинство в своята страна. Много е трудно да се установи кои са посредниците, които ги довеждат в града и им осигуряват въпросните съмнителни договори. Пьотер твърди обаче, че решителните действия на местните власти вече са внесли смут сред посредниците. Повечето новозаселили се са жертви именно на тези посредници и затова трябва да им се помогне, подчертава Пьотер и разказва за различни мерки, сред които и подпомагане на децата в подготовката им за училище. Политиците в Оснабрюк са единодушни: посредниците и трафикантите трябва да бъдат преследвани, а на експлоатираните хора от България трябва да се помага.Темата е особено гореща. След като един местен политик от ХДС заяви, че повечето българи в града не работят, а само получават социални помощи, Зелените го обвиниха в расизъм. В същото време в квартала „Шинкел\", където живеят повечето новозаселили се, проблемите нарастват - дотам, че медиите започнаха да го наричат „опасна зона\". Сандра Дорн от „Нойе Оснабрюкер Цайтунг\" посети тази „зона\" и разговаря с хората. Ето накратко някои от нейните наблюдения:\"Тук вече живеят само българи. Но аз се разбирам с тях.\"„Проблеми с боклуците и с плъховете, ужасни условия на живот, групи мъже, които висят по улиците - така беше преди година. (…) А как изглеждат нещата днес? Оглеждаме се за боклуци и за празни бирени кенчета, но вместо това виждаме лехи с цветя. Там цъфтят рози и теменуги, оградени с малки плетчета от пръчки и канап. Съседката го е направила, казва един възрастен господин, германец от полски произход. (…) „Тук малко или повече вече всичко е българско\", казва той. Мъжът живее от 1999 година в тази кооперация. Навремето съседите му били португалци, турци и германци. „Всички си намериха по-добри жилища\", добавя той. Сега тук живеели само българи. „Но аз добре се разбирам с тях.\" Мъжете по улицата с недоверие наблюдават нашата журналистическа интервенция. Но наоколо има и жени с малки деца. Пред един вход са изкарани стара кушетка и столове. Не, не били за изхвърляне, обясняват ни: „Нашите сънародници имат обичая да поседнат навън и да изпият по бира\", просвещава ни Неждет Халилов - германски гражданин с български корени, който държи магазин за хранителни продукти и лавка.\"По-нататък авторката на репортажа разговаря с двама мъже от България. Единият не знае немски, а другият ѝ обяснява, че е много доволен - работи като разносвач на вестници на пълно работно време. В България работа няма, обяснява мъжът.„Трудно е\", казва Кристоф Твент. Той и жена му нямат нищо против българските им съседи, макар че понякога са доста изнервени: пушекът от скарите всекидневно и часове наред прониква в градината им. И още: българските магазинчета били отворени почти денонощно, включително и в неделя, а стълпотворението било голямо. Освен това на Кристоф Твент му се налагало всяка сутрин да излиза на улицата с големите щипци, за да събира боклуци. А хранителните отпадъци по улицата привличали плъховете.\"Искаме тези хора да се чувстват добре\"Семейство Твент се чувства безпомощно. Сузане разказва за сгради, които били \"отчайващо претъпкани\". „Там живеят невероятно много деца\", добавя Твент. „Но ние от сърце искаме тези хора да се чувстват добре.\" Двамата обясняват, че напоследък полицейското присъствие се е увеличило: „от нула на малко\".В края на репортажа Карстен Фридеричи от гражданското сдружение „Шинкел\" твърди, че положението в квартала наистина се подобрява, но „проблемната ситуация\" си остава. „Не знаем дали нещо се е променило по отношение на онези структури, които примамват тук хората от България с големи обещания\", казва той. Според него, в някои от сградите живеели жени, принуждавани да проституират. „Службата по реда и полицията са длъжни да разкрият извършителите, а жертвите имат нужда от помощ\", заключава Фридеричи.", "date": "2019.08.30", "title": "Какво разказват за \"квартала на българите\" в Оснабрюк"}
{"url": "https://offnews.bg/tenis/grigor-dimitrov-otnovo-na-korta-v-niu-jork-dovechera-710313.html", "text": "Първата ракета на България в мъжкия тенис Григор Димитров ще се изправи срещу Камил Майхржак в третия кръг на US Open тази вечер. Срещата е трета на корт №17, като се предполага, че ще започне около 22:00 часа българско време.Преди това на този корт ще се изиграе един мач на двойки при жените - Матек-Сандс/Вандевеге - Линет/Святек. След него пък е срещата между Пабло Кареньо-Буста и Давид Гофен.Григор достигна до тази фаза без игра, тъй като съперникът му във втория кръг Борна Чорич се отказа заради контузия. В същото време Майхржак елиминира Пабло Куевас с 6:7(3), 6:4, 2:6, 6:4, 6:1.Димитров и Майхржак не са играли никога досега помежду си. 23-годишният поляк е номер 94 в световната ранглиста и влезе в основната схема на US Open на мястото на отказалия се от участие Милош Раонич.Победителят от сблъсъка между Григор и Майхржак ще се класира на 1/8-финал в турнира и там ще се изправи срещу Кей Нишикори или Алекс де Минаур.", "date": "2019.08.30", "title": "Григор Димитров отново на корта в Ню Йорк довечера"}
{"url": "https://offnews.bg/obshtestvo/fandakova-s-kmeta-na-iskar-shte-pravim-osnoven-remont-na-dimitar-pes-710317.html", "text": "Възстановяването на движението по столичния бул. \"Асен Йорданов\" ще става на етапи през октомври, в началото на ноември бул. \"Асен Йорданов\" и ул. \"Искърско шосе\" ще са изцяло завършени. Това обяви столичният кмет Йорданка Фандъкова на страницата си във фейсбук, след като провери ремонта на 3 км. по тези улици. Фандъкова уточнява, че е поискала от изпълнителя да работи с повече екипи и с удължено работно време. В хода на работа се появи проблем с канализацията и мобилизираме допълнително „Софийска вода“. Изпълнителите успяха да наваксат това забавяне, обяснява Фандъкова.Освен ремонт на пътните платна се изграждат нови тротоари, джобове за контейнерите за смет и велоалея, както и улично осветление. С кмета на район „Искър“ Ивайло Цеков обсъдихме да започнем проектиране на ул. „Димитър Пешев“ и догодина да направим основен ремонт, обявява още Фандъкова, която другата седмица ще каже официално дали ще се кандидатира за нов мандат. ", "date": "2019.08.30", "title": "Фандъкова: С кмета на Искър ще правим основен ремонт на 'Димитър Пешев' догодина"}
{"url": "https://offnews.bg/zdrave-i-krasota/hranene-predi-san-mozhe-no-s-niakoi-ugovorki-710299.html", "text": "Ново изследване на екип учени от Университета на Флорида показва, че жените, които са физически активни, не са застрашени от напълняване, ако консумират храни, богати на протеини в късните часове на деня.Резултатите от проучването, публикувани в в научното издание Nutrition, отправят предизвикателство към най-широко разпространените заблуди за връзката между нощното хранене, увеличаването на теглото и забавянето на метаболизма, особено при жените.Изследване проведено сред състезателки по тежка атлетика показва, че протеиновата храна, която хапват преди лягане не нарушава метаболизма на мастната тъкан в областта на корема и процеса на изгаряне на мазнини като цяло.\"Твърде дълго хората бяха заблуждавани, че яденето преди сън предизвиква метаболитни нарушения и напълняване. Изследванията, които ние проведохме обаче, не потвърждават това, когато продуктите са богати на протеини и в неголямо количество\", казва авторът на изследването Майкъл Ормсби.В началото на наблюдението на участничките бил даван казеинов протеин - коктейл, 30 минути след тренировка, а след това плацебо с аналогичен вкус, 30 минути преди сън. След това участничките изпивали тези коктейли в обратен ред.\"Искахме да изясним, как консумацията на протеинов коктейл преди сън влияе върху метаболизма на мазнините при здравите жени през нощта\", коментира Ормсби.Отдавна е доказано, че употребата на протеини, съчетана с физически упражнения, подпомага освобождаването на мазнините от клетките. В случая със спортистките от изследването плюсовете на нощното хранене осезателно надвишили негативните ефекти.„Твърдението, че нощното хранене предизвиква напълняване и забавя метаболизма, е необосновано. Нашето изследване показва, че то е валидно, само ако изядете голямо количество калорична храна, богата на мазнини и въглехидрати. А консумацията на протеини има много полезни ефекти. Важно е да се знае, за да се промени гледната точка на някои диетични навици.“, твърдят авторите на изследването.", "date": "2019.08.30", "title": "Хранене преди сън – може, но с някои уговорки"}
{"url": "https://offnews.bg/vodni/rekordior-po-pluvane-v-ledeni-vodi-se-udavi-710338.html", "text": "Бившият шампион и световен рекордьор по плуване в ледени води Николай Петшак се е удавил във водите на Енисей, съобщават медиите в Русия.64-годишният Петшак е тренирал, когато му е прилошало и той е потънал. Екстремният спортист се е занимавал с плуване в ледени води повече от 40 години.През 1994 година той поставя своя рекорд по престой в ледени води, а през 2012 година печели световната титла в дисциплината. \"Министерството на спорта на Красноярския край изразява своите съболезнования на роднините и близките на Николай Леонардович\", пише в официалното съобщение по повод смъртта на ветерана в плуването.След края на активната си кариера Петшак се захваща с популяризирането на леденото плуване, като ръководи такъв спортен център и едноименна федерация на регионално ниво.", "date": "2019.08.30", "title": "Рекордьор по плуване в ледени води се удави"}
{"url": "https://offnews.bg/knigi/roman-na-kristin-dimitrova-shte-se-izuchava-v-meksikanski-universitet-710302.html", "text": "Романът \"Сабазий\" на българската писателка Кристин Димитрова ще се преподава в Мексико. Той е включен в курс по европейска литература в Националния автономен университет в столицата на страната. Новината беше обявена от самата авторка в личния й профил във фейсбук.Пред \"Дневник\" Кристин Димитрова разказа, че е научила за това от преводача на книгата - Рейнол Перес Васкес. За момента писателката не може да каже името на преподавателя, който е включил романа в своя курс по европейска литература. Националният автономен университет е едно от най-престижните висши учебни заведения в Мексико.Книгата се занимава с темата за прехода, пречупена през мита за Сабазий (Дионис), който е обвързан с Орфей. През 2006 г. ръкописът на бъдещото заглавие печели анонимен национален конкурс на издателство \"Инк\" за писане на роман като част от международната програма \"Митовете\" на шотландското издателство Canongate. Книгата излезе в Мексико през 2017 г. в поредицата Coleccion Cultura Universitaria на издателството на Националния автономен университет в Мексико сити.\"Романът беше добре приет в Мексико, но там той беше и добре представен\", изтъкна Димитрова. \"Излезли са добри рецензии, а знам и за хора, които са купували по 3-4 бройки, за да подаряват на приятели.\"\"В България от време на време някой надава вой как никой не описа прехода както трябва\", отбеляза Димитрова. По нейни думи може никоя книга да не е успяла да опише прехода \"както трябва\", но \"Сабазий\" е една от книгите, които се занимават с тази тема. \"Не съм сигурна, че в България книгата беше прочетена с доверие\", каза още писателката.Димитрова заяви, че никога не си е представяла как книгата може да потръгне в Мексико, но отдава това на паралела между българското и мексиканското задкулисие. \"Изглежда, мексиканците се припознаха в нея\", завърши тя. Романът \"Сабазий\" е публикуван и в Русия, Румъния и Германия.Кристин Димитрова е един от най-известните български писатели в чужбина. Участвала е на редица литературни фестивали. Нейни произведения се преведени в повече от 20 страни по света.", "date": "2019.08.30", "title": "Роман на Кристин Димитрова ще се изучава в мексикански университет"}
{"url": "https://offnews.bg/politika/bsp-v-maglizh-izdigna-39-godishen-bezpartien-inzhener-710320.html", "text": "39-годишен безпартиен машинен инженер е кандидатът за кмет на Мъглиж. Златко Острешев бе единствената кандидатура, която единодушно бе подкрепена от общото събрание на социалистите в общината.БСП ще се яви на местния вот в коалиция „За община Мъглиж\", заедно с политическите структури на НДСВ и Народен съюз. Коалицията е отворена за организации и движения, които подкрепят кандидат-кмета и политиката за промяна.„Открито и успешно управление за хората\", обеща Острешев, произхождащ от уважаван род в Мъглиж. По думите му необходими са усилията на всички за желаната от мъглижани промяна. „Обединяваме се срещу разграбването в общината, на 27 октомври ще спрем разрухата в Мъглиж\", с това послание левицата си пожела победа на изборите. Целта е да се увеличи многократно представителството в местната законодателна власт. През този мандат БСП бе с двама съветници в местния парламент. До дни ще бъдат ясни и кандидатите за съветници и кметове на кметства на местната коалиция.\"Вече имаме кандидат за кмет на общината, който мъглижани одобряват, предстоят ни срещи в селата и разговори с всички политически сили с изключение на ГЕРБ за подкрепа\", посочи председателката на общинската организация Дияна Янева.", "date": "2019.08.30", "title": "БСП в Мъглиж издигна 39- годишен безпартиен инженер"}
{"url": "https://offnews.bg/obshtestvo/ministerstvoto-na-otbranata-spria-skandalnia-si-targ-s-kojto-betonat-710319.html", "text": "Със заповед на министъра на отбраната Красимир Каракачанов е прекратена процедурата за провеждане на търга за продажба на поземления имот с идентификатор № 67800.1.187 с площ 19,847 дка, който се намира в гр. Созопол, местност „Герени“, община Созопол, област Бургас, съобщават от ведомството. Това се случва броени дни след като екоорганизации реагираха крайно остро срещу плановете за продажба на имота в непосредствена близост до плажа, в който попадат и защитени дюни. Омбудсманът Мая Манолова също излезе с препоръка, че търгът трябва да бъде прекратен.Според нея става дума за защитена територия, на която природата е запазена в своя автентичен вид.Тя каза още, че Министерството на отбраната трябва да спре търга, насрочен за 4 септември.В днешното съобщението на МО обаче се твърди, че решението било взето въз основа на приключила проверка, разпоредена от Каракачанов.По банков път ще бъдат възстановени сумите на участниците за закупени тръжни книжа и внесени депозити за участие в търга, уточняват от военното министерство.", "date": "2019.08.30", "title": "Министерството на отбраната спря скандалния си търг, с който бетонът отиваше на плаж Градина"}
{"url": "https://offnews.bg/kultura/utre-varna-posreshta-dixieland-band-na-vaorazhenite-sili-na-sasht-v-ev-710343.html", "text": "В съботната вечер от 18:30 ч. на Входа на Морската градина започва флашмоб на американските гости, а от 21 ч. в клуб „Ментол“ е концертът на джазмените с пагони, който ще сложи финалната точка на кросоувър модула на Музикалното „Варненско лято“.След големия успех на първите два концерта от кросоувър програмата на Международния музикален фестивал „Варненско лято“, почитателите на свободната музика се готвят за заключителното преживяване от любимия си фестивален модул. С много аплаузи те изпратиха големите дами на българския джаз Камелия Тодорова, Милица Гладнишка и Рут Колева на 24 август в Летния театър, в приятелска атмосфера споделиха емоцията на „RogerThat!Project“ с участието на Антоанела Петрова и Нейчо Петров-Реджи с Брас асоциация на 29 август в двора на Археологическия музей. Финалната им среща с джаза за това лято ще бъде в събота, 31 август, отново под открито небе.Във Варна пристигат музикантите от The United States Army Europe Dixieland Band. Бендът e част от големия Оркестър на въоръжените сили на САЩ в Европа. Диксилендът предлага не само висококачествено музикално забавление, но и отваря врата към една специална част от американската култура. Бендът се състои от 5 духови инструменталисти и един барабанист, които изпълняват мелодии от онова време в американската история, което слага отпечатък върху цялата музикална история на новото време.Музикантите с пагони ще ни пренесат в началото на 20-ия век, когато Съединените щати са шарена смесица от хора от много различни култури и етноси, а емблемата на това многообразие е град Ню Орлиънс. Тази смес от различни култури създава две от най-интересните форми на съвременното развлечение - джаз и блус музиката. Диксиленд бендът майсторски капсулира тези музикални стилове и неусетно отвежда публиката обратно към ранните дни на джаза и блуса. Заедно с музикантите ще можем да тръгнем на виртуална ръзходка по легендарната улица Bourbon Street в Ню Орлиънс, за да почувстваме душата на блуса. Dixieland Band е нещо повече от музикално забавление, това е жив, дишащ символ на американската култура и история.Концертът на Диксиленд бенда ще бъде от 21 ч. на лятна сцена клуб „Ментол“ с вход свободен. Но гостите ще направят още един жест към варненци – от 18:30 са замислили флашмоб пред официалния вход на Морската градина до Слънчевия часовник.Този проект се реализира с подкрепата на Посолството на Съединените американски щати в България, уточняват организаторите.", "date": "2019.08.30", "title": "Утре Варна посреща Dixieland Band на Въоръжените сили на САЩ в Европа"}
{"url": "https://offnews.bg/ikonomika/obshtina-haskovo-planira-da-kupi-elektrobusi-za-5-mln-leva-710312.html", "text": "Община Хасково в партньорство с \"Тролейбусен транспорт\" ЕООД подаде проектно предложение „Подобряване на качеството на атмосферния въздух в гр. Хасково, чрез доставка и експлоатация на електрически автобуси за нуждите на обществения транспорт“ по Оперативна програма „Околна среда“ на стойност 5 мил. лева.Чрез проекта общината предприема мерки за подобряване на качеството на атмосферния въздух, чрез намаляване на вредните емисиите, намаляване на шума и вибрациите, подобряване на качеството на услугите на обществения градски транспорт. Чрез осъществяването му ще се повиши привлекателността на обществената услуга, която жителите и посетителите на града да предпочетат пред използването на личен автомобил. С електрифицирането на подвижния състав на градския транспорт ще се подобри екологичната обстановка в централната част на град Хасково и ще намали антропогенното влияние върху околната среда, заявяват от кметството в южния град.За изпълнението на проекта и постигане на неговите цели се предвиждат следните основни дейности: Доставка на 5 броя електробуси; Доставка на 5 броя бавнозарядни станции и 1 брой бързозарядна станция за електорбусите; проектиране и изграждане на захранващ кабел от ТИС-2 до тролейбусно депо за поемане на токовия товар от зареждане на електробусите; изготвянето на оценка за съответствие на инвестиционния проект и упражняването на строителен надзор и др. второстепенни дейности.", "date": "2019.08.30", "title": "Община Хасково планира да купи електробуси за 5 млн. лева"}
{"url": "https://offnews.bg/obshtestvo/bezplaten-abonament-kam-ucha-se-s-tableti-ot-vivacom-710323.html", "text": "Безплатен абонамент за една от най-популярните и утвърдени платформи за видео уроци – Уча.се, осигурява VIVACOM за началото на новата учебна година. Той е част от комбинираното предложение на телекома за таблет по избор и тарифен план за данни i-Traffic XL+, което стартира от 02.09.2019 г. Така учениците ще разполагат с удобно устройство с голям екран за учене и 30 000 МВ интернет на максимална скорост за търсене на интерактивно образователно съдържание. С тази инициатива VIVACOM продължава дългосрочната си стратегия за дигитализация на образованието и използването на новите технологии в учебния процес, така че той да бъде по-интересен и резултатен за децата. Успешен пример в тази посока е платформата Уча.се. Тя съдържа видео уроци и тестове по всички предмети от 1. до 12. клас, представени на интересен и разбираем език.Родителите, които искат да дадат на децата си възможност да учат по нов и забавен начин, могат да избират между голямо разнообразие от таблети, включени в портфолиото на телекома. Подходящ вариант за учениците е HUAWEI T5 с впечатляващ 10.1\" Full HD дисплей. Устройството разполага с 5МР основна камера и 2МР предна камера. MediaPad T5 е разполага с процесор HUAWEI Kirin 659, позволяващ максимална ефективност на устройството. Благодарение на него таблетът консумира по-малко енергия по време на употреба. Вътрешната памет е 16GB с възможност за разширение до 256 GB чрез microSD, a RAM паметта е 2GB. Устройството е на цена 9,98 лв. на месец в комбинация с i-Traffic XL+.Любителите на SAMSUNG могат да заложат на GALAXY TAB A 10.1 2019, който също разполага с удобен 10.1″ Full HD дисплей за максимално добро визуално изживяване. Таблетът притежава и чипсет Exynos 7904 и батерия с капацитет 6150 mAh. Устройството има два говорителя с технология Dolby Atmos и 8MP основна и 5MP селфи камери както и с 2GB RAM, и вътрешна 32GB разширяема памет. SAMSUNG GALAXY TAB A 10.1 2019 е на цена от 10,98 лв. на месец с план i-Traffic XL+.Разнообразието от таблети се допълва от изключително достъпния LENOVO TAB 7 Essential само за 1 лев в брой с план i-Traffic XL+. Отличаващо при модела е 7.0“ дисплей с HD резолюция - подходящ избор за гледане на видео или филми. Освен с добро визуално качество, устройството е плюс за всяко семейство. Всеки член от семейството може да си направи отделен потребителски профил и да го ползва поотделно. Лекият и удобен модел притежава и 16GB вътрешна памет.Предложението за безплатния абонамент към Уча.се за 6 месеца е в сила с покупка на всеки един таблет или лаптоп от портфолиото на телекома, в комбинация с тарифен план i-Traffic XL+. Промоцията стартира на 02.09.2019 г. и ще бъде активна до края на същия месец.", "date": "2019.08.30", "title": "Безплатен абонамент към Уча.се с таблети от VIVACOM"}
{"url": "https://offnews.bg/kultura/vaztorzheni-aplodismenti-za-rajna-kabaivanska-v-arena-di-verona-710305.html", "text": "Легендарната Райна Кабаиванска бе почетен гост в Арена ди Верона за 500-ия спектакъл на Даниел Орен - един от титаните на диригентския пулт в съвременния оперен свят. Публиката в най-известния в света античен театър посрещна появата ѝ с възторжени аплаузи.Творческото партньорство на Райна Кабаиванска и Даниел Орен започва през 1980 г. в Римската опера с „Манон“ от Масне и продължава повече от 20 години във всички големи италиански театри с „Адриана Лекуврьор“, „Тоска“, „Мадам Бътерфлай“, „Веселата вдовица“, „Фалстаф“, „Манон Леско“, „Роберто Деверьо“ и др. Исторически са спектаклите им на „Тоска“ в Римската опера през 1990 г. с участието и на Лучано Павароти. Особено преклонение Орен изпитва към превъплъщението на Райна Кабаиванска в образа на Адриана Лекуврьор. „ В продължение на 20-25 години, в които представяше тази роля, Райна Кабаиванска бе единствената и най-голяма Адриана.“, споделя той.Кабаиванска дебютира като Адриана Лекуврьор през 1968 г. в Театро Реджо ди Парма. Под диригентството на Орен я изпълнява в Римската опера, „Ла Фениче“ във Венеция, „Карло Феличе“ в Генуа, „Верди“ в Триест, „Сан Карло“ в Неапол и Театро Реджо в Торино, където е и последната Адриана на Кабаиванска през 1994 г.В тържествената вечер във Верона Даниел Орен дирижира „Тоска“. В едноименната роля се представя световноизвестното сопрано от китайски произход Хюи Хе. Тя се изява във всички най-големи световни оперни театри, а в Арена ди Верона участва за 15-ти пореден сезон. Хюи Хе е първата (и единствена засега) азиатка, канена за Тоска в Ла Скала, Милано.През 2002 г. Райна Кабаиванска е в Театро Реджо ди Парма за своята последна „Тоска“ на италианска сцена. За да дебютира в ролята, там е и Хюи Хе. Великата примадона обучава младото сопрано. „Трябва много да благодаря на г-жа Кабаиванска за всичко, на което ме научи. Тя ми помогна да разбера, че за да бъда своята героиня, трябва да мисля като нея. Научи ме да интерпретирам и да предавам емоцията на публиката.“На 10.09. Райна Кабаиванска пристига в България за своя 19-ти международен майсторски клас, организиран от Нов български университет. След прослушване на всички кандидати, маестра Кабаиванска ще избере 12 млади оперни певци, с които ще работи за усъвършенстване на вокална техника и артистична интерпретация. Галаконцертът на лауреатите е на 29.09. от 19 ч. в Софийската опера и балет.", "date": "2019.08.30", "title": "Възторжени аплодисменти за Райна Кабаиванска в Арена ди Верона"}
{"url": "https://offnews.bg/leka-atletika/tihomir-ivanov-s-treto-miasto-na-diamanteata-liga-v-tciurih-710322.html", "text": "Тихомир Иванов се представи отлично в скока на височина на състезанието от Диамантената лига в Цюрих. Българският лекоатлет скочи 2.30 метра, с което си осигури третото място в надпреварата. Това е изравнен личен рекорд за сезона за Иванов.Тихомир преди това прескочи 2.16, 2.20, 2.24 и 2.27 метра. На 2.30 българинът доста се затрудни, но все пак преодоля летвата от третия опит. След това той се пробва и на 2.32, но там не успя.Така Иванов за втори път през сезона скочи 2.30 метра, като с такъв резултат спечели златото на Универсиадата в Неапол.Победител в състезанието в Цюрих стана украинецът Андрий Проценко с 2.32 метра. Втори пък завърши Брандън Старк от Австралия с 2.30 метра, но той се нареди пред Тихомир, защото преодоля летвата от първи опит.Следващото състезание за българския скачач ще бъде на Балканиадата в Правец, която ще се проведе на 2 и 3 септември.", "date": "2019.08.30", "title": "Тихомир Иванов с трето място на Диамантеата лига в Цюрих"}
{"url": "https://offnews.bg/futbol/ministar-kralev-podkrepi-varna-siti-v-parvata-mu-sreshta-ot-shampionsk-710325.html", "text": "Министърът на младежта и спорта Красен Кралев и кметът на Варна Иван Портних подкрепиха българския шампион по футзал Варна Сити в първата му среща от Шампионската лига. Варненският тим е в много тежката група H с израелския Макаби Нахалат и грузинския Джорджианс.В първото си изпитание в Двореца на културата и спорта в морската ни столица момчетата на играещия мениджър Благовест Марев се изправиха срещу израелския шампион, от когото загубиха драматично с 2:3. Двата отбора направиха истинско шоу за публиката, която беше дошла да подкрепи родния първенец. През първото полувреме футболистите на Макаби Нахалат си осигуриха комфортна преднина от 2:0, но след почивката варненците излязоха мотивирани и притиснаха сериозно израелския си съперник. Нашите диктуваха темпото през цялата втора част и само добрите намеси в защита на играчите на Макаб“ и гредите попречиха на варненския тим да достигне поне до точката.Преди срещата министър Кралев посети отбора в съблекалнята и пожела на футболистите успех в предстоящите срещи. В знак на благодарност играчите на българския шампион му връчиха почетен плакет.Преди да стане министър Красен Кралев бе председател на Комисията по футзал към БФС и винаги е бил близо до този спорт и го е подкрепял. От няколко години футзала получава подкрепа от държавата.Следващата среща на „Варна Сити“ е в събота от 19,00 ч. срещу грузинския Джорджианс.", "date": "2019.08.30", "title": "Министър Кралев подкрепи Варна Сити в първата му среща от Шампионската лига по футзал"}
{"url": "https://offnews.bg/zdrave/gastroenterolog-horata-s-hronichna-umora-ne-triabva-da-piat-kafe-710298.html", "text": "Хората с хронична умора трябва по-добре да се въздържат от пиене на кафе, казва диетологът и гастроентеролог Нурия Дианова пред “Вечерна Москва”.Според нея напитката влияе негативно върху здравословния статус на такива пациенти, особено ако се консумира в големи количества. Гастроентерологът отбеляза, че след известно време кафето престава да има ободряващ ефект.“Обратният процес започва, когато цялата умора настъпва наведнъж. Това провокира мигренозна болка, нарушения на съня.”, каза Диянова пред изданието, цитирано от БГНЕС.Тя добави, че кафето стимулира перисталтиката, така че при разхлабване е по-добре да се даде предпочитание на чая.“Също така кафето има диуретичен ефект и до известна степен помага за изхвърлянето на калций от тялото”, каза лекарят.Тя посъветва жените по време на менопаузата да пият кафе само с мляко, а хората с ниско кръвно – черно подсладено кафе.“Най-важното е, че трябва да бъде приготвяно по някакъв подходящ начин: в кафе машина, кафеварка, филтърна торбичка. Разтворимият продукт преминава през огромен брой технологични процеси и не можем да кажем, че можем да получим полезни вещества от него”, подчерта гастроентерологът.", "date": "2019.08.30", "title": "Гастроентеролог: Хората с хронична умора не трябва да пият кафе"}
{"url": "https://offnews.bg/112/aktcia-v-grad-levski-sreshtu-alo-izmamnitci-710287.html", "text": "Акция на полицията и жандармерията се провежда в град Левски срещу ало мафията. Градът е блокиран, претърсвания се извършват на 10 адреса в т. нар. \"Квартал на богатите\", където живеят хора без официални доходи, съобщи Нова телевизия. Униформени има и пред жилището на Димитър Серафимов - Келеша, сочен като тартор на групи за измами. По първоночална информация вече има арестувани. ", "date": "2019.08.30", "title": "Акция в град Левски срещу ало измамници"}
{"url": "https://offnews.bg/izvan-terena/ogromna-tragedia-pochina-dashterichkata-na-luis-enrike-710316.html", "text": "Огромна трагедия сполетя семейството на бившия национален селекционер на Испания Луис Енрике. Деветгодишната му дъщеря Ксана почина от рак на костите. Треньорът обяви новината лично с публикация в социалните мрежи.\"Нашата дъщеря Ксана почина тази вечер на 9-годишна възраст след 5-месечна тежка борба с рак на костите. Благодарим за получената подкрепа през тези месеци, за дискретността и разбирането.Благодарим също на болниците \"Сант Жоан де Деу\" и \"Сант Пау\" за отдадеността и грижата, на лекарите, на сестрите и на всички доброволци. (...) Много ще ни липсваш, но ще си спомняме за теб всеки един ден от нашите животи с надеждата, че в едно бъдеще ще се срещнем отново. Ти ще бъдеш звездата, която ще свети над нашето семейство.Почивай в мир, Ксанита\", написа Луис Енрике в Туитър.", "date": "2019.08.30", "title": "Огромна трагедия! Почина дъщеричката на Луис Енрике"}
{"url": "https://offnews.bg/112/mazh-i-dete-se-udaviha-kraj-sinemoretc-710324.html", "text": "Мъж се удави на неохраняем плаж \"Липите\" край Синеморец, разказа нашият читател Емануил Найденов, който е станал очевидец на трагедията. Двама мъже са скочили да спасяват две давещи се деца. Сигнал е подаден около 12 часа днес в Районно управление - Царево. Двамата мъже са успели да извадят едното дете, информира ОДМВР в Бургас. Те са се хвърлили отново сред вълните за второто дете, но са повлечени от мъртвото вълнение. Тялото на изчезналото дете бе открито по-късно, вторият мъж се издирва. Според читателя ни мъжете са били част от голяма компания, вероятно на ол инклузив почивка, защото са имали гривни за консумация на ръцете. ", "date": "2019.08.30", "title": "Мъж и дете се удавиха край Синеморец"}
{"url": "https://offnews.bg/tehnologii/pogled-otvatre-kam-zavoda-na-john-cockerill-za-kupoli-na-bmp-snimki-710275.html", "text": "Белгийската компания John Cockerill, която произвежда куполите за двама от участниците в конкурса за нови Бойни машини на пехотата (БМП) на Българската армия, организира медийна визита, на която представи подробно продукта си. Екип от български журналисти и репортери посети техни производствени и тренировъчни бази в Белгия и Франция, където станаха свидетели на процеса на създаване на самите куполи, както и метода за обучение на управляващите ги войници. Компанията е основана още през далечната 1817 г. от британеца John Cockerill, а през 1831 г. навлиза и в областта на отбраната. През 1870 г. те започват производството на първите си куполи, предназначени за крепости. Дългогодишният опит на компанията в тази сфера, комбиниран с впечатляващите им възможности и амбициозния им стремеж към иновативност и ефикасност са сред причините те да бъдат избрани за производители на куполите на двама от кандидатите - финландските Patria и френските Nexter.Куполът, който ще бъде предоставен на българската армия е модел C3030 от серията C3000, чиято концепция е модуларност, сходство, готовност. Тези понятия се отнасят към начина, по който е изграден. Това е единствен по рода си купол, който идва в два варианта - пилотиран и безпилотен, като сходството във частите между двата е около 85%, а в основната му част те са идентични.Друго голямо предимство е, че позволява монтирането на различни по големина оръдия в зависимост от нуждите за операцията. Те могат да бъдат 30, 40, 95 и 105 мм, като времето за смяна е от 1 до 2 часа, но при много добре трениран екип може да падне до 10 до 20 минути. Въпреки че само Patria и Nexter са избрали въпросния C3030 за свой купол, той може да бъде интегриран и на бронетранспортьорите и на другите двама кандидати.Според Беър Мидкиф, вицепрезидент \"Продажби и маркетинг\" за Централна и Източна Европа, продължителността на живота на машините може да надхвърли 50 години.Всички тези специфики позволяват изключително разнообразие и ефикасност, лесна и евтина подръжка и дълготрайна сигурност, събрани в една машина. Също така важен фактор е скоростта, с която John Cockerill Defense произвежда своите куполи. Те първо се сглабят, а след това се инсталира цялата електроника, нужна за управлението и боеспособността им. Самото асемблиране също е разделено на модули, като за един работен ден 1 купол преминава през 1 модул. Това е причината да произвеждат по 1 на ден и 20 на месец.Производството се случва в няколко бази - Лонсин и Обанж в Белгия и Дистроф във Франция, като във всяка се извършват различни дейности. Централа на компанията е ситуирана в Лиеж, Белгия.При това положение, ако сделката за 150 бойни машини на стойност 1 милиард и 464 милиона лева бъде сключена, българската пехота ще започне да се сдобива бързо с тях, а срока за изпълнение на сделката е 12 години.Също така, в случай на сключването на тази сделка, компанията John Cockerill ще осигури обучението на българските пехотинци. Това ще се случи в тяхната специализирана база в Комерси, Франция. Там ще бъдат изпратени българските войници, които да бъдат обучени като треньори. На свой ред, те ще се върнат в България, където ще поемат обучението на останалите пехотинци. То ще отнема между 3 и 12 месеца, в зависимост от предварителната подготовката на бойците.Самото обучение преминава през няколко етапа, като огромна роля в него играе симулатора, разработен от фирмата Agueris, която е част от John Cockerill Group. Базата в Комерси разполага с 2 \"класни\" стаи, оборудвани с такива симулатори. Те представляват виртуална реалност, в която войниците се запознават до съвършенство с управлението и възможностите на куполите.Симулаторът е оборудван с лост за управление, наподобяващ джойстик, и интерактивен екран за задаване на специфики и команди, идентични на тези в реалните куполи. Множество странични интерактивни екрани и аудио система позволяват възможно най-реална визуализация на вътрешността на купола. Симулаторуъ предлага няколко различни бойни полета - горски, планинско-горски, пустинен, както и два градски терена. Освен чрез симулатори, войниците ще получат и изчерпателна подготовка по теория и конструкция на самият купол. От компанията са изработили впечатляващи 3D модели на всяка една част от машината, които позволяват подробно запознаване и разбиране, което в екстремни ситуации може да бъде жизнено важно. За да получи българската армия достъп до тези модели извън тренировачната база в Комерси, обаче, това трябва да бъде специално договорено.Практическата част от обучението се извършва в Комерси и Сюип, Франция. Там са разположени специализирани полигони за завършване на бойната подготовка на пехотинците.Компанията John Cockerill се стреми да предостави надежден и ефикасен продукт, както на всичките си клиенти, така и на българската армия. Според Беър Мидкиф, качественото ниво на отбрана е пътят към мира.Освен сделката за бойните машини, компанията има други съвместни проекти в България, извън сферата на отбраната.", "date": "2019.08.30", "title": "Поглед отвътре към завода на John Cockerill за куполи на БМП (снимки)"}
{"url": "https://offnews.bg/obshtestvo/septemvri-zapochva-s-zhega-ot-2-do-36-gradusa-prez-mesetca-710292.html", "text": "Септември започва с жега, температурите през месеца ще варират от 36 до 2 градуса. Валежите ще са под нормата. През първите няколко дни от месеца ще е предимно слънчево и в по-голямата част от страната горещо, с максимални температури между 31 и 36 градуса. Към средата на първото десетдневие от северозапад на югоизток ще премине слабо изразено атмосферно смущение и на отделни места ще превали краткотраен дъжд, сочи прогнозата на НИМХ.През втората половина от периода температурите относително ще се понижат, но отново ще са по-високи от обичайните. Ще преобладава слънчево време с временни увеличения на облачността. В края на десетдневието облачността ще се увеличи и на места ще превали дъжд.През първата половина от второто десетдневие температурите ще бъдат близки и по-високи от обичайните, а времето ще е спокойно и предимно слънчево. Вероятност за преминаване на атмосферни смущения с превалявания има около 14-15-и, когато и температурите относително ще се понижат.През третото десетдневие температурите бавно ще се понижават. През повечето дни от периода ще е относително сухо и спокойно. Вероятност за преминаване на атмосферни смущения с валежи има около 22 септември, 26 септември и в края на месеца.На 23 септември в 10.50 ч. идва астрономическата есен. ", "date": "2019.08.30", "title": "Септември започва с жега, от 2 до 36 градуса през месеца"}
{"url": "https://offnews.bg/futbol/ludogoretc-e-vav-vtora-urna-za-zhrebia-v-liga-evropa-vizhte-vsichki-710290.html", "text": "След изиграването на снощните мачове-реванши от плейофа за влизане в групите на Лига Европа, вече са ясни всички отбори, които продължават в тази фаза на турнира. Сред тях е и българският шампион Лудогорец. Днес в 14:00 часа е жребият за груповата фаза, като от УЕФА вече обявиха разбивките по урни.Отборите са разделени на 4 урни по 12 отбора според клубния им коефициент. Така Лудогорец попада във втора урна за жребия, който ще се проведе в Монако.Ето разбивките по урни:Първа урна: Севиля, Арсенал, Порто, Рома, Манчестър Юнайтед, Динамо Киев, Бешикташ, Спортинг Лисабон, Базел, ЦСКА Москва, Волфсбург, Лацио.Втора урна: ПСВ Айнховен, Краснодар, Копенхаген, Селтик, Брага, Гент, Борусия Мьонхенгладбах, Йънг Бойс, Астана, ЛУДОГОРЕЦ, АПОЕЛ Никозия, Айнтрахт.Трета урна: Сент Етиен, Карабах, Фейенорд, Хетафе, Малмьо, Партизан Белград, Стандарт Лиеж, Рен, Розенборг, Истанбул ББ, АЗ Алкмаар, Уулвърхамптън.Четвърта урна: Олександрия, Дюделанж, Волфсбергер, ЛАСК Линц, Лугано, Слован Братислава, Глазгоу Рейнджърс, Витория Гимараеш, ЧФР Клуж, Ференцварош, Еспаньол, Трабзонспор.", "date": "2019.08.30", "title": "Лудогорец е във втора урна за жребия в Лига Европа - вижте всички урни"}
{"url": "https://offnews.bg/sviat/ajfonite-atakuvani-ot-hakeri-ot-godini-tegleni-sa-kontakti-snimki-s-710289.html", "text": "Служители по сигурността в Google са открили доказателства за \"постоянни усилия\" за хакването на телефоните на Apple - iPhone през последните две години, съобщи Би Би Си.Атаките са извършени чрез сайтове, които незабележимо \"прикачват\" софтуер, който извлича данни за контактите, снимки, местоположение и др.Анализатори на Google предполагат, че тези сайтове-капани са били посещавани хиляди пъти в рамките на седмица.От Apple отклониха въпросите на журналистите с думите, че няма да коментират.Атаката беше описана в големи подробности в серия от постове, написани от британския експерт по киберсигурност Ян Биър, член на Project Zero - работна група на Google, чиято цел е да открива нови уязвимости на сигурността.Влизане в хакнатия сайт беше достатъчно, за да се атакува устройството, а при успешна атака се инсталираше съответния софтуер и наблюдението започваше - разяснява специалистът.Хакерите използвали 12 различни пробойни в сигурността, за да проникнат телефона. Повечето са бъгове в Safari, браузърът по подразбиране в продуктите на Apple. Извлечената информация се предавала към външен сървър на всеки 60 секунди.Софтуерът е можел да прихваща и данни от приложения като Instagram, WhatsApp и Telegram. Списъкът на Биър включва още продукти на Google, като Gmail и Hangouts.Хакерите са можели да проникнат в почти всяка версия на операционната система до iOS 12, добавя Биър.Екипът на Google установява уязвимостите на Apple на 1 февруари тази година. Шест дни по-късно е приложена защита, чието функциониране изисква потребителят да обнови софтуера на устройството си.Анализаторите на Биър не дават предположения кой може да стои зад атаките, нито колко доходоносен е инструментът на черния пазар. Някои такива атаки могат да се оценят на няколко милиона долара - докато не бъдат открити и спрени.", "date": "2019.08.30", "title": "Айфоните атакувани от хакери от години: теглени са контакти, снимки, съдържание на имейли"}
{"url": "https://offnews.bg/sviat/sprete-da-ni-biete-ubijte-ni-zhiteli-na-kashmir-prebivani-zhestoko-p-710315.html", "text": "Силите за сигурност в администрирания от Индия Кашмир бяха обвинени в побои и мъчения на фона на продължителните и масови протести срещу решението на правителството да отнеме автономността на региона, пише Би Би Си.Британската обществена медия е разговаряла с жителите на села, които разказват, че са ги били с пръчки и кабели и че са ги подлагали на токови удари. Хората показват и белезите по телата си и разказват, че насилието ставало по време на нощни набези.Пред Би Би Си от индийската армия наричат обвиненията \"безпочвени\" и \"неоснователни\".Безпрецедентни ограничения блокираха Кашмир за повече от три седмици след отмяната на чл. 370, който досега осигуряваше специалния статут на Кашмир. Десетки хиляди допълнителни войски бяха разположени в региона и около 3000 души - включително политически лидери, бизнесмени и активисти - бяха задържани. Мнозина бяха преместени в затвори извън щата Джаму и Кашмир. Властите твърдят, че мерките са превантивни и целят да осигурят реда в региона и спазването на закона в щата, който е единственият с преобладаващо мюсюлманско население в Индия.Журналист на Би Би Си е посетил поне 6 села, в които хора разказали за преживения ужас.Местните лекарите и здравните власти не желаят да разговарят с журналисти за пациентите, независимо че селяните показват пред журналиста раните си и разказват, че са го сторили представители на силите на реда. В едно село жителите казват, че войниците дошли и започнали да влизали от къща в къща само часове, след като Индия обяви спорното си решения за отнемане на автономността. Двама братя казват, че са били събудени и изведени в отдалечен район, където били събрани с още около дузина мъже от селото.Друг млад мъж споделя, че военните поискали да каже имената на хората, хвърляли камъни - имайки предвид младите мъже и тийнейджърите, които през последното десетилетие стават лицето на гражданските протести в Кашмирската долина. Отвърнал, че не знае и му наредили да свали очилата, дрехите и обувките си. В момента, в който го направил, започнали да го бият безмилостно с пръчки почти два часа. Когато припаднал, го свестили с електрически ток. \"Ако ми причинят това отново, съм готов на всичко - ще се въоръжа и ще нося оръжието всеки ден\", казва мъжът.Войниците му казали да предупреди всички в селото, че ако някой участва в протести срещу властта, за него ще има същите последствия.", "date": "2019.08.30", "title": "Спрете да ни биете, убийте ни! Жители на Кашмир пребивани жестоко при нощни набези на войници"}
{"url": "https://offnews.bg/futbol/aleksis-sanches-veche-ofitcialno-e-igrach-na-inter-710293.html", "text": "Алексис Санчес вече официално е играч на Интер. Чилиецът премина медицинските прегледи в базата на \"нерадзурите\" и снощи сложи подписа си под договора с новия си тим. 30-годишният футболист пристига от Манчестър Юнайтед под наем до 30 юни 2020 година.Според непотвърдени информации Интер ще плаща 5 милиона евро от заплатата на Санчес, докато останалите 7 милиона ще се поемат от \"Червените дяволи\".Това е своеобразно завръщане за чилиеца в Серия \"А\", където той направи отлично впечатление с екипа на Удинезе. Той носи екипа на \"Зебрите\" от 2007 до 2011 година и изигра 95 мача за клуба, в които отбеляза 20 гола и направи 16 асистенции.Санчес имаше доста проблеми на \"Олд Трафорд\" след идването си от Арсенал през януари 2018 година. Той така и не успя да разкрие пълния си потенциал с екипа на Манчестър Юнайтед, с който има едва 5 гола в 45 изиграни мача.Сега футболистът се надява да възроди кариерата си на \"Сан Сиро\", където ще се събере с бившия си съотборник в Юнайтед Ромелу Лукаку, който също премина в Интер през това лято срещу 74 милиона паунда.", "date": "2019.08.30", "title": "Алексис Санчес вече официално е играч на Интер"}
{"url": "https://offnews.bg/futbol/dobra-novina-za-levski-tauata-veche-e-svoboden-710300.html", "text": "Желаният от Левски ляв бек Талеб Тауата вече е свободен агент. 27-годишният израелски национал разтрогна договора си с Айнтрахт (Франкфурт) и вече спокойно може да премине във всеки клуб без трансферна сума. Договорът му с германците бе до края на сезона, но двете страни се разбраха да го прекратят преждевременно по взаимно съгласие.\"Искаме да благодарим на Талеб за изминалите три години и му пожелаваме успех занапред\", заяви по този повод спортният директор на Айнтрахт Фреди Бобич.Това означава, че Левски може да вземе Тауата всеки момент, стига да се разбере с играча за личните му условия. \"Сините\" обаче не са единствения кандидат за подписа на израелеца, който е желан и от Леванте, Макаби Хайфа и Макаби Тел Авив.", "date": "2019.08.30", "title": "Добра новина за Левски, Тауата вече е свободен"}
{"url": "https://offnews.bg/112/ubijtcite-ot-negovan-se-smilili-nad-kucheto-na-zhertvite-si-710291.html", "text": "Началникът на Криминалния отдел към СДВР комисар Ангел Бадънков изнесе ужасяващи подробности около двойното убийство на Йордан и Марияна Атанасови пред бТВ. Според него задържаните за убийството майстори са имали много по-силна връзка помежду си от работата, която ги е свързвала.Хронологията на криминалния случай започва от обаждане на рибар, който се натъква на череп край тресавище в село Негован. Останки от хора са открити в широк периметър - разхвърляни в района на язовира.Полицаите първо разбират кои са убийците и започват да ги следят без да знаят кои са жертвите.Убийството е планирано една година. Георги е познавал жертвите от 15 години. Семейство Атанасови са имали пари, били заможни хора и доста често са прибягвали до неговите услуги.За съжаление жертвите са му имали доверие и са му споделяли такива неща, които не е трябвало, казва Бадънков. Извършителите са знаели, че дъщерята на жертвите е омъжена и живее в чужбина. Чували се само по телефона и се прибирала само веднъж годишно.Физическият извършител е Пламен, той е застрелял и двете жертви в главата, а Георги ги е разфасовал с помощ от Пламен, казва Бадънков.След извършването на престъплението двамата много професионално са заличили следите, като използвали белина и препарати за ламинати и плочки.При ареста Пламен бил възмутен, че го задържат, а Георги още на третата минута започнал да разказва с подробности за извършеното зверство.Жертвите са имали куче, което двамата задържани не са убили. Единият е поискал да застрелят и него, но другият се смилил. Изхвърлили го в друг квартал.", "date": "2019.08.30", "title": "Убийците от Негован се смилили над кучето на жертвите си"}
{"url": "https://offnews.bg/zvezdi/ed-shijran-izpalni-zhelanie-na-tezhko-bolno-dete-710297.html", "text": "Жителка на английския град Портсмут с фатална болест изпълни една мечта и се срещна със своя идол.Шаян Рийдс е била диагностицирана с мозъчен тумор през 2018 година, след което ѝ бил предписан курс на химиотерапия. Момичето решило да направи списък с предсмъртни желания, сред които било и посещение на концерта на любимия йизпълнител – Ед Шийрън. Тогава сестрата на Рийдс решила да се свърже с мениджъра на певеца, за да разкаже историята на своята роднина, предава БГНЕС.Така момичето било поканено на концерта на певеца в деня на 16-ия й рожден ден, а то също така получило и пропуск да влезе зад кулисите, където успяла да разговаря и да се снима с Шийрън. Според бащата на детето, певецът бил много любезен и взел гривната, която Рийдс специално изработила за него, и не я свалил по време на целия концерт. „Това силно впечатлиШаян. Тя постоянно говори за това“, каза бащата.Момичето не се отчайва и планира да изпълни всичките си желания от списъка, например скок с парашут и работен ден в зоопарка.", "date": "2019.08.30", "title": "Ед Шийрън изпълни желание на тежко болно дете"}
{"url": "https://offnews.bg/kultura/zapochva-festivalat-za-savremenni-izkustva-voda-v-burgas-710294.html", "text": "Третото издание на фестивала за съвременни изкуства \"Вода\" започва в Бургас. 30 български и чуждестранни артисти ще се представят със свои танцови спектакли и пърформанси от днес до неделя, съобщава БНР.Мястото отново е празният плувен басейн в Младежкия културен център в Бургас и пространството около него, каза организаторът на фестивала Петя Стойкова:„Публиката може да избере сама откъде да мине и какво да види в пространството, както и да открие сама инсталациите, които са поставени там. В по-късните часове имаме основна програма в басейна всяка вечер - по две представления“.„Ще имаме като придружаващо събитие представянето на едно съвсем ново списание за танц. Всяка година каним и артистите, които представят свое представление в програмата на \"Вода\" да направят уъркшоп за млади танцьори“, добави Стойкова, както и уточни, че целта на фестивала е да провокира „зрителите по интересен начин и така да успеем да създадем аудитории за този тип изкуства“.Артисти от Унгария, Франция, Корея, Германия и България ще участват във фестивала със съвременен танц и театър, видео арт инсталация и музика, изобразителни изкуства и други артистични предизвикателства.", "date": "2019.08.30", "title": "Започва фестивалът за съвременни изкуства 'Вода' в Бургас"}
{"url": "https://offnews.bg/vodni/kadoglu-i-tcurev-se-puskat-na-blagotvoritelen-maraton-710335.html", "text": "Василики Кадоглу и Георги Цурев – двама от изявените ни и обещаващи плувци, ще представят България на благотворителния маратон в Дордрехт (Холандия), събраните средства от който ще бъдат предоставени за лечението на деца с онкологични заболявания.Състезанието под наслов \" Swim to Fight Cancer\" ще се проведе на 31 август (събота), съобщава bgswim.com.Кадоглу и Цурев, които са съотборници във варненския клуб Астери, отлетяха вече със съдействието на Община Варна. Те ще плуват в Холандия като победители в последното 79-о издание на маратона „Галата-Варна“.В изключително оспорвана борба първи на буна №2 при мъжете финишира Цурев, който преодоля 4-те километра за 49,59 мин. Кадоглу отвя конкуренцията при жените, завършвайки със солиден аванс за 56,05 мин.", "date": "2019.08.30", "title": "Кадоглу и Цурев се пускат на благотворителен маратон"}
{"url": "https://offnews.bg/kultura/pedro-almodovar-udostoen-sas-zlaten-lav-za-tcialostna-kariera-na-kin-710296.html", "text": "Испанският режисьор Педро Алмодовар беше удостоен с почетна награда \"Златен лъв\" за цялостна кариера на кинофестивала във Венеция, съобщи Ройтерс.\"Венеция . . . е мястото, където се родих като режисьор. За мен това е нещо много специално\" - каза Алмодовар.Педро Алмодовар дебютира на кинофестивала във Венеция през 1983 г. с филма \"Съмнителни наклонности\". \"Самият факт, че участвах в международен фестивал беше като чудо\", каза 69-годишния режисьор. Той е включен в надпреварата за наградата \"Златен лъв\" през 1988 г. с \"Жени на ръба на нервна криза\". Този филм му носи международно признание.В изявлението си, когато беше обявена наградата, фестивалният директор Алберто Барбера възхвалява Алмодовар като кинодеец, предложил на публиката \"най-разноликите, провокативни и предизвикващи полемика потрети на Испания след режима на Франко\". Филмите му, които нищят \"прегрешенията, желанието и идентичността\", са пропити с \"разяждащ хумор\" и украсени \"с визуално великолепие\", заяви Барбера.Алмодовар, който редовно работи с актьорите Антонио Бандерас и Пенелопе Крус, е спечелил няколко награди, включително и \"Оскар\" за най-добър оригинален сценарий за \"Говори й\". \"Всичко за майка ми\", на който той е режисьор и сценарист, спечели \"Оскар\" за най-добър чуждоезичен филм през 2000 г.Най-новият филм на Педро Алмодовар - полуавтобиографичният \"Болка и слава\", дебютира през май на кинофестивал в Кан, където изпълнителят на главната роля Антонио Бандерас спечели приза за най-добър актьор.", "date": "2019.08.30", "title": "Педро Алмодовар удостоен със 'Златен лъв' за цялостна кариера на кинофестивала във Венеция"}
{"url": "https://offnews.bg/ikonomika/balgarskata-kompania-walltopia-postroi-naj-goliamata-izkustvena-peshte-710306.html", "text": "Българската компания Walltopia, която е водещият световен производител на стени за катерене, сега предлага приключение от различен вид: изкуствени пещери. До момента компанията е изградила 17 такива проекта, включително огромна инсталация в Китай, съобщава blooloop.com.Използвайки опита си от изграждането на стени за катерене Walltopia пресъздава реални скални образувания в изкуствените си пещери. Посетителите могат да се насладят на истинско приключенско изпитание, минавайки през тесни процепи и да се разхождат край сталактити и сталагмити. По пътя си те могат да участват в забавни предизвикателства, включително интерактивни игри, търсене на съкровища и електронни игри, базирани на RFID.Проектът на компанията в китайската столица Пекин всъщност е най-голямата изкуствена пещера в света, твърдят от Walltopia. Инсталацията, наречена Green Box е разположена върху площ от 330 квадратни метра и може да се похвали с 250 метра тунели. Има 26 различни маршрута. След инструктаж авантюристите тръгват на експедиция, по време на която се натъкват на каменни препятствия, които предизвикват физическите им умения.Други изкуствени пещери от Уолтопия могат да бъдат посетени в Чикаго, САЩ; Дънмор Ийст, Ирландия; София, България; Манама, Бахрейн и Куинсланд, Австралия.", "date": "2019.08.30", "title": "Българската компания Walltopia построи най-голямата изкуствена пещера в света"}
{"url": "https://offnews.bg/politika/spasi-sofia-tarsi-ubijtci-na-darveta-snimki-710303.html", "text": "Тази сутрин София осъмна с няколко сцени на убийства на дървета. На различни места в града, активистите от Спаси София извършиха огледи, по време на които констатираха следи от случващите се години наред престъпления, съобщиха от неправителствената организация. За изясняване на обстоятелствата по извършените деяния, активистите очертаха върху земята силуетите на отдавна отсечените дървета. В края на огледите те отправиха и питане към Общината, защо над 900 пъна по данни на администрацията, все още не са заместени от нови дървета? Колко години и колко сигнали трябва да изпратят гражданите, за да се полага системна грижа за уличното озеленяване?Именно то е сред важните елементи на зелената система на всеки град. Добре известно е, почти като клише, че дърветата пречистват въздуха и имат шумоизолираща функция. Но най-много им се радваме през лятото, когато всеки търси хладната им сянка, пишат от неправителствената организация. Често обаче по тротоарите на цели участъци от улици зеят празни дупки. Дърветата в София страдат от замърсяването, ограничения достъп до влага и въздух за корените, чести наранявания, а поради това и от различни заболявания и вредители. Голям бич за здравето на дърветата се очертава поддръжката на короните им - гражданите са свидетели на кастрене, граничещо с унищожаване. Повечето от тях се възстановяват, но с отслабена здравина на короните, компрометиран вид и състояние, което рано или късно води до тяхната гибел. “Престъпно нехайство е подобна масова практика - години след отсичането на улични дървета, те не се възстановяват. Налага се гражданите да напомнят поотделно за всяко дърво, като сами поемат инициативата. Системна грижа от страна на “Зелени системи” изглежда липсва,” заяви Борис Бонев, независим кандидат за кмет на столицата от Спаси София", "date": "2019.08.30", "title": "Спаси София търси убийци на дървета (снимки)"}
{"url": "https://offnews.bg/analizi-i-komentari/kak-da-si-izberem-kmet-narachnik-na-potrebitelia-2-0-710301.html", "text": "– Как си, кмете?– Кметът винаги е добре!Първият наръчник за избор на кмет, който може да откриете тук: беше публикуван преди четири години и пожъна успех сред всички пасивни жертви на местните избори. Само не знам дали e влязъл в ролята на „кметоводител“ и дали е помогнал някому да се ориентира в гъстия планктон от стонове и копнежи преди изборите.Въпреки че местната власт е един от непреходните устои на държавността в страната, а текстът е все така актуален, световната, европейската, националната и локалната динамика на политическите процеси и обществени страсти предполагат актуализация и допълнения. Редно е не само да проследим основните категории градоначалници, както сторихме в предишния текст, но и да вторачим сетива в прото-фазата, където се зараждат всички тези вълнуващи проявления, а именно, да обърнем внимание на кмета в генезис т.е. на кандидат-кметовете.Този път задачата ни е много по-дълбока и сложна. Докато типовете кметове са ограничени от норми, институционални лимити и обществено- политически реалности, то видовете кандидат-кметове са подвластни много повече на персонални копнежи, стари нерешени сметки, а често и на меланхолични реминисценции или на шеметен полет отвъд гравитацията на разума.Според разпоредбите на изборния кодекс, един мирен гражданин се превръща в кандидат- кмет след регистрация в съответната Общинска избирателна комисия. Но преди да се стигне до този вълнуващ миг, обичайно протичат редица събития.Да кажем, че започваме с търсене на кандидат- кметове, което неизбежно отключва у някои идеята за самопредлагане. Понякога има нужда от увещаване (обикновено не продължава дълго), за да стигнем до финалната фаза - обещаване. Това, както виждате, е сложен процес на гонене и съешаване между партии и коалиции, от една страна, и политически изкушени граждани, от друга. Сложна и драматична работа. Пред обратите и похватите, характерни за този процес, бледнеят и най-дълбоките любовни драми, срещани при мъжко- женските отношения. Колебанията, изкушенията „искат ме от две страни”, „никой не ме иска”, „нямаме подходящ човек”, „отиде при друг”, са само част от повърхностните аналогии.Теоретично всяка партия иска да има кмет и мнозина граждани биха станали кметове, но на практика, както обикновено, не се получава така лесно.Процесът е наситен с драматични обрати и напрежения- неравноправни отношения (когато партията или кандидатът счита себе си за несравнимо по-ценен от другия), изневери (дори разводи, когато действащ кмет смени партията). Напреженията кой на кого ще стане кандидат- кмет, могат да се сравняват по патос и емоционален резонанс с любовните драми на звездите в светските издания.Но и това не е началото на процеса. Началото е, когато в нечия душа, понякога и разум, се появи въпросът „А защо не аз?”. Това много често не е рутинен житейски избор. Много от българите на са мобилни, въпреки че мнозина от тях работят и живеят зад граница. Светът при тях е разделен на „големия свят” и „моя свят”. Големият свят е чужд и далечен, докато моят свят е общността, в която не само живея, но и търся своето място. Често победата и постиженията в „моя свят” са всичко.И така, ето неизчерпателната, условна категоризация на видовете кандидати. Уточняваме, че както видовете темперамент невинаги се срещат в чист вид, така е и с кандидатите. Възможни са всевъзможни комбинации.ПрофесионалистТова е най-скучният, от литературна гледна точка, кандидат. Опитен, вероятно действащ кмет, описан в детайли в първата част на текста.Предимства – знае какво прави, знае кое може и кое не може. Рядко говори глупости, освен ако това не се е превърнало в консенсусна рутина между него и гражданите. Светът на мечтите му може и да е по-тесен, но широката му социална окръжност включва министри, евродепутати, национални медии, дори и някой гост държавен глава.Недостатъци – често има закърняла фантазия, а както знаем, откривател е този, който не знае, че нещо не може да стане.Носи на здравия си гръб (символно, плещите може и да се крехки) всички успехи и постижения. В същото време е перманентно виновен за всичко, за всеки квартал, улица, дупка или плочка.Като цяло устойчив, доминантен вид. Почти винаги усмихнат и любезен, мил и грижовен. Строг, но справедлив JКато опитен военачалник охранява крепостта си от вероломни нашественици. Готов да преговоря, увещава и да води война с всички, с които се наложи.РецидивистБил е кмет. Отдавна. След края на мандата, животът му се свежда до осмисляне и реминисценция на славните години, когато е движил общинските дела. Има визитка с герб на града и длъжност кмет (в скоби са уточнени годините- напр. 1999- 2003). Явява се системно на избори, въпреки че кръгът от подкрепящите го, отдавна е по-тесен от семейния.Вечна тема са онези 4 години, какво е станало, защо е така е станало, а не инак. Живеещ в плътната орбита на собствените спомени, неразбран от останалите и неразбиращ останалите. Миналото е героизирано, пълно с големи битки и славни победи, явно и с тежки предателства. Очевидно е, че всичко, което се случва сега, е започнало тогава.Има имунитет срещу репликата „Ти съсипа, ограби и т.н.”, защото далеч по- тежка обида е да не знаеш кой е.Млад претендентНе е задължително да е млад, достатъчно е да е нов. Това са трогателните фигури, които за първи път излизат на тепиха. Предизборните времена на анализ, планове и очаквания са съпътствани от драматична трансформация в самата кампания. Налага се да говориш пред хора, да даваш интервюта, което може и да е травмиращо, ако не си го правил преди. Затова младият претендент често има или смутен вид, или се опитва да излъчва престорена решителност. Носи предимството да не е отговорен за нищо случило и неслучило се и понеже невинаги знае кое може, и кое не, има склонност да обещава с лекота.Младите претенденти биват сериозни или маргинални. Сериозните могат да се превърнат в професионалисти (виж - по-горе), а маргиналните претенденти могат да се превърнат в сериозни. Любопитен феномен е ситуацията, когато някой се кандидатира за сериозна политическа позиция, а няма способността да направи примитивен политически анализ за безнадеждността на собствената си кандидатура. Младите претенденти безспорно обогатяват политическата фауна, не само променяйки релефа, но и вкарвайки нови идеи. В най-лошия случай, активното участие в избори повишава политическата култура на гражданите. От личностна гледна точка, участието в избори е много добра възможност да научиш неща за себе си, за които не си и подозирал.Facebook гуруВсичко, което се случва, е в сини рамки. Светът е фрагментиран до снимки, кратък текст и къси клипчета. Нивата на серотонин и обществена гравитация се определят от броя на харесванията и споделяниета на всяка online мъдрост.Нов вид. Първообраз на хората, които лека полека скъсват тягостните връзки с физическия свят и изцяло заживяват в мрежата. Но избори в мрежата не се организират (изключваме по- ранните версии на Foursquare, където човек можеше да стане кмет на някоя локация), затова след инфлуенсърския триумф във виртуалния свят, някой събират оф лайн смелост и се хвърлят в изборните битки.Това понякога е тежък конфликт, защото както е известно, мрежите отдавна не отразяват реалния свят, а само представата ни за този, който бихме искали да имаме.Ако сте достатъчно чаровен в мрежите, ако сте упорит и сладкословен, ще намерите поддръжници за всичко. Стига да възродите някой копнеж, страх или стара травма. Създайте например фейсбук група „За спасяване на пернишката ликорна“. Там, с убедителни текстове и размазани снимки, развивайте версията, че из пернишките села скита красив бял еднорог. И ако сте упорит, скоро ще имате последователи, коментатори, дори романтични граждани ще започнат също да публикуват снимки на еднорози. За критичен посетител, отвъд „балона“, това може да са си сърни или кози, но за всички членове на групата ще са си еднорози. Да, точно така, еднорогът не е един. Той вече си има и малки.Същото е и с политическите еднорози.Агитацията тече от години. Добрите новини не се толерират. Ако нещо е сторено, то е излишно, глупаво, скъпо, ако нещо е построено, то е некачествено, парите са откраднати и т.н. Всички поддръжници задължително трябва да коментират емоционално: „изрУди“, „пУмияри“ и „престанете да крадети“, естествено се прокрадва и лайтмотивът „съсипаха я тази държава“, известен още като „SASIPAHA IA TAIA DАRZAVA“.Дупка в асфалта, счупена плочка, пълен контейнер с боклук брандират безмилостно човеконенавистното управление. Бурните емоции се хранят и от действия, които много трудно могат да бъдат причинени от която и да е институция. Позитивна развръзка е невъзможна. Например:Facebook гуруто, ловко поддържа стихиите от катастрофични настроения и си е истински водач на on- line съпротивата. Може да има травматични акцентуации върху някоя тема (публични финанси, ценообразуване, енергетика, екология- сфери, в които може да обясниш каквото искаш, на когото искаш), може и да няма. Толерират се въпроси с завишена честота на обществени вибрации- преходът от бордюр, корупция, птичи грип, коза, прасе до външна политика, или обратното, е съвсем естествен.При толкова енергия е логично такава сила да се опита да напусне мрежата за малко и да посети Общинската избирателна комисия.Проблемът тук е, че връзките между мрежите и външния свят са неясни и невинаги мрежовите емоции се превръщат в политическа подкрепа. Поне засега.А да. И понеже общността от поддръжници също е виртуална, на дигиталния си предизборен плакат може да си сложиш една яко фотошопната снимка.Вълшебник / ФеяНа такива кандидати, едно време им викаха популисти, но образът има и нови метаморфози. Популистът обещава неща, които са невъзможни или имат неблагоприятен ефект, но пък звучат много хубаво. Някои популисти са убедени в това, което говорят, някои хладнокръвно лъжат. Някои са опитни политически партизани, някой са млади претенденти.И ако флиртът с общественото мнение е широко използвана политическа технология, то целенасоченото заблуждаване на хората с добре звучащи тези си е токсин на демокрацията.Вълшебникът или феята (зависи не само от пола), използват целия инструментариум на популистите, но към него добавят едно особено внушение за чудодейност. Те се появяват навсякъде, където има напрежение, възможност, стон или въздишка. В състояние са да се заемат с всяка кауза, тема и искане, стига да са попаднали в обектива на камерите.И точно както квантовият обект може да е и вълна и частица, в зависимост от това, как го наблюдаваме, така и вълшебникът може да се ангажира с взаимоизключващи се каузи. Например да настоява за намаляване на данъците и в същото време за драстично увеличаване на разходите.Феята ги може всички тези неща, но тя може и още. Да положи длан върху отрудената ти ръка и да ти даде сила и енергия, да те гушне и разсее горести и нерадости, дори да те превърне в нещо друго само чрез докосване с химикалката. Ако не от Пепеляшка в принцеса, то поне в герой от предаване по телевизията.С мантията на вълшебник/ фея се намятат опитни политически играчи. Поведението им след тяхното избиране може да остане магично и чудодейно, но може и да влезе в позната роля на професионалиста.Следва продължение…Б. ред. - Статията е от .", "date": "2019.08.30", "title": "Как да си изберем кмет - наръчник на потребителя (2.0)"}
{"url": "https://offnews.bg/temida/zabolekar-ot-tarnovo-vzel-pari-za-nesvarshena-rabota-priet-po-speshno-710310.html", "text": "Върховна административна прокуратура провери за законност за изпълнение на договори за оказване на медицинска и/или дентална помощ, сключени от Националната здравноосигурителна каса /НЗОК/, съобщиха от ВАП. Проверката е реализирана на територията на цялата страна от длъжностни лица - контрольори от всички двадесет и осем РЗОК и длъжностни лица, служители на НЗОК. Инспектирани са лечебни заведения за първична извънболнична медицинска помощ (ПИМП), лечебни заведения за специализирана извънболнична медицинска помощ (СИМП), лечебни заведения за извънболнична дентална помощ (ИДП) и лечебни заведения за болнична медицинска помощ (БМП). Общият брой на извършените проверки е 1 745 бр. В хода на проверката са констатиран 4 537 бр. нарушения, сред които най-често срещани са плащане или доплащане от осигуреното лице за видове дейност, която е закупена от НЗОК; нарушения на правата на здравно0осигурени лица -ЗОЛ, като е поискано и получено неправомерно заплащане на потребителска такса; нарушения на изискванията за налично и технически изправно медицинско оборудване и обзавеждане; нарушения свързани с предписване на лекарствени продукти и др.В резултат от проверката са предприети действия за санкциониране на виновните лица, а в някои конкретни случаи материалите от проверката са препращани за предприемане на действия по компетентност от други органи.В хода на проверката на РЗОК – Велико Търново при един изпълнител на дентална помощ сключил договор с НЗОК са констатирани отчетени и заплатени дентални дейности, които не са извършени. Договорът на изпълнителя с НЗОК е прекратен и преписката е изпратена на Районна прокуратура - Велико Търново. При проверката на РЗОК – Пазарджик е установено неправомерно взети такси за избор на лекар/лекарски екип при приети ЗОЛ по спешност. Преписката е предоставена на вниманието на Изпълнителна агенция Медицински надзор за предприемане на необходимите действия. След констатиране на нарушенията от контролните органи са наложени санкции в общ размер от 112 879.00 лв., като предстои допълнително налагане на санкции в общ размер до 404 395.00 лв. В лечебни заведения в областите Ловеч, Плевен и София област са констатирани нарушения, за които предстои издаване на заповеди за налагане на санкция „прекратяване на договора“. Предприети са и мерки за възстановяване на неоснователно получени суми в размер на 706 705.11 лв.Целта на проверката е гарантиране на нормативноустановеното право на достъп до медицинска помощ.", "date": "2019.08.30", "title": "Зъболекар от Търново взел пари за несвършена работа, приет по спешност в Пазарджик успял да си избере екип"}
{"url": "https://offnews.bg/sviat/zapadnonilskata-treska-vze-13-zhertvi-v-gartcia-710288.html", "text": "13 болни от западнонилска треска са починали в Гърция от началото на 2019 г., а още 131 са заразени с вируса, съобщи гръцкият национален център за контрол и профилактика на заболяванията, цитиран от БНР.Само през последната седмица новозаразените са 35 души. Трима от тях вече са починали.Западнонилската треска се предава при ухапване от комар.Най-много са болните в Ксанти - 28, и в Кавала - 27.Вирусни инфекции от западнонилска треска са регистрирани също в Унгария, Румъния, Италия, Франция, Кипър, Австрия, България, Сърбия и Турция.", "date": "2019.08.30", "title": "Западнонилската треска взе 13 жертви в Гърция"}
{"url": "https://offnews.bg/sviat/igra-na-nervi-mezhdu-rusia-i-ukrajna-zaradi-razmiana-na-zatvornitci-710295.html", "text": "Освободила ли е Русия двама украински моряци и известния украински режисьор и политически затворник Олег Сенцов в замяна на връщането на двама руски затворници в Украйна? Объркване и подозрение дали това е така предизвикаха няколко разнопосочни съобщения от руската и украинската страна, публикувани през нощта и тази сутрин.Размяната бе обявена чрез коментар във Фейсбук на сътрудничка във Върховната Рада на Украйна, който бе препубликуван от украински високопоставен прокурор.Официални съобщения от институции на двете страни обаче нямаше. Сутринта украинското президентство обяви, че все още няма размяна, а процесът по взаимното освобождаване продължава.В текста се отправя призив да бъдат взимани предвид \"последствията от дезинформацията: това е игра с емоциите на обществото. Когато взаимното освобождаване на задържани лица завърши, офисът на президента ще съобщи това по официалните канали\".Малко по-рано прессекретарят на Службата за сигурност на Украйна Олена Хитлянска уточни, че преговорите с Русия продължават.Адвокат на част от задържаните руски граждани Валентин Рибин заяви, че те остават в ареста.Вчера Русия прехвърли украинския режисьор Олег Сенцов от отдалечен затвор в Арктика в столицата Москва на фона на преговорите с Украйна за възможна размяна на затворници, съобщиха руски агенции. Ден по-рано украински съд освободи високопоставения руски журналист Кирил Вишински, обвинен в оказване на подкрепа на проруските сепаратисти в източната част на страната.Украйна се надява да издейства освобождаването от Русия на десетки свои граждани, сред които Олег Сенцов и 24 моряци, задържани в Керченския проток през ноември миналата година.Сенцов бе осъден на 20 години затвор за планирането на терористични атаки в Крим, след като Русия анексира полуострова през 2014 г. Кримският режисьор започна гладна стачка през май 2018 г., за да окаже натиск върху Русия с цел освобождаването на 64 украинци, които той нарича \"политически затворници\". След повече от 140 дни той спря да гладува, за да не бъде принуден насилствено да се храни.", "date": "2019.08.30", "title": "Игра на нерви между Русия и Украйна заради размяна на затворници"}
{"url": "https://offnews.bg/obshtestvo/aleksandar-i-aleksandra-cherpiat-za-imeto-si-710226.html", "text": "Християните почитат днес патриарх св. Александър, а Българска православна църква отбелязва и пренасянето на мощите на св. Александър Невски.Имен ден празнуват Александър, Александра, Александрина, Александрия, Алекси и Алеко.Името Александър е от гръцки произход и означава \"защитник, закрилник на мъжете\". Носещите го могат да изберат да черпят за имен ден и на 23 ноември, когато се почита паметта на свети благоверни княз Александър Невски.Александър, Йоан и Павел били боголюбиви християни. Със своята всеотдайна дейност в името на Бог те били ръкоположени за патриарси на Цариград при управлението на императорите Константин Велики и Анастасия. До края на живота си светите отци служели мъдро и всеотдайно и чрез своите проповеди сеели Божието слово сред езичници и еретици.По времето на Петър Велики, на 30 август, мощите на св. Александър Невски били пренесени тържествено в новооснования град Петербург и положени в построената в негова памет Александро - Невска лавра.Денят е един от храмовите празници на патриаршеската катедрала „Св. Александър Невски”.", "date": "2019.08.30", "title": "Александър и Александра черпят за името си"}
{"url": "https://offnews.bg/tenis/osaka-prodalzhava-napred-halep-se-sboguva-s-us-open-710304.html", "text": "Защитаващата титлата си на US Open Наоми Осака записа нова победа на \"Флашинг Медоус\" и се класира за третия кръг на надпреварата в Ню Йорк. Японката не срещна много затруднения в мача си срещу полякинята Магда Линет и я победи за малко повече от час игра с 6:2, 6:4.Друга от фаворитките в турнира в лицето на поставената под №4 в схемата Симона Халеп обаче нямаше същата съдба. Румънката допусна обрат и загуби мача си с американката Тейлър Таунзънд с 6:2, 3:6, 6:7(4).С турнира се сбогува и поставената под №6 Петра Квитова. Тя падна с 4:6, 4:6 от германката Андреа Петкович.В същото време Каролин Возняцки показа характер и стигна до труден, но сладък успех в мача с американката Даниел Колинс, побеждавайки я с 4:6, 6:3, 6:4.Таунзънд - Халеп 2:6, 6:3, 7:6(4)Возняцки - Колинс 4:6, 6:3, 6:4Петкович - Квитова 6:4, 6:4Осака - Линет 6:2, 6:4Гауф - Бабош 6:2, 4:6, 6:4Кенин - Зигмунд 7:6(4), 6:0Остапенко - Риске 6:4, 6:3Уанг - Ван Уйтванк 7:5, 6:4Бенчич - Корне 6:4, 1:6, 6:2Конта - Гаспарян 6:1, 6:0Андрееску - Флипкенс 6:3, 7:5Феро - Младенович 6:4, 6:7(3), 6:3Векич - Канепи 7:5, 6:3Сакари - Пен 6:7(5), 6:4, 6:2Жан - Александрова 7:6(5), 4:6, 6:3Бертенс - Павлюченкова 7:5, 6:4Мучова - Сие 6:1, 4:6, 7:6(2)Гьоргес - Ди Лоренцо 7:5, 6:0Ан - Калинская 6:2, 6:3Путинцева - Сабаленка 6:3, 7:6(3)Мартич - Богдан 6:2, 6:4Севастова - Святек 3:6, 6:1, 6:3Кърстя - Болсова 3:6, 6:4, 6:2Ястремска - Питърсън 6:4, 6:1Жабур - Саснович 3:6, 6:4, 6:2Контавайт - Томлянович 4:6, 7:5, 6:2", "date": "2019.08.30", "title": "Осака продължава напред, Халеп се сбогува с US Open"}
{"url": "https://offnews.bg/dw/tozi-pat-borisov-mnogo-se-zabluzhdava-710284.html", "text": "Този път местните избори в София са много важни - защото ще определят политическите тенденции в цялата страна. А може да предизвикат и предсрочни парламентарни избори. Причината: управляващата коалиция е крехка и аморфна. Състои се от играчи, които бързо биха се разбягали от ГЕРБ, ако видят, че партията отслабва. И каквито и заклинания да се правят, че на местните избори ще се гласува за “домоуправители” и \"битови” проблеми, истината е, че чрез този вот може да се стигне до преформатиране на властта в страната.Значението на \"Демократична България\"В тази ситуация “Демократична България” (ДБ) се оказва сериозен политически фактор, от чиито решения до голяма степен зависи изходът от изборите в столицата. Поради следните причини:1) „Демократична България\" има сериозен потенциал в София. На европейските избори около 17% от софиянците подкрепиха тази формация, без дори да са сигурни, че тя ще успее да прехвърли изборния праг. Тези съмнения вече не са актуални, което означава, че подкрепата за демократите може да се увеличи;2) Това са гласове, на които Борисов и ГЕРБ не могат да разчитат автоматично при евентуален балотаж. През последните четири години премиерът инвестира в отчуждаването на избирателите на “градската десница”. Бетонира съюза си с ДПС, бракосъчета се официално с кафявите му медии, превърна окончателно прокуратурата и антикорупционните органи в бухалки срещу неудобните, а в момента се готви да назначи нов главен прокурор по този тертип. И в добавка подготвя строежа на АЕЦ “Белене”, като продължава да оплита България в руските газови тръби. Всички тези политики са анатема за избирателя на градската десница;3) В същото време демократите не могат да дадат гласа си за Мая Манолова. Тя все пак е символ на управлението на Орешарски, в протестите срещу което градската десница беше водеща. Освен това Манолова стана омбудсман по формулата, чрез която Борисов кооптира неудобните - дава им някаква награда. И не на последно място: Манолова е активен човек, но политическият ѝ дневен ред се разминава с този на „Демократична България\". Манолова не е казала нищо значимо по такива ключови въпроси като съдебната и антикорупционната реформа, КТБ, кафявите медии, мрежите за източване на еврофондове и държавни поръчки, студения резерв и пристанището на Доган. Нещо повече: победата ѝ ще се изтълкува и като успех на една все по-ретроградна БСП, водена от откровени путинофили и националпопулисти. От тази гледна точка призивите „Демократична България\" да подкрепи Мая Манолова са абсурдни;4) И без да гласуват за Манолова, демократите могат да решат балотажа в София, като просто не излязат да гласуват- това поне показват проучванията към момента. Негласуването за никого и гласуването за Манолова са много различни по своя политически характер, макар крайният резултат да изглежда един и същ. За да гласувате за някого, трябва да имате достатъчно позитивна причина за това решение. А в случая с Манолова такава няма. За да не излезете да гласувате, е нужно да нямате достатъчно позитивни причини и за двамата кандидати. Уви, при един балотаж между Фандъкова и Манолова именно такова би било положението от гледна точка на демократичния десен избирател.Залогът е голямТака или иначе, за да е в изгодна позиция, „Демократична България\" трябва да покаже силен резултат на първия тур и значителен процент от вота за съветници. Кандидатът за кмет на София архитект Борислав Игнатов е явно човек с професионални качества, който може да даде сериозен принос в дебатите за развитието на София. Но политическата кампания на ДБ трябва да се изнесе от лидерите ѝ - Христо Иванов, Атанас Атанасов, Владислав Панев, Радан Кънев и т.н. „Демократична България\" трябва да подходи към местния вот така, както постъпи Борисов на европейските избори - взе кампанията на ГЕРБ на “ръчно управление”. Залогът в тази битка е голям и те трябва да вложат цялата си политическа енергия в нея.Мая Манолова ще се състезава на изборите в София като потенциален министър-председател. Задачата на демократите е да убедят обществеността, че и те имат какво да предложат за управлението на страната. В този смисъл (в силно интервю) се изказа и Иван Костов, като даде еднозначна подкрепа за лидерите на „Демократична България\" - в предстоящите избори те трябва да са водещи (и това не е тавтология), за да бъде кампанията успешна.Разбира се, фокусът върху националното значение на софийския вот не бива да измества погледа от реалните проблеми на столицата - такова залитане би било пагубно за всяка една формация. А тези проблеми са много. Дълговете на Топлофикация, които държавата периодично покрива, водят до това, че страната на практика субсидира богатата столица. Въздухът в София е мръсен, а немитите улици са покрити с прах. Градът все още търси своето лице и стил: ориенталският обичай всеки да прави каквото и където иска все още е жив (без да е особено чаровен в нашия случай). Санирането на блоковете в комплексите е доникъде. Центърът е покрит с графити като в гето. И така нататък. Това са истински трудните неща и формации с управленски претенции трябва да имат програми по тези въпроси.Това не са крепостни, а мислещи хораГЕРБ ще направят голяма грешка, ако разчитат, че на евентуален балотаж градската десница ще гласува за Йорданка Фандъкова, само и само да спре Мая Манолова. Това, което може да вбеси десния избирател, е третирането му като крепостен от някого, който се е докопал до етикети като “десен”, “СДС” и пр. и под тяхно прикритие продължава със своите безобразия. Все пак става дума за мислещи хора, които не се подвеждат лесно по цветни емблеми с нулево политическо съдържание.А в момента Борисов се отнася към градската десница именно като към някакви крепостни, които ще го подкрепят каквото и да прави. И затова смята да продължава да налага спорен кандидат за главен прокурор, да се възползва и да обслужва медийно-икономическата империя на ДПС и присъдружните ѝ олигарси, да строи АЕЦ “Белене”, да командва в БНТ и други “независими” органи. И докато прави всичко това, очаква демократите да гласуват за него. Разни хора, разни идеали - и разни заблуди.Б. ред. - Статията е от .", "date": "2019.08.30", "title": "Този път Борисов много се заблуждава"}
{"url": "https://offnews.bg/tenis/zverev-otnovo-igra-pet-seta-nadal-prodalzhava-bez-igra-710308.html", "text": "Поставеният под №6 в схемата на US Open Александър Зверев записа нова петсетова победа във втория кръг на надпреварата в Ню Йорк. Германецът трябваше доста да се потруди, за да сломи съпротивата на Франсис Тиафо с 6:3, 3:6, 6:2, 2:6, 6:3 за повече от три часа игра на \"Артър Аш Стейдиъм\".В същото време вторият поставен Рафаел Надал дори не се наложи да излезе на корта. Неговият съперник Танаси Кокинакис се отказа заради контузия и така испанецът продължава в третия кръг без игра.В третия кръг на турнира се класира и представителя на домакините Джон Иснър. Той трябваше да играе два тайбрека, но все пак записа трисетова победа с 6:3, 7:6(4), 7:6(5) над германеца Ян-Ленард Щруф.Скандалният Ник Кирьос нямаше почти никакви затруднения в своя мач срещу французина Антоан Хоанг и го помете с 6:4, 6:2, 6:4 за по-малко от два часа игра.Петият в схемата Данийл Медведев също се класира напред, побеждавайки с 6:3, 7:5, 5:7, 6:3 боливиеца Уго Делиен.Зверев - Тиафо 6:3, 3:6, 6:2, 2:6, 6:3Надал - Кокинакис - отказване на австралиецаЧилич - Щебе 4:6, 6:3, 7:5, 6:3Иснър - Щруф 6:3, 7:6(4), 7:5(5)Медведев - Делиен 6:3, 7:5, 5:7, 6:3Кирьос - Хоанг 6:4, 6:2, 6:4Вавринка - Шарди 6:4, 6:3, 6:7(3), 6:3Монфис - Копил 6:3, 6:2, 6:2Де Минаур - Гарин 6:3, 7:5, 6:3Шаповалов - Лааконен 6:4, 7:6(2), 6:2Басилашвили - Брууксби, 3:6, 7:6(3), 7:5, 6:2Чун - Вердаско 1:6, 2:6, 7:5, 6:3, 7:6(3)Сандгрен - Поспишил 6:3, 6:7(4), 6:3, 6:4Лопес - Нишока 6:7(7), 6:0, 6:4, 6:4Гофен - Барере 6:2, 6:2, 6:2Бедене - Пер 4:6, 6:7(3), 6:2, 7:5, 7:6(4)Кудла - Лайович 7:5, 7:5, 0:6, 6:3Шварцман - Герасимов 6:4, 6:2, 6:0Кареньо-Буста - Беранкис 6:4, 6:7(3), 6:2, 6:0Бублик - Фабиано 6:7(3), 5:7, 6:4, 6:3, 6:3Беретини - Томпсън 7:5, 7:6(5), 4:6, 6:1Андухар - Сонего 6:2, 6:4, 6:2Майхржак - Куевас 6:7(3), 6:4, 2:6, 6:4, 6:1Рубльов - Симон 6:2 и отказване на французинаЕванс - Пуй 6:4, 6:3, 6:7(4), 6:4Попирин - Кукушкин 2:6, 7:5, 6:3, 6:2Лоренци - Кечманович 7:6(11), 6:7(2), 7:6(2), 3:6, 6:3", "date": "2019.08.30", "title": "Зверев отново игра пет сета, Надал продължава без игра"}
{"url": "https://offnews.bg/obshtestvo/dve-lenti-za-dvizhenie-kam-kulata-po-am-struma-dnes-710285.html", "text": "Пускат две ленти за движение в посока Кулата и една към София в участъка на АМ “Струма” при Дупница от 14 часа днес. По аутобана ще минават леките коли и автомобилите до 12 тона. Тези над 12 тона, включително автобусите се отбиват по Е-79.От 10 часа в неделя до 14 часа в петък, когато трафикът за столицата е по-интензивен, ще има две ленти за София и една за Кулата. Платното от автомагистралата за Кулата, което е засегнато от пожара в депото за отпадъци, остава затворено, като ремонтът на стойност 1 милион и 800 хиляди лева се очаква да приключи до 4 месеца.Автомобилите над 12 тона, включително автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път Е-79 и при пътен възел „Бобошево“ ще продължават аутобана. За пътуващите към София отбиването по път Е-79 е при пътен възел „Бобошево“, а качването на магистралата при пътен възел „Дупница Север“.За превозни средства над 12 тона се забранява движението по пътната връзка от път Е-79 към АМ „Струма“, при пътен възел „Дупница Север“ и по връзките от пътя Дупница-Кюстендил към магистралата на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. ", "date": "2019.08.30", "title": "Две ленти за движение към Кулата по АМ Струма днес"}
{"url": "https://offnews.bg/zdrave/szo-sazdava-edinen-registar-na-choveshkia-genom-710326.html", "text": "Световната здравна организация (СЗО) създава единен глобален регистър за изследванията върху манипулациите на човешкия геном. Решението е взето след призивите за прекратяване на практики, които бяха използвани в Китай миналата година, за да се модифицират генетично две момичета-близначки, съобщи АФП.„Новите технологии за модифициране на генома са многообещаващи и надежда за онези, които страдат от болести, за които смятахме, че са неизлечими\", заяви директорът на СЗО. „Но част от употребата на тези технологии представлява уникално и безпрецедентно предизвикателство – етично, социално, регулаторно и техническо\", добави той.Миналата година китайски учен съобщи, че е променил ДНК-то на близначки чрез молекулярни ножици, за да не могат да се заразят с ХИВ вируса. Той беше уволнен от университета, полицията започна разследване срещу него и му беше наредено да прекрати работата си. Но новината предизвика гнева на учени от целия свят, според които процедурата е неетична и потенциално опасна. СЗО създаде специална комисия, която да разследва случая. В момента 30 държави имат закони, които директно или индиректно забраняват клиничната употреба на генно модифициране.", "date": "2019.08.30", "title": "СЗО създава единен регистър на човешкия геном"}
{"url": "https://offnews.bg/obshtestvo/zhega-pone-oshte-sedmitca-temperaturite-nad-30-gradusa-710269.html", "text": "Слънчев и горещ ще е и днешният ден, малко облаци ще се появят след обяд.Максималните температури ще са между 30 и 35 градуса.Над планините ще бъде предимно слънчево, след обяд с временни увеличения на облачността, но вероятността за валежи е много малка. Ще духа до умерен североизточен вятър. Максимална температура на височина 1200 метра ще  е около 22, а на 2000 метра – около 15 градуса.Над Черноморието ще е предимно слънчево. Ще духа до умерен вятър от изток-североизток. Максимални температури на въздуха ще са до 28 градуса, а сред вълните от 2-3 бала термемотрите ще се качат до 27 градуса. През уикенда и в началото на следващата седмица времето ще се задържи без съществена промяна - остава горещо, с максимални температури над 30 градуса, на места 35-36 градуса.", "date": "2019.08.30", "title": "Жега поне още седмица, температурите над 30 градуса"}
{"url": "https://offnews.bg/futbol/tezhak-zhrebij-za-ludogoretc-v-grupite-na-liga-evropa-710329.html", "text": "Жребият за груповата фаза на Лига Европа не бе особено благосклонен към българския шампион Лудогорец. Разградчани попаднаха в група \"Н\" на надпреварата заедно с ЦСКА (Москва), Еспаньол и Ференцварош.Руснаците завършиха на 4-ата позиция в първенството на Русия и са вдигали купата на тази надпревара през 2005 г.Еспаньол се представи много силно в елиминациите, за да достигне до груповата фаза, като отбеляза общо 18 гола в 6-те си мача до момента. Освен това каталунците на два пъти са играли финал в турнира, но и двата пъти губят.Ференцварош пък бе съперник на Лудогорец в първия кръг на квалификациите за Шампионската лига, като на два пъти победи \"Орлите\" с 2:1 в Унгария и с 3:2 в Разград. Така че българите има за какво да си отмъщават.Иначе \"групата на смъртта\" в Лига Европа тази година ще е група \"G\". Там се събраха все сериозни отбори като Порто, Йънг Бойс, Фейенорд и Глазгоу Рейнджърс и е трудно да се прогнозира кои два ще продължат напред. Интересна е и група \"F\", където попаднаха Арсенал, Айнтрахт (Франкфурт), Стандард (Лиеж) и Витория (Гимараеш).Група АСевиляАПОЕЛКарабахДюделанжГрупа ВДинамо КиевКопенхагенМалмьоЛуганоГрупа СБазелКраснодарХетафеТрабзонспоГрупа DСпортинг ЛисабонПСВ АйндховенРозенборгЛАСК ЛинцГрупа ЕЛациоСелтикРенЧФР КлужГрупа FАрсеналАйнтрахт ФранкфуртСтандард ЛиежВитория ГимараешГрупа GПортоЙънг БойсФейенорд РейнджърсГрупа НЦСКА МоскваЛудогорецЕспаньолФеренцварошГрупа IВолфсбургГентСент ЕтиенОлександрияГрупа JРомаБорусия МьонхенгладбахИстанбул БашакшехирВолфсбергерГрупа КБешикташБрагаУулвърхамптънСлован БратиславаГрупа LМанчестър ЮнайтедАстанаПартизанАЗ Алкмаар", "date": "2019.08.30", "title": "Тежък жребий за Лудогорец в групите на Лига Европа"}
{"url": "https://offnews.bg/kultura/detca-ot-filipovtci-i-fakulteta-uchat-gratcka-mitologia-chrez-teat-710318.html", "text": "Фотографии и рисунки на деца от кварталите „Филиповци“ и „Факултета“ представят мита за Златното руно и аргонавтите в изложба в „Галерия на открито“ в градинката до НДК, която се открива на 02.09.2019 г. ( понеделник) в 19 часа.В „Походът на аргонавтите от Филиповци и Факултета“ са включени снимки на доц. Васил Гарнизов, преподавател в Нов български университет, а рисунките на децата са създадени в рамките на подготовката на .През месец февруари и март 2019 г. екипът на проект „Медея“, част от артистичната програма на Пловдив Европейска столица на културата‘2019, проведе поредица от обучения по мита за Златното руно и аргонавтите с 46 деца от ромски произход в София. Целта на проекта е да въведе децата в света на античната митология и театър, като ги подготви и за включването им в Тези уъркшопи, водени от професионални актьори, психолози, художници, изграждат един видим и по-ефективен процес на социална и обществена интеграция чрез театър.Античните сюжети са важна част от цивилизационното развитие, казват специалистите. На това залага творческия екип на проекта. Да покаже как един от най-мрачните и нелеки за осмисляне митове за Язон и Медея, могат да послужат за база на психодраматична игра, чиято цел е да демонстрира образователните и интеграционните възможности на съвременния театрален продукт, като включва деца от различни етнически общности в театралната игра, за да им помогне да придобият нравствен поглед за света, да развият нови качества умения.В изложбата са представени моменти от социодраматичните и художествени работилници, водени от Александра Гочева, Георги Гочев, Цветелина Спиридонова и актрисата Снежина Петрова, произведенията на децата и техните спонтанни реакции и коментари.Проектът се осъществява в партньорство с Фондация „Здраве и социално развитие“ и с финансовата подкрепа на Национален фонд „Култура“ и Столична програма „Култура“.", "date": "2019.08.30", "title": "Деца от 'Филиповци' и 'Факултета' учат гръцка митология чрез театър"}
{"url": "https://offnews.bg/psihologia/za-zagubite-i-kitajskite-feneri-710309.html", "text": "Понякога е така - просто губим. Искаме неистово нещо. Борим се неистово за него.Вдаваме се в желанието. Мечтаем за нещото - чертаем в мислите си обетовани земи И с тях вървим през пустинята.Има посока, има вяра, има бъдеще.Виктор Франкъл казва, че в концлагерите оцеляват тези, които не спират да си мият зъбите. Оцеляват, тези които могат да видят отвъд безизходицата и да държат бъдещето близо.Как само звучи - бъдещето.В мислите ми нахлува един филм от моето детство - гостенка от бъдещето. И песента от него - прекрасно далече.Прекрасно далече не бъди към нас жестоко, това се пее. И тогава в моето някога не знаех какво е бъдещето да бъде жестоко.Сега вече знам. Загубите болят жестоко.Според изследванията, загубите и отхвърлянето болят в същите центрове, в които и физическата болка. Защото несъзнавано загубата е смърт. Бебето не може да оцелее без майката. И тази архаична връзка продължава да живее в нас.И да на едно ниво умираме в загубите си, но то е символно.Понякога ми се струва, че има някакво неписано правило в живота - ако прекалено се вкопчим в нещо и загубим собствения си център , животът ни го взима нещото. И да - центърът е вътрешен. Сами сме на входа и изхода му. И когато се отреже пъпната връв това е първата ни стъпка в живеенето сами. Първата глътка земен въздух раздува дробчетата и поражда рев.Рев който говори - тук съм вече. Жив съм за живота. Когато губим - плачем. И точно тези наши сълзи ще станат езерата, които ще ни пренесат на другия бряг на животите ни.Не се създават лесно нови обетовани земи. Изгонването.от Рая е липса на посока. Загубените посоки болят.Но знам едно - докато сме живи имаме способността да създаваме визии за бъдеще. Да, сега може бъдещето да изглежда като равна кардиограма. Но това е илюзия. Илюзия за загуба. Защото всъщност ние нищо не притежаваме истински.Пътуваме в купето на живота. Вратите се отварят, влизат други пътници. Говорим. Правим светове.Мънички. Големи. Понякога даже ни се струва, че.правим безкрайности. Точно като в Алиса - колко трае една вечност?Понякога няколко секунди. И влакът на живота си върви. В далечината житата се отдават на вятъра. Моето купе. Твоето купе.И световете ни са като зрънцата в сърцето на нара. Да- толкова нови земи можем да създадем- Мънички, червени зрънца,които да изпишат желанието ни в сърцата си.Има един момент, когато трябва да пуснем загубите си като китайски фенери да се реят над морето, да се реят над небето.И с тяхното отдалечаване, ние се приближаваме към себе си. Загубите. Обетовани земи. Умирането. Центровете. Китайските фенери. Струва ми се, че нещо определено ги свързва.А може би ги свързва точно илюзията за свързванеИзточната Мая.------", "date": "2019.08.30", "title": "За загубите и китайските фенери"}
{"url": "https://offnews.bg/temida/vss-ne-puska-metodi-lalov-da-oglavi-listata-na-demokratichna-balgaria-710280.html", "text": "Заседание на Съдийската колегия на Висшия съдебен съвет би трябвало да се проведе днес от 9,30 часа, заради подадената на 2 август оставка от съдия Методи Лалов. То бе насрочено от председателстващия Колегията Лозан Панов – председател на Върховния касационен съд, преди 15 дни, когато липса на кворум провали заседанието за освобождаване на Лалов от съдебната система.11 от общо 14-те членове на Колегията са в редовен годишен отпуск през август, съобщи тогава ВСС и уточни, че \"заседанията на Колегията и на Пленума на ВСС ще започнат отново в началото на втората десетдневка на септември. Сега заседание пак няма да има, тъй като 10 от съдебните кадровици още са в отпуск. Така Лалов няма да бъде освободен от 2 септември, както бе записал в молбата си.Преди да бъде приета оставката на Лалов, той трябва да изготви актовете си по 111 дела, срещу него има и две дисциплинарки. , коментира Лалов във фейсбук. Методи Лалов бе  да оглави листата й за общински съветници в София. Надявам се още в началото на септември Методи Лалов да бъде част от нашия екип. Той е изключителен специалист. Честен и принципен човек. Човек с позиция. Такива хора трябва да влязат в управлението на столицата, за да можем да гарантираме бързи и дълготрайни ползи за хората, заяви Борислав Игнатов, кандидат за кмет на София от ДБ, в за OFFNews. Според хронограмата за местния вот, публикувана на сайта на ЦИК, кандидатските листи се регистрират в ОИК до 24 септември. Промени могат да се правят още два дни след това. ", "date": "2019.08.30", "title": "ВСС не пуска Методи Лалов да оглави листата на Демократична България в София"}
{"url": "https://offnews.bg/futbol/domuschiev-pozdravi-futbolistite-na-ludogoretc-za-vlizaneto-v-grupite-710327.html", "text": "Собственикът на Лудогорец Кирил Домусчиев нямаше как да не е доволен от своя отбор, който снощи се класира за групите на Лига Европа след равенство 2:2 с Марибор в реванша от плейофната фаза на надпреварата. Босът сподели вълнението си с емоционално послание на своята страница във Фейсбук.Ето какво написа Домусчиев:", "date": "2019.08.30", "title": "Домусчиев поздрави футболистите на Лудогорец за влизането в групите на Лига Европа"}
{"url": "https://offnews.bg/sviat/uraganat-dorian-nastapva-kam-florida-tramp-otmeni-poseshtenie-v-polsh-710286.html", "text": "В американския щат Флорида е обявено извънредно положение, заради урагана Дориан. Очаква се до неделя той да набере сила и да се превърне в ураган от 4-та категория. Според прогнозите поривите на вятъра ще бъдат около 130 км/ч. Хората се запасяват с хранителни продукти и вещи от първа необходимост, пълнят се чували с пясък. От съображения за сигурност са отменени десетки полети. Дориан провали плановете за пътуване на много американци по случай Деня на труда, който се отбелязва в първия понеделник на септември, съобщи БНТ. Заради приближаващата стихия президентът Доналд Тръмп отмени посещението си в Полша. ", "date": "2019.08.30", "title": "Ураганът Дориан настъпва към Флорида, Тръмп отмени посещение в Полша"}
