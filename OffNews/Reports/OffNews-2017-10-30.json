{"url": "https://offnews.bg/sviat/puchdemon-e-v-briuksel-i-shte-napravi-iziavlenie-668344.html", "text": "Бившият регионален премиер на Каталуния Карлес Пучдемон и други членове на разпуснатото правителство на испанската автономна област са в Брюксел и ще направят изявление днес следобед, предаде Ройтерс, като цитира в. \"Вангуардия\", пише БТА.По-рано барселонският вестник \"Периодико\" съобщи, че регионалният премиер е в белгийската столица, но не съобщи подробности.Представител на испанското правителство също потвърди, че Пучдемон е в Брюксел. Каталунският премиер е един от политиците, които в събота бяха свалени от постовете им с решение на централното правителство, след като в петък регионалният парламент обяви независимост, припомня Асошиейтед прес.Днес испанският генерален прокурор Хосе Мануел Маса поиска повдигане на обвинения срещу Пучдемон и други членове на неговия кабинет в бунт, противодържавна дейност и присвояване на обществени средства, за които могат да получат продължителни затворнически присъди.През уикенда белгийският държавен секретар по въпросите на даването на убежище Тео Франкен заяви, че не би било нереалистично Пучдемон да поиска закрила в Белгия. ", "date": "2017.10.30", "title": "Пучдемон е в Брюксел и ще направи изявление"}
{"url": "https://offnews.bg/bojni/dzhoshua-otgovori-na-kobrata-shtiah-da-go-prikliucha-v-chetiri-runda-668353.html", "text": "Шампионът на IBF, IBO и WBA в тежката категория на професионалния бокс Антъни Джошуа отговори задочно на Кубрат Пулев, който пред българско издание коментира, че е щял да победи британеца, ако беше излязъл на ринга в Кардиф вместо Карлос Такам.Според британеца най-добрият ни професионалист би издържал най-много 4 рунда срещу него, докато Такам оцеля 10 преди мачът да бъде прекратен от рефера.\"Срещу Пулев бих могъл да бъда малко по-ефективен. Свалих Такам в 4-ия рунд, може би Пулев нямаше да премине през него.Такам е по-нисък, той знае как да използва дясната си ръка, това е, което направи промяната на съперника интересна за мен. Той се занимава с момчета като мен всеки ден във фитнеса, а аз не срещам момчета като него всеки ден\", каза Джошуа.", "date": "2017.10.30", "title": "Джошуа отговори на Кобрата: Щях да го приключа в четири рунда!"}
{"url": "https://offnews.bg/obshtestvo/samolet-na-balgaria-er-se-e-varnal-avarijno-na-letishte-sofia-tazi-sut-668351.html", "text": "Самолет на \"България Ер\" с около 150 пътници на борда е кацнал аварийно на Летище София малко след излитането си тази сутрин около 7 ч.Самолетът е по линията София - Амстердам.От авиокомпанията заявиха пред OFFNews, че командирът на полета е взел решение от предпазливост да осъществи аварийно кацане поради техническа неизправност в самолета, която не е застрашавала живота на пътниците.Проблемът е установен малко след излитането на самолета - той все още е бил в българското въздушно пространство.Пътниците, които желаят да получат обезщетение, трябва да подадат жалба до авиокомпанията. Жалбата ще бъде разгледана според еврорегламента за подобни случаи.  ", "date": "2017.10.30", "title": "Самолет на България Ер се е върнал аварийно на Летище София тази сутрин"}
{"url": "https://offnews.bg/obshtestvo/416-uchilishta-shte-badat-remontirani-po-programa-regioni-v-rastezh-668346.html", "text": "Предвидени са 624 млн. лева за модернизация на материално-техническата база на 416 учебни заведения в 72 общини по Оперативна програма \"Региони в растеж\". Отпуснатите средства са 30% повече от предвидените в програмен период 2007 - 2013. Това стана ясно на пресконференция с участието на министъра на образованието и науката Красимир Вълчев и министъра на регионалното развитие и благоустройството Николай Нанков.Обект на специален интерес ще представляват 144 професионални училища, 102 от които ще бъдат с бенефициент Министерството на образованието и науката. Те обхващат 40% от всички професионални гимназии, в които учат 55% от учениците.Към момента има подписани договори с 17 общини на стойност 130 млн. лева. В процес на подготовка са още 16 проекта за 168 млн. лева, които предвиждат ремонт на 40 училища и 40 детски градини.По програмата е предвидено да бъдат изградени физкултурни салона на 8 гимназии, ремонтиране на 59 вече съществуващи такива и ремонт на 67 спортни площадки. Очаква се ремонтните дейности да започнат до средата на 2018 година.", "date": "2017.10.30", "title": "416 училища ще бъдат ремонтирани по програма \"Региони в растеж\""}
{"url": "https://offnews.bg/obshtestvo/19-kucheta-namereni-martvi-v-pernik-668350.html", "text": "19 мъртви кучета са открити в Перник, започнати са две досъдебни производства. Сигналът е получен в Първо РУ в града за намерени тела на четириноги. Пристигналите на място служители на реда направили оглед на местопроизшествията и иззели животните за аутопсия, съобщи zapernik.com. Работата по случая продължава. Вчера перничани изхвърлиха пред сградата на Община Перник трупове на кучета, събрани от улиците на града.", "date": "2017.10.30", "title": "19 кучета намерени мъртви в Перник"}
{"url": "https://offnews.bg/sviat/vtora-krasavitca-poiska-da-e-prezident-na-rusia-668358.html", "text": "Журналистката Екатерина Гордон стана втората жена, обявила намерение да се кандидатира за президент на Русия в изборите през март догодина.Тя каза, че иска да използва изборите за кампания в защита на правата на самотните майки и децата.Според редица опозиционни активисти Кремъл има намерение да насити предизборната кампания с кандидати, които да отвлекат вниманието - така се стимулира по-висока избирателна активност и се провокират разделения в редиците на несистемната либерална опозиция.Очаква се президентът Владимир Путин да се кандидатира в удобен за него момент и да спечели, но той още не е потвърдил намеренията си, отбелязва Ройтерс.37-годишната Гордон е майка на две деца, работи като телевизионен и радио водещ и твърди, че ще бъде независим кандидат.Тя каза, че никога не е гласувала, но се е разочаровала както от либералната опозиция, така и от прокремълските политици.\"Разбрах, че всички се хранят от една хранилка\", заяви Катя Гордон.Тя твърди, че не е съгласувала кандидатурата си с Кремъл и че има личен опит за проблемите, с които се сблъскват руските жени, защото има собствена юридическа фирма.Неотдавна намерение да се кандидатира обяви и друга, по-известна рускиня - 35-годишната опозиционна журналистка Ксения Собчак.Ксюша Собчак обяви, че предлага на либералните избиратели, недоволни от управлението на Путин, алтернатива, която те да подкрепят.", "date": "2017.10.30", "title": "Втора красавица поиска да е президент на Русия"}
{"url": "https://offnews.bg/obshtestvo/moreto-vav-varna-se-otdrapna-na-metri-ot-brega-668359.html", "text": "Силният вятър във Варна, който през нощта достигна 65 километра в час, предизвика рядко природно явление - отлив на морето, съобщава БНТ 2.Водата се отдръпна на метри от брега. Доц. Орлин Димитров от Института по океанология в града обясни, че природният феномен се появява, когато в продължение на часове духа силен вятър под ъгъл спрямо морската повърхност. От посоката му зависи дали ще има отлив или прилив.Освен от крайбрежната алея, днес отливът ясно се виждаше и в района на рибарското селище \"Карантината\".Подобно явление във Варна е наблюдавано и през септември 2013 г.", "date": "2017.10.30", "title": "Морето във Варна се отдръпна на метри от брега"}
{"url": "https://offnews.bg/futbol/izgavriha-se-s-maradona-navrah-57-ia-mu-rozhden-den-668360.html", "text": "На страхотна гавра стана обект легендарният аржентински футболист Диего Армандо Марадона, който днес отпразнува своя 57-и рожден ден.Специален ироничен поздрав към него пусна руската федерация по хандбал в Туитър.\"Поздравяваме великия аржентински хандбалист Диего Марадона с 57-годишнината\", написаха от организацията, като придружиха публикацията със снимки от игра с ръка на аржентинеца.Най-известният случай е голът с ръка във вратата на Англия на световното през 1986-а и спасяването срещу СССР четири години по-късно на Мондиала в Италия.", "date": "2017.10.30", "title": "Изгавриха се с Марадона навръх 57-ия му рожден ден"}
{"url": "https://offnews.bg/dw/zhal-da-ti-stane-za-mazhete-668361.html", "text": "Оплакването на една германска политичка от сексистка проява срещу нея отворило очите на авторката на Дойче веле Жан Данхонг. Оттогава насам тя вече открива сексизъм във всички кътчета на Германия. Включително и у самата себе си.Преди 16 години, пише Жан Данхонг, исках да се информирам как най-добре мога да вложа парите си и потърсих консултация с финансов съветник. На уредената среща срещу мен се изправи строен млад мъж, който ми се усмихна и ми подаде ръка: \"Добър ден, г-жо Жан!\". В отговор се усмихнах малко смутено и си признах, че съм очаквала да видя възрастен господин с прошарени коси.Миналата седмица прочетох, че държавната секретарка Савсан Чебли била ужасно шокирана от думите на един бивш дипломат, който заявил, че не очаквал да види на този пост толкова млада и красива жена. \"Навсякъде се сблъсквам с прояви на сексизъм, но подобно нещо надминава всичко\", пише политичката на страницата си във Фейсбук.На нейно място аз лично спонтанно щях да си помисля, че това е един неловък, но все пак мил комплимент. За щастие обаче има политици, които винаги поставят нещата на мястото им. Във въпросната случка те виждат сексизъм, защото изявлението на по-възрастния господин всъщност внушавало, че на една жена, при това тъй млада, не може да се повери една толкова отговорна служба.Случката тутакси ми припомни срещата ми с моя финансов съветник. И в моето изявление се криеше всъщност съмнение в неговите качества на съветник - защото е твърде млад. Освен това косвено го сведох до пола и външността му. И това ако не е сексизъм, здраве му кажи!И възрастта не предпазва от сексизъмВеднъж събудени, сетивата ми вече навсякъде долавят сексизъм. В едно телевизионно предаване водещият запита бившия баварски премиер Едмунд Щойбер какъв подарък би занесъл на Себастиан Курц, ако той го покани на традиционния Виенски бал. Щойбер отговори, че би поднесъл букет цветя на прелестната приятелка на Курц. Ама какво, той да не би да си мисли, че възрастта го предпазва от сексизъм?Моето пътешествие в света на сексизма продължи. Случайно се натъкнах на едно изявление на Хайнрих Хайне за Мюнхен: според поета, там и бирата, и \"женищата\" били \"великолепни\"... Всъщност би трябвало да напишем писмо до ректора на университета \"Хайнрих Хайне\" в Дюселдорф и да го попитаме как така неговата институция носи името на подобен сексистки мачо. А може би феминистките вече отдавна са сторили това.Нямам нищо против феминистките. Те имат заслуги за равнопоставеността на мъжа и жената. Ако си припомним, че само допреди 60 години жените в Германия все още не са имали право на самостоятелна банкова сметка и са могли да работят единствено с разрешението на съпрузите си, тутакси ще забележим, че днес сме къде-къде по-напреднали.Жал да ти стане за мъжетеВ хода на равнопоставянето ние, жените, сме превъзпитали мъжете и сме ги поставили изцяло под наш контрол. Това се дължи както на майките, така и на възпитателките и учителките, които определят светогледа на момчетата. Момчетата се научават как да разбират жените и как да станат страстни любовници, модерни бащи, които съпровождат дъщерите си до балетната школа и дават на тийнейджъра съвети, а още по-добре, ако и печелят добри пари. Но въпреки всичките им усилия да станат по-добри хора, все им се вменява, че потискат жените и всъщност са говеда.Просто жал да ти стане за германските мъже. Напомнят ми на китайските реакционери по време на Културната революция, които за щяло и нещяло биваха заклеймявани и трябваше да се самопокайват. Да казват примерно следното: \"Вярно е, като шеф използвах положението си и поканих една практикантка на вечеря; вярно, заглеждах хубавите жени и им правех тъпи комплименти\".Можем да продължим да ги малтретираме, за да прогоним от тях и последния остатък от мъжката им природа. Но тогава не бива да се оплакваме, че вече не ни отварят вратата, не ни носят тежките куфари, не ни правят мили комплименти и вече изобщо не ни забелязват като жени. Особено последното е твърде тъжно. Китайците неслучайно казват: \"Работят ли заедно мъж и жена, делникът вече не е нито тъжен, нито сив\". Може би все пак не е препоръчително при всяка дреболия се правим на обидени.Потискащото мълчаниеНе ме разбирайте погрешно. Сексуалните посегателства и най-вече изнасилванията не са дреболия. Само че тъкмо за тях повечето защитнички на женските права и общественото мнение си мълчат. Не чувам някой да се гневи и възмущава от напълно остарялата представа за жената, която бе внесена заедно с последното масово преселение на млади мъже в Германия. Никъде не виждам да се публикуват гневни коментари, че в обществените къпални сексуалният тормоз над момичета и млади жени междувременно се приема като нещо нормално и в най-добрия случай се посочва, че през седмицата в басейна има и ден само за дами.Лично аз поне мога да се извиня на младия ми финансов съветник за моето сексистко изявление преди години. От 14 години съм омъжена за него.", "date": "2017.10.30", "title": "Жал да ти стане за мъжете"}
{"url": "https://offnews.bg/sviat/advokat-na-eta-shte-zashtitava-puchdemon-v-belgia-668362.html", "text": "Белгийският адвокат Пол Бекар съобщи, че бившият регионален премиер на Каталуния Карлес Пучдемон се намира в Белгия и той е поел защитата на интересите му.Бекар не отговори дали подготвя молба за убежище в Белгия от името на Пучдемон.Пол Бекар в миналото е бил адвокат на членове на баската сепаратистка организация ЕТА, съобщи вестник \"Вангуардия\".Той е оказвал услуги на членове на ЕТА за получаване на международна защита в Белгия.Възможно е Пучдемон да поиска убежище, но не мога да предскажа какъв ще е изходът от тази молба, заяви адвокатът.Той подчерта, че в Белгия решението по тези въпроси не е на правителството, а на независим орган - генералния комисар по въпросите за предоставяне на убежище.По-рано днес вестник \"Вангуардия\" съобщи, че Карлес Пучдемон и други членове на разпуснатото правителство на Каталуния ще направят изявление от Брюксел в понеделник следобед.Към 23 ч. българско време обаче Пучдемон така и не направи изявление.Същевременно белгийската партия мандатоносител Нов фламандски алианс (НФА) отрече Карлес Пучдемон да е в Брюксел по нейна покана.Представители на партията \"Зелени\", която е в опозиция с шест места в Сената на Федералния парламент, призоваха премиерът Шарл Мишел да бъде изслушан от депутатите.В неделя държавният министър по убежището и миграцията Тео Франкен (НФА) каза, че Пучдемон едва ли ще получи справедлив процес в Испания и може да потърси политическо убежище в Белгия.Днес - ден след това изявление - премиерът Шарл Мишел се разграничи, а неговият заместник Александер де Кро уточни, че изразеното от Франкен становище не обвързва правителството.НФА е водещата партия в Белгия и основна сила в коалиционното правителство.", "date": "2017.10.30", "title": "Адвокат на ЕТА ще защитава Пучдемон в Белгия"}
{"url": "https://offnews.bg/futbol/natcionalite-shte-igraiat-kontrola-sas-sauditska-arabia-668354.html", "text": "Националният отбор на България ще срещне Саудитска Арабия в приятелска среща, която ще се проведе на 13-и ноември на стадион \"Рестело\" в португалската столица Лисабон.Контролата с един от участниците на световното първенство в Русия през 2018 година стана факт с личното съдействие на президента на БФС Борислав Михайлов.Началният час на срещата на стадиона на елитния португалски Беленензеш предстои да бъде уточнен допълнително. За предстоящия двубой отборът ще се събере на лагер-сбор на 8-и ноември в базата в Бояна.На 9-и ноември селекционерът Петър Хубчев и футболисти от отбора ще вземат участие в среща с медиите, като началният час ще бъде уточнен допълнително.Новината идва само ден, след като от Саудитска Арабия дойде новината, че от догодина и жени ще могат да посещават футболни мачове. Това обаче ще стане факт едва от догодина и то на три определени стадиона в страната.", "date": "2017.10.30", "title": "Националите ще играят контрола със Саудитска Арабия"}
{"url": "https://offnews.bg/sviat/co2-v-atmosferata-dostignal-rekordni-niva-prez-2016-ta-668343.html", "text": "Концентрациите на въглероден диоксид (CO2) в атмосферата на Земята са се повишили до рекордно високи стойности през 2016 г. Това показват данните на Световната метеорологична организация, цитирани от Би Би Си.Увеличението през миналата година е било с 50% по-високо от средното за последните 10 години.Изследователите подчертават, че комбинацията от човешката дейност и метеорологичния феномен \"Ел Ниньо\" са довели CO2 до равнище, което не е било виждано от 800 хил. години.Учените изтъкват, че това рискува да направи целите за глобалната температура до голяма степен недостижими.Съгласно Парижкото споразумение за климата увеличението на глобалната температура трябва да бъде \"доста под 2 градуса по Целзий\", за да се избегнат катастрофични сценарии.Тазгодишното изследване за парниковите газове, изготвен от Световната метеорологична организация, се основава на измервания, направени в 51 страни. Изследователски пунктове, разположени по целия свят, измерват концентрациите на затоплящи газове, включително въглероден диоксид, метан и азотен оксид.\"Най-голямото увеличение беше в предишния пик на Ел Ниньо през 1997-1998 г. и беше 2,7 частици на милион, а сега е 3,3 частици на милион, то е също така 50 процента по-високо от средното за последните 10 години\", каза д-р Оксана Тарасова, която е ръководител на глобалната програма за наблюдение на атмосферата.Емисиите от човешки източници са се забавили през последните няколко години според проучването, но според д-р Тарасова, общото натрупано количество в атмосферата е всъщност от значение, след като CO2 остава горе и активен в продължение на векове.През последните 70 години, допълва се в доклада, повишаването на CO2 в атмосферата е близо 100 пъти по-голямо, отколкото е било в края на последната ледникова епоха.Бързо увеличаващите се нива на CO2 в атмосферата и други газове имат потенциала, според проучването, да \"инициират непредвидими промени в климатичната система, водейки до сериозни екологични и икономически проблеми\".В изследването се отбелязва, че от 1990 г. насам е отчетено 40% увеличение на общото радиационно въздействие, като това е ефектът от затоплянето върху нашия климат от всички парникови газове.", "date": "2017.10.30", "title": "CO2 в атмосферата достигнал рекордни нива през 2016-та"}
{"url": "https://offnews.bg/futbol/maradona-ot-dobrinishte-nosi-pobeda-na-septemvri-v-ruse-668357.html", "text": "Бившият капитан на ЦСКА Борис Галчев, популярен с прозвището \"Марадона от Добринище\", донесе победата на Септември над Дунав в Русе с 1:0 в двубой от 14-ия кръг на Първа лига.Лидерът на тима от Красна поляна донесе трети пореден успех за Септември, след като се разписа в даденото от рефера Станислав Ставров продължение на първата част. С победата в Русе Септември събра 16 точки в актива си и се изравни на деветата позиция със Славия.Дунав пък остава предпоследен с 10 точки на сметката си. Единствено Витоша (Бистрица) е зад миналогодишния хит в шампионата, който през настоящия сезон изпитва сериозни трудности и освободи треньора си Веселин Великов. На негово място днес беше назначен с договор за три години Малин Орачев.\"Трудно беше, имаше вятър. Трябваше обаче да победим в този мач. Спокойно ще дишаме до следващия. Прекрасен подарък за моя рожден ден, който е утре. Преди мача казах на съотборниците ми, че искам да победим заради рождения ми ден.Вкарах, така се случи, но по принцип обичам да подавам. Можех да направя и 2:0 при втора ситуация. Само вътрешния слагам и е вътре.Продължаваме напред. Дано по-младите момчета в отбора поиграят един ден на стадиона на Септември. Ние не сме лош отбор\", направи пък поредното си емблематично изказване героят за Септември Галчев.В последния мач от кръг Локомотив (Пловдив) победи Етър с 2:0. Срещата се оказа и последна за Войн Войнов начело на състава от парк \"Лаута\". След последния съдийски сигнал легендата на Левски обяви, че повече няма да води \"смърфовете\". Головете реализираха Димо Бакалов и Димитър Велковски.", "date": "2017.10.30", "title": "\"Марадона от Добринище\" носи победа на Септември в Русе"}
{"url": "https://offnews.bg/obshtestvo/zlatna-i-srebarna-karakuda-s-nov-dom-v-iskara-668356.html", "text": "Над 1/3 тон риба (350 кг) отплува във водите на р. Искър от Пречиствателната станция за отпадъчни води (ПСОВ) на „Софийска вода“ край Кубратово.Поради планирани ремонтни дейности и необходимост от източване на водата, досегашното й местообитание – контактният резервоар на пречиствателната станция, стана неподходящо място за презимуване на рибата.След обмен на информация и съгласуване с компетентните органи, специалистите на „Софийска вода“ решиха, че най-подходящото място за рибата от вида златна и сребърна каракуда е на свобода, във водите на р. Искър, съобщиха от дружеството.  Преди да се осъществи, акцията бе предшествана от подробен анализ на рибата, която бе извършена в специализираната лаборатория на Българската агенция по безопасност нахраните. Пробите не показаха наличие на опасни за човешкото здраве тежки метали и елементи, считани че се натрупват в рибите, обитаващи замърсени води, особено в по-едрите екземпляри. Те потвърдиха, че рибата е в прекрасно здравословно състояние. През контактния резервоар на ПСОВ Кубратово преминава пречистената отпадъчна вода на пречиствателната станция, една от най-големите на Балканите и сред първите по-енергийна ефективност сред близо 3000 подобни, управлявани от водещата в света група във водния сектор Веолия. Успешното реинтродуциране на рибите в река Искър ще допринесе за биоразнообразието в реката, в която през последните две десетилетия бавно се завръща животът – благодарение на разширяването на канализационната мрежа в столицата и пречистването на водите от нея. С третичното си стъпало за отстраняване на фосфора и азота, връщаните води в лишената задълго от живот преди десетилетия р. Искър, позволяват по-високи количества на кислород във водите и постепенно възстановяване на водната и крайбрежна екосистема.От пускането си в експлоатация през 1984г. до момента, ПСОВ Кубратово показва стабилна и безотказна технологична експлоатация, а оптимизацията на технологичните процеси при пречистване, използваща опита на Веолия, позволи пълно енергийно покритие на нуждите от енергия и продажба на около 20% „зелена електроенергия“ на пазара. От друга страна, оползотворяването на метана и неизпускането му в атмосферата е ангажимент на „Софийска вода“ АД като част от Веолия към намаляването на парниковите емисии и принос в кръговата икономика.", "date": "2017.10.30", "title": "Златна и сребърна каракуда с нов дом в Искъра"}
{"url": "https://offnews.bg/politika/darzhavata-dava-1-mln-lv-za-stadion-na-spartak-varna-668349.html", "text": "Министерският съвет ще започне процедура по отпускане на 1 млн. лева от държавния бюджет за изграждане на нов футболен терен, съблекални и трибуни на стадион “Спартак” във Варна.Това се съобщава в официалния сайт на Бойко Борисов.До това решение се стигнало след среща при премиера с ръководството и фенове на спортния клуб, на която присъстваха и министърът на спорта Красен Кралев и кметът на Варна Иван Портних.На срещата е изложен проблемът с базата на футболния клуб. На следващото заседание на Общинския съвет на Варна ще се разгледа предложение за връщане на имотите в собственост на общината. Иван Портних е поел ангажимент, че при положително гласуване общината ще предостави Стадион “Спартак” и прилежащите му спортни съоръжения за ползване на клуба.За цялостното реновиране на базата са необходими 1 млн. лева. Премиерът Бойко Борисов пое ангажимент отпускането на сумата да бъде разгледано на заседание на Министерския съвет, се посочва в съобщение на сайта на Борисов.\"Имаме готовност да стартираме изготвянето на проект за възстановяване на тревното покритие на стадиона и ще направим всичко необходимо, за да може отборът да се завърне у дома\", уверил спортният министър Красен Кралев.Ремонтът на спортния обект може да бъде извършен от Министерството на младежта и спорта като целта е това да стане преди 28 август 2018 г. – денят, в който се честват 100 години от основаването на варненския футболен клуб.За срещата съобщиха и на фен страницата на клуба във фейсбук:", "date": "2017.10.30", "title": "Държавата дава 1 млн. лв. за стадион на Спартак Варна"}
{"url": "https://offnews.bg/obshtestvo/nad-600-dushi-vzeha-uchastie-v-sastezanie-po-tichane-v-borisovata-grad-668345.html", "text": "С рекорден интерес и слънчево време протече шестото издание на едно от най-масовите и атрактивни спортни събития на есенна София. В сутрешните часове на неделния 29-ти октомври по алеите на Борисовата градина се проведе градският крос \"Renault Morning Run\".В състезанието се включиха около 700 души на различна възраст, сред които 50 деца и 20 представители на различни български медии. Участниците бяха както професионални спортисти, така и любители, които съвсем наскоро са направили първите си кросове в парка. Дисциплините, в които тичаха бяха 5, 10 и 20 км.Състезанието тази година успя да привлече рекорден брой почитатели, като за пръв път участниците на 10 км бяха повече от тези на 5 км. Според един от организаторите - Григор Върбанов, заместник-председател на Спортен клуб \"Бегач\", това се дължи на нарастващата популярност на този спорт.\"Организираме това състезание за шеста година и за пръв път то надхвърли 600 участници. Изглежда хората харесват бягането все повече и привличаме нови негови фенове. Тази година имаше и новости в организацията. Една от тях бяха пейсърите, които задаваха темпо за определени времена, за да може да се изминат по-бързо разстоянията от 5, 10 и 20 км. Така помогнахме на много хора да подобрят личните си рекорди. Друга интересна новост беше медийното състезание \"Media Run\" на 5 км. В него се включиха много журналисти, които се бориха за приза най-бърза медия\", разказа Върбанов.Всички финиширали в състезанието получиха медали и специални награди от организаторите и партньорите. В най-късата дистанция - 5 км, на първо място при мъжете се класира участникът от отбора на \"TechHuddle\" Христо Цветков, който измина разстоянието за 19 минути и 26 секунди. Негови подгласници станаха Александър Димитров и Георги Георгиев-Елби.При жените на същата дистанция победителка стана Таня Димитрова, която със своите 19 минути и 51 секунди не изостана много след първия при мъжете. След нея в класирането са Радостина Бохорова и Мария Дарандашева.В дистанцията, която привлече най-голям интерес - 10 км, най-бърз беше Теодор Банев (48 мин. и 55 сек.), следван от Стефан Късев и Златко Стоянов. Най-бързата дама на 10 км се оказа Весела Василева (45 мин. и 56 сек.), а след нея в класирането се наредиха Сабина Николова и Ася Кременлиева.Победител сред състезаващите се в най-предизвикателната дисциплина - 20 км, беше Мирослав Спасов (1 ч. 17 мин. и 39 сек.). На второ и трето място след него бяха Методи Георгиев и Даниел Кубашлиев. При жените класирането на 20 км оглави Елеонора Георгиева (1 ч. 34 мин. и 5 сек.), следвана от Галина Дженева и Ралица Ангелова.В специалното медийно състезание \"Media Run\", което тази година се проведе за пръв път, също имаше засилен интерес и оспорвано класиране.20 представители на различни български медии - национални телевизии, информационни агенции, радиа, печатни и електронни издания, се състезаваха на дистанцията от 5 километра. Най-бърз сред тях се оказа Боян Бойчев от списание \"Атлетика\", следван от Милен Николов от Sportal.bg и Пламен Савов от Информационна агенция \"Блиц\". Дамите, които се класираха на призови позиции в медийната надпревара, бяха Кристина Бергова от телевизия \"BiT\", Александра Ненкова от радио „Тангра Мега Рок“ и Гергана Михайлова от \"Капитал Weekly\".Според най-бързият сред журналистите - Боян Бойчев от списание \"Атлетика\", медийната надпревара е изключително успешна инициатива, която ще стимулира повече негови колеги да отделят време за спорт.\"Гласувам с две ръце за тази идея, защото журналистите, които отразяват подобни събития, би трябвало също да спортуват. Аз, например, спортувам редовно и за мен не беше проблем да пробягам 5-те км в парка за 20 минути и 35 секунди\", каза Бойчев.Александра Ненкова от Радио „Тангра Мега Рок“ също оценява високо идеята за медийно състезание. За нея \"Media Run\" се е превръща в повод да започне да тича редовно.\"Беше много мотивиращо неделя сутрин да станеш и да потичаш с толкова много хора. За първи път участвам на състезание по бягане и тичам в толкова голяма компания. Изглежда това ми помогна, защото подобрих личното си постижение с 5 минути, което е наистина много. Тичам съвсем отскоро и мотивацията за това състезание много ми помогна да започна да спортувам по-активно. Вече правя планове и за следваща подобна надпревара\", заяви Ненкова.Освен на медиите, специално внимание тази година беше отделено и на най-малките участници. За тях беше организирано детско състезание – \"Sofia Kids Run\", чиято основна цел е да популяризира здравословния начин на живот и да събуди интерес у децата към активностите на открито и бягането. Детското състезание, което включваше забавни лекоатлетични игри, привлече около 50 от най-малките участници.Друга традиция, която беше продължена и с петото издание на \"Renault Morning Run\", беше благотворителната кауза, която всички участници имаха възможност да подкрепят. По 5 лв. от всяка такса за участие ще бъдат дарени на Фондация „Воден път“ с цел организиране на коледен турнир по плуване за деца с двигателни и ментални затруднения.\"Renault Morning Run\", заедно с всички съпътстващи негови събития, се организира от Спортен клуб \"Бегач\". Състезанието се провежда с подкрепата на Столична община и Renault България, както и със съдействието на Vivacom, 60k, Sport Pass, Doppelhertz, Българска федерация по лека атлетика и програмата на IAAF Kid’s Athletics.Следващото събитие, част от програмата на Спортен клуб \"Бегач\", е \"The BIG Tech Run\". То ще се проведе на 10-ти декември в \"София Тех Парк\" и е насочено към хората, ангажирани в технологичната и финансовата сфери в България.", "date": "2017.10.30", "title": "Над 600 души взеха участие в състезание по тичане в Борисовата градина"}
{"url": "https://offnews.bg/nashite-avtori/iz-delnitcite-na-edin-lud-23-27-oktomvri-668333.html", "text": "Понеделник, 23 октомвриКорнелия Нинова обяснява, че искала да се свика извънреден конгрес, за да се изясни каква точно алтернатива ще бъде БСП. Защото досега била алтернатива по принцип, но това вече не било достатъчно.Дано си изяснят. Според нас, за да станат алтернатива на властта, първо трябва да се заявят като опозиция. Наблюдаваме политическия живот от десетилетия и отговорно можем да кажем, че по-дискретна опозиция досега не сме имали. Рекламните специалисти да кажат дали сме прав, но ние намираме, че БСП прави „продуктово опозициониране“. За пред хората. По отделни проблеми е опозиция, по други не е опозиция… Което малко ще затрудни електората да ги възприеме като алтернатива.Изглежда, че на Нинова ѝ се ще да поразкърши малко партията, да я пораздвижи, но ретроградите я дърпат надолу. Овчаров например. Обвинява я, че го била подкарала „през просото“. Само по изразните им средства ще разберете колко са изостанали, как ги е “подритнал векът“. Кой сее просо вече, бе, др. Овчаров?! Стига с тия азиатщини! И то във време, когато и на децата в детската градина вече дават чия. Чията е пет пъти по-калорична от просото, съдържа 30 пъти повече фибри, а гликемичният ѝ индекс (ГИ) е 4.56, докато на просото е 71! Готов диабет тип 2.Разбира се, у нас днес още никой не казва „през чията“, но все някой трябва да е пръв!Георги Лозанов коментира в OFFNews скандала с холивудския продуцент Харви Уайнстийн: „Получаването на социални облаги срещу сексуални наслади е една от най-устойчивите форми на корупция и в общества, където иначе нивата ѝ са ниски. Можем да си представяме какво се случва у нас, след като и корупцията, и мачизмът стигат до върха на скалата.“Именно. А на върха на скалата е Той, Мачо нумеро уно! Първата шпага на републиката. Както писахме в „Прас-Прес“, другите му успехи може да са спорни, но успехите му на сексуалния фронт са безспорни. Или поне бяха. Напоследък отзивите не били еднопосочни. И то е логично, годините не прощават. Казано е в Библията, че туй, дето е било горе, ще стане долу, но туй, дето е долу, няма да стане горе.Но въпреки това интересът към него не намалява. Георги Марков (агент Николай), който сега е в ролята на циганката, обяснява необяснимия чар на премиера: „Меркел, щом види Борисов, цъфва. Щом се капична с проблеми с кръвното, Меркел всеки ден му се обаждаше да го следи. Борисов е харизматичен. Млади майки с по две деца, като го видят в провинцията, оставят децата и тичат да го прегърнат. По възможност гледат да го пипнат под сакото, за да бъдат по-близо до него.“Борисов затова не носи бяло. Щото пипат, цапат. Като оназ мома с черните сутиени… Ама и той, забележил сме, не е против, дори ги насърчава. Пипни ме тук и тук, и тук… Та онази работа, дето едно журналистка му пипала мускула, не е измислена. Пипала е, пипала…Странно, но историята с холивудския продуцент развълнува и изненада много хора, да се чудиш защо. Отвсякъде изпълзяха тормозени и изнасилени булки. И в ЕП и ЕК се появиха и то не една и две, а десетки, да не кажа стотици. Мискини! Ние чакаме от тях да коват бъдещето на Европа, те се забавляват да се взаимопроникват…И дали защото вестниците само за това пишат, но и в трамваите само за това говорят. Нема да ми повярвате, но вчера в №20 се качиха двама лачени цигани, явно мъж и жена. Ако ги срещнеш в Брюксел например, на оня смесен фон, никога няма да разбереш, че са цигани. И говореха приличен български, във всеки случай не по-лош от този, на гражданите от кварталите оттатък ускорителя. Докато се скараха за нещо. И тогава циганинът се извърна към нея и ѝ рече: „Ей, ще те правим да викаш MeToo, ма, ти кво си мислиш!“ Направо ми увисна чейнето! С каква скорост приемат новото, а?! И не просто го приемат, ами и веднага го прилагат.И като сме започнали на културни теми. На днешния ден през 1920 г. в малкото градче Оменя в Северна Италия е роден Джани Родари. Израсли сме с неговите приказки и стихотворения. Той, понеже е бил комунист, та преди 1989 г. беше много на почит у нас. Любимо ми беше онова стихотворение за нулата. Беше ми любимо преди 1989 г., когато бяхме вдясно от една голяма нула, любимо ми е и сега.Имало една нула, кръгла като О, която не била сторила никому зло, но понеже нямала стойност горката, бягали от нея числата. Но веднъж Нулата срещнала числото Едно, което било без особена стойност и то. Но се наредила Нулата зад Единицата и се получила десетица…Дума да няма, малките нули имат своето значение, когато пред тях има число, пък макар и то да е Едно. Това вече не е по Родари, това е из нашия живот. В който нулите се събират с нули. И нула до нула стават две нули, което, казва Станислав Лец, вече значи нещо.Това нещо ние наричаме родина.А иначе днес е понеделник и е един разкошен ден за началото на есенната депресия. Заклопило се е отвсякъде, но още не вали, само плаши…Вторник, 24 октомвриВътрешният министър Радев вика по телевизора: \"Оградата е като катинар. Може с една щанга да бъде разбит, но показва, че има някой от другата страна…\"Казах ли ви, че тоя е много къпан?! Целият ни опит, всичката ни логика крещи, че няма никой, но на, той казва, че има…Само на портата на затвора, лудницата и още няколко подобни места за отдих катинарът показва, че вътре има някой. Но когато цял живот си гледал такива места, почваш да си мислиш, че всички места са такива. Професионални изкривявания.И подмазвач, отгоре на всичко: \"Миграционният натиск намаля благодарение на дипломацията ни. Благодарим на нашия премиер за добрите отношения с Ердоган.\"А, бе, чухте ли, че и Волен Сидеров каза буквално същото: „Премиерът направи неща, които не са се случвали от 1912 г. Той е балкански балансьор.\" Какви ли процеси са протекли в неговите сложни душевности, та да измине пътя от „Бойко, курво!“ до „балкански балансьор?!За министъра обаче е разбираемо. В МС си има протокол и още при встъпването си министрите се запознават с него. За да не стават недоразумения. През декември 2009 г. на заседание на МС се обсъждаше откриване на КПП Златоград - Ксанти. И Плевнелиев, тогава регионален министър, рече: „Това е исторически момент. Специално искам да благодаря на МВнР, на МВР, на МРРБ, които успяха да приоритизират този изключително важен ГКПП за целия регион. Разбира се, и президентът помогна изключително много...” И излезе, че единствено Борисов не е помогнал. И тогава Борисов им обясни за пръв и последен път: „Прави лошо впечатление, че не ме хвалите мен!? Така че ще ви моля, първо да ме похвалвате мен и тогава да подреждате който и да било! Не бих допуснал изобщо да се коментира огромната ми заслуга. Не случайно направих тази изключително уместна забележка на министър Плевнелиев…”Ако той не беше казал, че забележката е уместна, ние щяхме да го кажем. Ако чакаш другите сами да се сетят да те похвалят… Както е забелязал още Волтер, човекът е така устроен, че хвали само два вида хора – мъртвите и себе си, но никога своите съвременници, с изключение на домакина. Но първите министри на Борисов още не знаеха, че той е домакинът, въобразяваха си, че са равни…Вчера драснахме едно коментарче за новия австрийски канцлер, който пътува със самолет в икономичната класа. Но сме направил една много неприятна грешчица с името. Вместо Курц, сме го изписал Курци. Няма оправдание, има само обяснение. Тоя пич за нас е нов. Така, де, не сме длъжен да знаем по име външните министри на къде 200 държави. Премиерите е достатъчно. И понеже ни е нов, трябваше да го запомним някак си. Най-лесно се помни чрез мнемоничния принцип. Мнемониката, ако случайно някой не знае, е техника за запаметяване чрез създаване на изкуствени асоциации. Например австриецът се казва Себастиан Курц. И за да го запомним го нарекохме Баси Курци. Мислехме си, че това нема как да го забравим. И верно не го забравихме. Ама забравихме другото. И стана като „Белогуев, подай ми меча…“На тоя чалъм ни научи една колежка в „Монитор“ навремето. Хем е от Брезник, да ѝ се не надяваш… За да запомниш едно нещо, вика, трябва, да го свържеш с друго нещо, което ти е близко и добре познато. Например аз, вика, запомних японския режисьор Куросава от куро-става. И други подобни примери даде със сексуални асоциации. И ние схванахме чалъма и от тогава го ползваме безпроблемно. До днес…Сряда, 25 октомври„Три жертви на наводненията в Бургаско“, съобщава „Монитор“. „Прокуратурата проверява причините за смъртта на загиналите…“Причините са ясни – прекаляване с вода. А за водата е виновен Господ, че я е пуснал, и синоптиците, че не са го предвидили. Кметовете от тях чакали наставления как да действат.\"Действията, които се предприемат от властите, са на база метрологичната прогноза за това, какво предстои да се случи, обясни Цветанов. - Вие бяхте свидетели как в САЩ една седмица преди бедствието се евакуираха хората, за да може да се избегнат жертвите, които биха могли да бъдат дадени. В цяла Европа също станахме свидетели. Не бих искал да бъде ползвано като оправдание, но кодът беше подаден жълт, а се изляха над 170 л на кв. м, на места - по 200…\"Наскоро и руските синоптици имаха ядове, задето проспаха урагана в Москва. И руската прокуратура поиска да бъдат отстранени неточностите в прогнозите и препоръча на ресорното министерството да засили контрола върху дейността им. Подобен случай, но с много по-тежки последици, имаше и в Северна Корея през 2014 г. Метеоролозите не успели да предвидят обилните дъждове и градушки, които нанесли огромни щети на земеделските култури. И Ким им заповяда веднага да оправят времето. Там поне е лесно – има проблем, няма синоптик…Сигурно фактът, че се нареждаме до Русия и Корея, говори нещо. Но може и да бъркам…Още малко внимание към Цецерон и това, което имаме като наратив при него. Многократно сме се опитвал да намерим определение за това, което Цецерон изходира. И всеки път нашите определения се оказват тесни за израстващия оратор. И „словесен волунтаризъм” (такава употреба на речта, при която си мислиш, че думите означават това, което ти си мислиш) му, умаля. Питат го пилотите протестират ли. Вика: „Тук искам да кажа, че говорим за тренировъчни полети. Вчерашното излизане на прессъобщение от прокуратурата показа, че няма умисъл в тези действия.“„Вчерашното излизане на прессъобщение…“ Много яко, а?! А какво ще кажете за „няма умисъл“? Не ви ли прилича на „Параграф 22“? А Цветанов на вожда Бял Полуовес…*Но и това още не е всичко: „Министерство на отбраната трябва да предприеме необходимите действия, за да може да изчисти тези неща, и да може действително да има сигурност за пилотите, че техниката, с която те излитат, е абсолютно годна да се пазят техния живот, да запазят скъпата техника, и същевременно да не застрашат живота на мирните граждани, които могат спокойно да се разхождат и да падне евентуален самолет…”Туш!Без ни най-малко да преувеличаваме блокираха ни констрикторите (constrictores pharyngis) при опита да глътнем тази фраза.Биолозите твърдят, че в човешкия мозък има 80% вода. Само с 10% по-малко от краставицата. Но това е средно. В някои мозъци има по-малко, в други повече… И най-страшното знаете ли какво е? Според едни аржентински учени ДНК-то се запазвало десетки милиони години. Дано да не е вярно!Няма как да не добавим и другия стрък иглика… Господин премиерът рекъл, че в Бургаско са паднали „120-150 кубически метра вода“. Метра!Не, бе, г-н премиер, литра! 120-150 кубически литра. Поне така написаха във Фейсбук очевидци. (Ей, бъзикам се, няма кубични литри!) Ако бяха кубически метри Бургаско щеше да е отнесено някъде към Истанбул най-малко, барабар с любимия ви бургаски кмет.Преди месец, по повод тайфуните в САЩ, Борисов направи друго едно от тези изказвания, които ние с известно притеснение наричаме идиотски: „Вижте в Щатите какво става. Трепят се по улиците. Страшно... И нито една шахта не поема вода. Там не трябва да остане един кмет. Тук шахтите работят.”Работят, работят… Просто там, където се изля водата, не е имало шахти.И когато езикът на племето се задава от Цецерон и Борисов, няма защо да се учудваме, че дори интелигентни на пръв поглед хора като Мента Стоянова започват да бъбрят глупости. Нали я чухте? В бюджетната пица нямало да има месо, но щяла да бъде обилно поръсен с пармезан. Средата, братя, не прощава. В тази среда и ние изпростяваме, бавно и неусетно почти. И единственият ни шанс е да не изоставаме от общите процеси. Щото който изостане много ще страда.Четвъртък, 26 октомвриКолегата Росен Босев от „Капитал“ забелязал интересно движение на илюстративния материал във в. „24 часа“. Те нали се гледат под лупа с вестниците на медийния империалист… Часовете написали дописка за мотивите на Пеефски да внесе (заедно с Ментата!) закон за/срещу ограбването на активите на КТБ. И я илюстрирали с онази хъшлашката снимка на Пеефски, на която е разгърден като селски ерген. Два часа по-късно свалили хъшлашката и турили официална, на която е барнат като на сгоден циганин брат му. Явно някой се е обадил в редакцията и е обяснил, че не бива така да се злепоставя „нашият издател“. Горките... Как да им кажеш, че нема снимка, на която Пеевски може да изглежда красив? Той, естествено, не е виновен за това, че се е опра…, извинете, родил такъв. Как го беше казал Стивън Хокинг? „Физиологично предизвикан гений…“Пеевски спасява от разграбване активите на КТБ! Чували ли сте напоследък по-смешно нещо? Трябва да си изключително нагъл и арогантен, за да пишеш с едната ръка закон, а с другата да се опитваш да заграбиш „Дунарит“ пред очите на цяла България. То да беше само „Дунарит“…Цялата тази порнография има само едно логично обяснение. Пеефски смята активите на КТБ за нещо, което му принадлежи и по право, и по сила. Така, де, да сте чули Борисов или Цацаров да възразят?Казаците имат една поговорка: „Да пази Господ от ненаказан крадец!“ Руснаците си ги познават поговорките и ги следват… Вероятно някакво такова предчувствие е накарало Маман да припка в руското посолство.Ех, братя… Проточи се тая работа. Лятото беше добре на брега на Перловската река, ама застудя. Дано да няма още много…Споменахме Борисов, споменахме Пеевски, да споменем и третият Шишко, да не ревнува. На пресконференция в столицата гастролиращата у нас еврокомисарка по правосъдието Вера Юрова рекла: „Всеки път, когато се срещна с г-н Цацаров, оставам с впечатление, че всичко в България е наред. След това виждам фактите, цифрите и резултатите и в мен се появяват съмнения относно това дали всичко е наистина прекрасно.\"Не сме единодушен, но май му казва, че послъгва.Някои неща не могат да останат задълго тайна…Петък, 27 октомвриКаква драма, дами и господа! Достойна за перото на Есхил, Софокъл и Еврипид. Един дедо Христо от котленското село Градец, на 74 години, получил присъда от 5 години затвор, защото пребил до смърт бабата с цепеница. Да ви въведа накратко в сюжета. Бабата била прекарала инсулт и от десетина години била парализирана. И дедо Христо се грижел за нея като за малко дете, с всичките там подробности като хранене с лъжичка, смяна на памперси и т.н. Една вечер обаче бабата изпаднала в убийствена откровеност. Взела, че му споделила, че не ѝ бил вторият мъж в живота, а чак четвъртият. И дедото превъртял, грабнал първото нещо, което му попаднало, а то било цепеница, и... Викнал ѝ линейка, но въпреки усилията на лекарите бабата издъхнала.Как се менят времената, а с тях и нравите… В днешно време много малко мъже имат щастието да са едва четвърти, но някога да си чак четвърти си е било голям срам. И съдът явно е взел под внимание разочарованието на дядото, който е прекарал целия си живот с една жена, която е смятал за почтена по старомодния начин, а тя...И докато сме на пенсионерска тематика, да ви кажа един действителен случай. Една позната срещнала една пенсия, неин комшия. И понеже тя е малко нещо Любезния лос, почнала да го разпитва. Не че много я интересува, ама така е прието. Питала го как е със здравето, кръвното в нормата ли е. Искала и за холестерола да го пита. Но нали когато не мислиш в това, дето питаш, стават грешки. И тя го попитала как е с хлорофила. Ама то като се замисли човек, българските пенсии, с малки изключения, са вегетарианци. А вегетарианците, това е доказано медицински, нямат холестерол, а хлорофил. И не правят секс, а зеленчукане, но това съм ви го казвал.Та те така.……………*Ситуацията, в която са поставени пилотите ни, не просто наподобява, а направо повтаря Параграф 22. Преценете сами: „Имаше само една засечка и това беше параграф 22 - според него онзи, който при действителна и непосредствена опасност е загрижен за собствената си сигурност, има напълно здрав разум. Ор беше луд и можеше да бъде отчислен от летателния състав. Единственото, което трябваше да направи, беше да поиска да го отчислят, но щом поискаше, той вече нямаше да бъде луд и трябваше да участва в полети и занапред. Ор щеше да бъде луд, ако участваше и занапред в бойни полети, а щеше да бъде здрав, ако не участваше, но щом беше здрав, трябваше да продължи да лети. Ако летеше, щеше да бъде луд и нямаше да трябва да лети, но ако не искаше да лети, значи беше здрав и трябваше да лети.“", "date": "2017.10.30", "title": "Из делниците на един луд (23-27 октомври)"}
{"url": "https://offnews.bg/politika/minimalnata-pensia-stava-207-lv-ot-1-iuli-2018-g-668336.html", "text": "Правителството одобри законопроекта за бюджета на държавното обществено осигуряване за 2018 г. С проекта се предлага обезщетението за отглеждане на дете от една до двегодишна възраст да се увеличи от 340 лв. на 380 лв.От 1 януари 2018 г. процентът за всяка година осигурителен стаж в пенсионната формула ще се увеличи от 1,126 на 1,169, т. е. с 3,8 на сто. От 1 юли 2018 г. пенсиите за трудова дейност, отпуснати до края на 2017 г., ще се преизчислят с новия процент за година осигурителен стаж, което ще ги увеличи с 3,8 на сто. От същата дата минималният размер на пенсията за осигурителен стаж и възраст ще се повиши до 207,60 лв., а социалната пенсия за старост ще стане 125,58 лв.Максималният размер на получаваните една или повече пенсии се запазва в размер на 35 на сто от максималния осигурителен доход – 910 лв. Средният размер на пенсията на един пенсионер през 2018 г. се предвижда да стигне 362,97 лв., което е с близо 20 лв. или с 5,5% повече в сравнение с 2017 г. През 2018 г. за изплащане на пенсии са предвидени 9,454 млрд. лв. – с 478,6 млн. лв. повече в сравнение с очакваните разходи през настоящата година.От 1 януари размерът на осигурителната вноска за фонд „Пенсии“ се увеличава с един процентен пункт и става 19,8% за родените преди 1 януари 1960 г. От тях 11,02% са за сметка па работодателя, а 8,78% - от работника. За родените след 31 декември 1959 г. се предвижда размерът на осигуровката за фонд „Пенсии“ да е 14,8 на сто.За останалите осигурителни рискове не се планира промяна в размера на осигуровките. За фонд „Общо заболяване и майчинство“ вноската остава 3,5%, а за фонд „Безработица“ – 1 процент. Те ще се поделят между работодател и работник в съотношение 60% към 40%. За фонд „Трудова злополука и професионална болест“ осигуровката се запазва в размер от 0,4% до 1,1% и е за сметка на работодателя.Със законопроекта се предлага минималният дневен размер на обезщетението за безработица да се увеличи от 1 януари от 7,20 лв. на 9 лв. От същата дата се определя дневен максимален размер на обезщетението 74,29 лв. Променят се изискванията за придобиване право на парично обезщетение за безработица. Предвижда се това право да имат хората, които са се осигурявали за безработица 12 от последните 18 месеца преди прекратяването на осигуряването.Правителството прие и Дългосрочна инвестиционна политика на Държавния фонд за гарантиране устойчивост на държавната пенсионна система (т. нар. „Сребърен фонд”) и Средносрочна стратегия за инвестиране на средствата на от него за периода 2018-2020 г.Двата документа са одобрени от Управителния съвет на Фонда и предвиждат запазване на прилагания досега консервативен подход активите да се управляват при спазване принципите на надеждност, ликвидност и прозрачност.Настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на фонда ще продължи да бъде под формата на депозит в Българската народна банка или други инструменти по сметки в нея.Дългосрочната инвестиционна политика и средносрочната стратегия за инвестиране на средствата за периода 2018-2020 г. на Държавния фонд за гарантиране устойчивост на държавната пенсионна система ще бъдат актуализирани ежегодно в съответствие с тенденциите на финансовите пазари и при оценка на риска, и съответно ще бъдат внасяни за разглеждане и приемане от Министерския съвет. Този подход позволява своевременното и адекватно предефиниране на инвестиционната политика и средносрочната стратегия при настъпили промени в пазарната среда.", "date": "2017.10.30", "title": "Минималната пенсия става 207 лв. от 1 юли 2018 г."}
{"url": "https://offnews.bg/kultura/vizhte-koj-shte-gleda-predpremierno-naj-novia-bg-film-vazvishenie-s-668335.html", "text": "Малко повече от седмица остава до премиерата на най-новия български филм \"Възвишение\". Дни преди нея от екипа на филма организират специална предпремиера на 2 ноември от 19 ч. в кино \"Арена\", The Mall. Двама от нашите читатели спечелиха двойни покани за събитието - това са потребителите Pavel Apostolov и Ioana Ivanova. Операторът на \"Възвишение\" е снимал редица от най-нашумелите български продукции като \"Под прикритие\" и \"Връзки\", както и чуждестранни филми като \"The Grudge\" (2009). Кой е той:А) Александър Алексиев Б) Антон БакарскиВ) Георги НиколовВерният отговор е Б) Антон Бакарски. Печелившите ще получайт имейл на адреса, с който са регистрерани на сайта ни, с подробности как да получат наградата си. ", "date": "2017.10.30", "title": "Вижте кой ще гледа предпремиерно най-новия бг филм 'Възвишение' с играта на ОFFNews"}
{"url": "https://offnews.bg/temida/sgs-spria-deloto-za-mrasnia-vazduh-npo-zovat-zatvorete-si-chist-v-bu-668341.html", "text": "Делото за мръсния въздух в София по три колективни иска срещу Столична община е прекратено от Софийски градски съд. Исковете бяха заведени от няколко неправителствени организации и адвокати, обединени в „Група за чист въздух“.Според съда представителите на столичани нямат „доказан опит, знания и финансов ресурс“, с които да защитят увредения интерес на обществото.Считаме определението на съда за неправомерно и ще го обжалваме пред Софийския апелативен съд. Този акт е един неоснователен отказ да се предостави достъп до правосъдие и на практика се прегражда възможността да получим съдебна защита на правата на столичани по един толкова наболял въпрос като качеството на въздуха, който ежедневно дишаме, се казва в позиция на \"Група за чист въздух\" по повод прекратяването на делото. Представили сме достатъчно доказателства, че представителите на колектива са организации с много активна дейност в защита на правата на гражданите в сферата на екологията, градоустройството, здравеопазването и правата на хората с увреждания. Самата Столична община е канила представители на „Спаси София“ и „За Земята“ на обществени обсъждания за Програмата за управление качеството на атмосферния въздух, с което признава тяхната значима роля по темата. Сдруженията „Диабет тип 2“ и „Център за независим живот“ са утвърдени като защитници на едни от най-големите жертви на мръсния въздух – болните от диабет и хората с увреждания, твърдят от Група за чист въздух. Адвокатите, подписали исковете, са достатъчно квалифицирани и опитни, за да водят делото. Аргументът с необходимата „квалификация в областта на защита на околната среда, екологичното право и/или химични изследвания“ е напълно несъстоятелен, защото по делото се използва външна експертна помощ и експертизата на вещи лица. По същата логика можем да питаме за квалификацията на съда по тези теми.Осигурили сме достатъчно доказателства, че представителите на колектива могат да покрият разноските по делото. Задаваме и въпроса какви доказателства за финансова обезпеченост би следвало да набавят гражданите, за да водят дело в защита на колективния си интерес?Определението на съда не променя решимостта ни да защитим правата и интересите на жителите на София, но със сигурност ще забави този процес. Предстоящите зимни месеци традиционно ще донесат на софиянци смог и замърсяване на въздуха, което ще повлияе на здравето на хиляди хора. За 2017 г. нормата за замърсяване на въздуха с фини прахови частици вече е завишена – само за периода януари–март са регистрирани 37 замърсени дни (по данни на Изпълнителната агенция по околна среда, предоставени на „За Земята“ в началото на годината, чрез Закона за достъп до информация) при допустими 35 годишно. Призоваваме гражданите на София да ни подкрепят и ако все още не са подготвили зимнината си – да побързат да затворят бурканите с чист въздух, за да има какво да дишат през зимата!, пишат още от Група за чист въздух. ", "date": "2017.10.30", "title": "СГС спря делото за мръсния въздух, НПО зоват: затворете си чист в буркани за зимата"}
{"url": "https://offnews.bg/politika/1-mln-lv-dava-pravitelstvoto-na-postradalite-burgas-i-kameno-668334.html", "text": "Двете общини, пострадали най-тежко от пороите на 25 октомври т. г., получават 1 млн. лв. от правителството за преодоляване на последиците от бедствието.На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии.Сумата ще бъде осигурена от резерва за непредвидени и неотложни разходи по Закона за държавния бюджет.Правителството прие решение и за прилагане на мерки за премахването на опасностите за човешкото здраве и околната среда, възникнали в резултат от бедственото положение на територията на региона за управление на отпадъците в Бургас.Нанесените щети, поради които експлоатацията на регионалната система за управление на отпадъците от девет общини в момента е невъзможна, налагат спешни мерки за осигуряване на временното им съхранение до възстановяването й.С Решението, на основание на чл. 42, ал. 1 от Закона за управление на отпадъците, се определя обособяване на площадки за временно съхранение на отпадъците. До 30 ноември 2017 г. те ще се съхраняват на общинските депа в Бургас, Карнобат, Несебър и Поморие, които са с прекратена експлоатация.", "date": "2017.10.30", "title": "1 млн. лв. дава правителството на пострадалите Бургас и Камено"}
{"url": "https://offnews.bg/politika/pravitelstvoto-odobri-promeni-v-zakona-za-danak-varhu-dobavenata-stojn-668338.html", "text": "Министерският съвет прие проект на Закон за изменение и допълнение на Закона за данък върху добавената стойност (ЗДДС). С проекта се усъвършенства данъчното законодателство с цел отстраняване на неясноти и улесняване на практическото му прилагане.Предлагат се текстове, които изрично регламентират случаите, в които отпада задължението за извършване на годишна корекция. Прецизирани са разпоредбите, свързани с корекция на ползван данъчен кредит за недвижими имоти и с освобождаването от облагане с ДДС на доставката на „универсална пощенска услуга“. Целта е да не се допуска по-широко тълкуване на освобождаването, предвидено в Директива 2006/112/ЕО.Допълнени са и текстовете, които квалифицират златните монети като инвестиционно злато. В законопроекта е допълнена разпоредбата за регистрация по ДДС, с която данъчно задължените лица се задължават да подадат заявление за регистрация в 7-дневен срок от датата, на която, въз основа на обема и характера на извършваната дейност, може да направи обосновано предположение, че ще достигнат облагаем оборот от 50 000 лв. или повече в рамките на текущия и следващия месец.Предложението има за цел да противодейства на лицата, които избягват регистрация по ЗДДС при извършване на облагаема дейност за определен период от годината (осъществяване на дейност в сезонни обекти в рамките на 2-3 месеца годишно), което налага и намаляването на срока за подаване на заявление за регистрация от 14 на 7 дни. Предлага се и отмяна на разпоредбата, с която се изисква обезпечение при наличие на неуредени задължения, с оглед регистрация по закона.Прецизирана е разпоредбата, предвиждаща обезпечение при доставки на течни горива, като при определени обстоятелства отпада задължението за предоставяне на обезпечения от крайните потребители – лица, които не търгуват, а само пряко потребяват течни горива.В преходните и заключителни разпоредби на законопроекта са предложени промени в Закона за акцизите и данъчните складове, Закона за пощенските услуги, Закона за тютюна, тютюневите и свързаните с тях изделия, Закона за корпоративното подоходно облагане, Закона за данъците върху доходите на физическите лица, Закона за местните данъци и такси, Закона за счетоводството и Закона за ограничаване на плащанията в брой.В Закона за акцизите и данъчните складове (ЗАДС):Допълва се определението за тютюневи изделия, като в обхвата за облагане на тютюневите изделия попадат и препаратите за пушене с водна лула (наргиле), които освен тютюн или заместители на тютюна (изделия на базата на растения, билки или плодове, или изделия в твърдо състояние), съдържат и ароматизиращи сиропи.Въвежда се забрана за публикуване на обяви или съобщения в електронен вид, чрез които се предлагат за продажба акцизни стоки без бандерол и за които акцизът не е заплатен. Пощенските оператори се задължават да изискват от подателите да декларират, че изпращаните акцизни стоки или отпадъци от тютюн са с платен, начислен или обезпечен акциз, както и че същите са с бандерол, когато такъв е задължителен.Предложена е промяна във връзка с новите Правила за търговия с природен газ, които предвиждат всички лица, извършващи сделки с природен газ, да сключват договори с операторите на газопреносните и газоразпределителните мрежи за регулиране на енергийните потоци. С промяната операторите на тези мрежи се задължават да предоставят информация в Агенция „Митници“ на електронен носител, която да съдържа данните от средствата за търговско измерване с цел осъществяване на ефективен контрол. Предлага се създаване на нова разпоредба по отношение на отпечатването на бандеролите, предвид специфичната им роля съгласно националното ни законодателство. Необходимо е отпечатването им да се осъществява под стриктен контрол от страна на Министерството на финансите. Промяната ще създаде условия за по-голяма гъвкавост при производството на бандероли и ще позволи своевременно изпълнение на изискванията на Директива 2014/40/ЕС относно производството, представянето и продажбата на тютюневи и свързани с тях изделия.В Закона за данъците върху доходите на физическите лица (ЗДДФЛ):Предлага се от 2018 г. годишната данъчна декларация на самоосигуряващите се лица по смисъла на Кодекса за социалното осигуряване, както и декларацията по чл. 55, ал. 1, която се изготвя и подава от предприятията и самоосигуряващите се лица – платци на доходи, задължени да удържат и внасят данъци, да се подават само по електронен път.Във връзка с увеличаващия се брой данъчни декларации, подадени по електронен път и тенденцията към преминаване към електронно подаване на всички декларации и справки, свързани с облагането, отпада съществуващата в закона отстъпка от 5% върху данъка за довнасяне при подаване по електронен път на годишната данъчна декларация.За улеснение на местните физически лица при декларирането на доходи от източници в чужбина, изискването на закона за прилагане към годишната данъчна декларация на „удостоверения“ за внесения в чужбина данък и задължителни осигурителни вноски, издадени от компетентните власти на другата държава, се заменя с изискване за прилагане на „доказателства“.В законопроекта се предвижда местните физически лица да могат да декларират в годишната си данъчна декларация придобитите през годината, в това число и за 2017 г., необлагаеми доходи по чл. 13 от ЗДДФЛ, полученото имущество по наследство, завет и дарение, както и полученото имущество с възстановено право на собственост по реда на нормативен акт.Срокът за подаване на справката по чл. 73, ал. 1 от ЗДДФЛ, която се предоставя от предприятията и самоосигуряващите се лица – платци на доходи, за изплатените през годината доходи на физическите лица, се променя от 30 април на края на месец февруари.В Закона за местните данъци и такси:„Специализираните ремаркета за превоз на тежки или извънгабаритни товари“ отпадат като термин в разпоредбите на чл. 55 от ЗМДТ. Предлага се всички видове ремаркета да се облагат само в състав с моторното превозно средство категория N.Електрическите превозни средства категории L5е, L6е и L7е, определени в чл. 4 от Регламент (ЕС) № 168/2013, се освобождават от данък върху превозните средства. Прецизира се заплащането на данък върху таксиметров превоз на пътници, с което се постига пълно съгласуване между Закона за автомобилните превози и ЗМДТ.В Закона за счетоводството:Предложените промени прецизират и допълват някои разпоредби с цел по-ясното им разбиране и прилагане в практиката. Прецизира се определението за „нетни приходи от продажби“ и се привежда в съответствие с европейското законодателство.Уточнява се, че когато приложимата счетоводна база на предприятието са Международните счетоводни стандарти, те се прилагат в тяхната цялост, така, както са приети и без изменения. Уточнението се налага във връзка с неяснота относно прилагането на някои разпоредби от Закона за счетоводството (Директива 2013/34/ЕС), които се различават от разпоредбите на Международните счетоводни стандарти.В Закона за ограничаване на плащанията в брой:Предлага се нормативно регламентираният праг за ограничаване на плащанията в брой в страната да се намали от 10 000 лв. на 5000 лв. Промяната цели намаляване на сивата икономика и е в съответствие с наложилата се практика в другите държави членки на ЕС, където прагът за плащанията в брой е в диапазон от 2000 до 3000 евро. Ограничението ще се прилага и в случаите на плащания в чуждестранна валута, когато левовата им равностойност е равна на или надвишава 5000 лв. по курса на БНБ в деня на плащането. Мярката ще стимулира текущото отразяване на паричните потоци чрез първични счетоводни документи и ще способства за минимизиране на разплащанията в брой по сделки между лицата, участници в стопанския оборот. По отношение на икономическите оператори и на гражданите не се очаква увеличение на административната тежест, съответно по отношение на администрацията не се очаква увеличение на разходите за администриране на предложената промяна.За прилагане на предложените промени в проекта на ЗИД на ЗДДС не са необходими допълнителни бюджетни средства за изграждане на административен капацитет и техническа обезпеченост. Ефектът върху бюджета от предложената със законопроекта промяна в ЗДДФЛ за отпадане на регламентираната отстъпка от данъка за довнасяне по годишна данъчна декларация се оценява на допълнителни приходи в размер на 1,2 млн. лв. за 2018 година. Другите предлагани промени се очаква да окажат незначителен ефект върху приходите от данъци, който на този етап не може да бъде изчислен с точност.С проекта не се въвеждат в националния правен ред нови норми на правото на Европейския съюз.", "date": "2017.10.30", "title": "Правителството одобри промени в Закона за данък върху добавената стойност"}
{"url": "https://offnews.bg/sport/ski-legendata-glen-plejk-idva-u-nas-za-dni-na-predizvikatelstvata-2017-668329.html", "text": "Между 29 ноември и 1 декември в аула „Максима“ на УАСГ ще се проведе 13-то издание на , което ще премине под знака на зимните спортове.Като специален гост от САЩ ще пристигне Глен Плейк, пънк-легендата на ските, или ски-легенда в пънка, който ще преобърне най-смелите ни представи за ските с презентацията си - от участието в култовия \"The Blizzard of Aahhhs\" до оцеляването в лавина в Непал.Премиерната прожекция на фрийрайд филма \"In Gora\" пък е част от традиционно силната филмова програма на \"Дните\". Tой разказва историята на образователен 6000-километров трип на екологични теми, който десет райдъри предприемат в рамките на един месец, а част от действието се развива и на наша земя. Още една изключителна премиера ни очаква с най-новия филм на \"Patagonia Fishpeople\", разказващ различни истории на хора, отдали живота си на морето и океана. И още множество филми, между които 12-тото издание на хитовата поредица \"Reel Rock Film Tour\", едни от последните infinity tumbling приключения на Весо Овчаров в спиращи дъха въздушни кадри.За поредна година страхотни презентатори ще ни грабнат с историите си. С поредните си постижения ще ни запознае алпинистът Боян Петров, който тази година покори осемхилядниците Гашербрум II и Дхаулагири като част от проекта си „Българин на 14x8000”. Младата ни надежда в боулдър катеренето Петър Иванов пък ще разкаже за последния си успешен катерачен сезон. Как стана първата жена-рекордьор по прословутия маршут Ком-Емине, ще ни признае бегачката Антония Григорова.Ще видим как се пише музика на над 2000 м височина с Петър Георгиев, а Петър Ванев ще ни вдъхнови да следваме мечтите си с приключението си в Тихоокеанския хребетен кът в САЩ. И още за феновете на катеренето – атрактивни маршрути у нас и по света ще ни представят Мартин Маровски, Емилиян Колевски, Станислав Атанасов, Тихомир Димитров и Милен Братанов. И това далеч не е всичко.Още много разнообразни презентации, уъркшопи на открито и закрито, изложение на екипировка за туризъм, спортове на открито, био продукти, разноообразни игри с награди и много изненади ни очакват на 13-тите \"Дни на предизвикателствата\".И тази година отворен за предложенията на запалените фотографи е традиционният фотоконкурс, като тази година темата му е „Светът е голям и приключения дебнат отвсякъде“, а адресът за качването им - http://konkurs.predizvikatelstva.com/Билети за „Дни на предизвикателствата“ вече са налични онлайн от Ticketlogic и в магазини “Стената“.", "date": "2017.10.30", "title": "Ски легендата Глен Плейк идва у нас за Дни на предизвикателствата 2017"}
{"url": "https://offnews.bg/politika/sluchaiat-sas-zdravnia-e-aktivno-medijno-meropriatie-smiata-simeonov-668322.html", "text": "Случаят със здравния министър Николай Петров е активно медийно мероприятие. Това мнение изрази вицепремиерът Валери Симеонов. Пред журналисти той коментира оставката на министъра. \"Лично аз имам много добро мнение за личните качества на г-н Петров. Не мисля, че беше правилно, въпреки упреците, които са отправени към него. По-скоро за мен това беше едно активно медийно мероприятие\", каза Симеонов.На въпрос дали вижда намеса на опозицията, вицепремиерът отговори, че всичко е възможно.„Вие виждате и самите отговори на въпроса ги знаете. След като няма констатирани нарушения, защо беше нужно един такъв стойностен човек да бъде отстранен, но както знаете ние сме коалиционно правителство. Той е от квотата на ГЕРБ, в крайна сметка колегите от ГЕРБ решават какво да правят“, каза още Валери Симеонов.Оставката на здравния министър коментира и Красимир Каракачанов. По думите му става въпрос за лична преценка. \"Не мога да коментирам действията на колеги. Той така е преценил\", каза военният министър.\"Пред мен не го е мотивирал, а пред министър-председателя\", добави Каракачанов. По думите му Николай Петров не е присъствал на днешното правителственото заседание и е подал оставката си преди това.\"Няма да допусна по никакъв начин да бъде опетнено името. 60 години се боря за това име\". Така проф. Петров е  случая пред своите колеги от правителството, стана ясно по-рано днес. ", "date": "2017.10.30", "title": "Случаят със здравния е активно медийно мероприятие, смята Симеонов"}
{"url": "https://offnews.bg/obshtestvo/otmeniha-bedstvenoto-polozhenie-v-burgasko-zapochna-dezinfektcia-668319.html", "text": "Частичното бедствено положение в Бургаско бе отменено в 12 часа днес със заповед на кмета Димитър Николов. Започна дезинфекция на наводнените райони, като с приоритет е село Равнец. Тя ще се извършва във вътрешните помещения, дворовете и улиците с цел да се предотврати възникването на епидемична опасност, съобщи БГНЕС. Местата, където се държат отпадъците също подлежат на дезинфекция, отделно трябва да се обособи зона, където да се събират мъртвите животни. Организира се транспорт за извозването на струпаните неизползваеми мебели.Дейностите по възстановяване на щетите продължиха през почивните дни, а екипите бяха концентрирани върху отводняването, почистването и неотложното възстановяване на повредената инфраструктура. Служители на община Бургас ще посетят всички пострадали семейства с цел да съставят и актуализират списъците с нанесените от бурята щети, информира \"Фокус\". Търси се помощ под всякаква форма, като строителни материали и бяла техника, с цел да се подпомогне нормализирането на живота на пострадалите от наводненията. От община Бургас предупреждават жителите и гостите си да следят прогнозата за времето и да се предвижват внимателно при откритите райони. ", "date": "2017.10.30", "title": "Отмениха бедственото положение в Бургаско, започна дезинфекция"}
{"url": "https://offnews.bg/sviat/kitaj-zabrani-na-cheshki-darzhavnik-da-preleti-nad-stranata-668321.html", "text": "Самолетът на делегация от Чехия, пътуваща за Южна Корея, не бе допуснат във въздушното пространство на Китай, предаде БТА, като цитира чешкото обществено радио.На борда бил председателят на Сената Милан Щех.През уикенда китайските власти видели \"неточности в представената полетна документация\" и самолетът \"няколко десетки минути кръжал над Монголия\", след което бил принуден да кацне в Улан Батор. Съответно четиридневната визита на Милан Щех в Южна Корея започнала с четиричасово закъснение.Забавянето не се отрази на програмата на посещението, увери прессекретарят на чешкия Сенат Ева Давидова.Делегацията, водена на председателя на горната камара на чешкия парламент, включва представители на чешките бизнес среди, които планират да преговарят в Южна Корея за увеличаване на инвестициите и за разширяване на икономическото сътрудничество между двете страни.", "date": "2017.10.30", "title": "Китай забрани на чешки държавник да прелети над страната"}
{"url": "https://offnews.bg/politika/pravitelstvoto-odobri-biudzhet-2018-668324.html", "text": "На извънредно заседание в понеделник правителството прие проекта за бюджет за следващата година. Това стана един ден преди изтичане на крайния срок за внасянето му в парламента.В сметката за следващата година са предвидени повече пари за социалната сфера, образованието и сектор \"Сигурност\". Необяснимо защо бюджет 2018 е планиран на дефицит, а най-голямото увеличение е за капиталовите разходи, които ще надхвърлят 6 милиарда лева. Именно тяхната ефективност е най-трудно проследима.След края на заседанието финансовият министър Владислав Горанов очерта параметрите, сред които е очакваният висок растеж.В отговор на част от критиките от страна на синдикатите Горанов отбеляза, че най-бързо нарастват разходите там, където е имало най-ниски заплати.Основните параметри на бюджета са 4% близо растеж на икономиката за догодина, 1% дефицит и нов държавен заем, който ще бъде изтеглен в размер на 1 млрд. лева, с който ще се покрият и стари задължения.Близо 300 млн. лв. повече ще бъдат дадени за образование, където парите ще бъдат разпределени основно за по-големи възнаграждения. Също така се дават и повече средства за заплати в армията и за полицаите.От 1 януари е заложено да се увеличи и минималната работна заплата.Правителството прие и актуализираната средносрочна бюджетна прогноза за периода 2018-2020 година, която представлява мотивите към законопроекта. В нея са представени средносрочните икономически перспективи и приоритети на правителството, както и основните параметри на бюджетната рамка за следващата година.През периода 2018-2020 година правителството ще продължава да насочва своите усилия в подкрепа на запазване на икономическата и финансовата стабилност, както и за създаване на условия за икономически растеж в съответствие със заложените приоритети, цели и мерки в Програмата за управление на правителството на Република България за периода 2017-2021 година.Основните параметри на бюджетната рамка за периода 2018-2020 година показват реалистичност на фискалните цели при спазване на установените фискални правила. В актуализираната прогноза се запазват целите за дефицита по консолидираната фискална програма (КФП), заложени в пролетната средносрочна бюджетна прогноза за периода 2018-2020 година, съответно за 2018 и за 2019 година от 1% и 0,5% от БВП и достигане на балансирана бюджетна позиция през 2020 г., чрез придържане към плавни и премерени консолидационни стъпки в рамките на 0,4-0,5% годишно за прогнозния период.Политиката по приходите е ориентирана към поддържане на икономическия растеж, подобряване на бизнес средата и насърчаване на инвестициите чрез запазване на ниски нива на данъчните ставки на корпоративните данъци и данъците върху доходите на физическите лица, ограничаване на данъчните измами и повишаване на макроикономическата и фискална устойчивост в дългосрочен план. Приходната част на бюджета в средносрочен план е с тенденция на намаление от 36,2% от БВП за 2018 г. до 35,5% от БВП през 2020 година. В средносрочен план не се предвиждат значителни промени при данъците, които са един от основните инструменти на фискалната политика. С цел достигане на минималните нива на акцизните ставки в ЕС и в съответствие с договорения преходен период е прието поетапно увеличаване на акцизната ставка на цигарите за достигане на минималния акциз от 177 лв. на 1000 къса към 01.01.2018 година.Възможностите за финансиране на публичните разходни политики са ограничени в рамките от 37,2% от БВП през 2018 г. до 35,5% от БВП през 2020 г., съобразено със заложените цели за дефицита по КФП и очакваното ниво на приходната част на бюджета. Общите разходи по КФП в средносрочен план показват тенденция на намаление като процент от БВП и имат основен консолидационен принос за постигане на целите за дефицита.Приоритетите в Бюджет 2018 са фокусирани върху мерки, свързани с продължаване на реформите в сектор „Образование“, с отбраната и сигурността, социалната и здравна политика, както и провеждането на Председателството на Съвета на ЕС през първата половина на 2018 година.С Бюджет 2018 се осигурява подкрепа за педагогическите специалисти и привличане на млади хора в професията. Продължава стартиралото през 2017 г. увеличение на възнагражденията на педагогическия персонал в системата на средното образование с цел постигане двойно увеличение на размера на средствата за възнаграждения до 2021 г., предвидено в управленската програма на правителството. С цел обвързване на финансирането с качеството на образованието от 2018 г. ще се извърши промяна в системата на делегираните бюджети, като финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период – и от качеството на образователния процес.С Бюджет 2018 са осигурени средства за поддържане и развитие на националните отбранителни способности и способностите, свързани с колективната отбрана, включително и средства за изпълнение на одобрените от Народното събрание инвестиционни проекти за придобиване на авиационна техника и на многофункционални модулни патрулни кораби. Предвижда се увеличаване на разходите за персонал, необходими за изпълнението на политиките в областта на отбраната и сигурността.В социалната сфера от 1 януари 2018 г. е предвидено увеличение на обезщетенията и помощите за отглеждане на малко дете от една до две годишна възраст, за отглеждане на дете по чл. 7, ал. 1 от Закона за семейни помощи за деца и на минималния дневен размер на паричното обезщетение за безработица. През 2018 г. се предвижда продължаване на финансирането на социалните услуги „Личен асистент“, „Социален асистент“ и „Домашен помощник“ за подобряване качеството на живот на хората с увреждания, както и на деца, които се нуждаят от постоянна грижа в ежедневието си. Предвидено е и увеличение на средствата за персонал за социалните работници, за да бъде запазен административният капацитет и нормалното функциониране на структурите към министъра на труда и социалната политика.В сферата на здравеопазването за 2018 г. е предвидено допълнително право на разходи в размер на 400 млн. лв. по бюджета на НЗОК. Като приоритетни направления и дейности остават спешната медицинска помощ, електронното здравеопазване, майчиното и детско здравеопазване, асистираната репродукция, лечебните заведения за болнична помощ, както и лекарствената политика. Ще се създадат предпоставки за контрол и ефективност на разходите в системата на здравното осигуряване и за осигуряване на качество на лечението и достъп до медицинска помощ. Допълнителни разходи са предвидени и в подкрепа на приетата от Министерския съвет Концепция за развитие на системата за спешна медицинска помощ в Република България 2014-2020 г.Актуализираната средносрочна бюджетна прогноза за периода 2018-2020 г. предвижда увеличаване на размера на минималната работна заплата от 460 лв. на 510 лв. от 1 януари 2018 година, на 560 лв. от 1 януари 2019 година и на 610 лв. от 1 януари 2020 година.Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година – 560 лв.; за 2020 година – 610 лв., като отпада скалата за определяне на диференцирани минимални осигурителни доходи, съобразно облагаемия доход.Промяната в механизма ще доведе до облекчаване на администрирането на този вид доходи както за НАП, така и за задължените лица. От началото на 2018 година се предвижда и увеличение на минималния месечен размер на осигурителния доход за регистрираните земеделски стопани и тютюнопроизводители от 300 лв. на 480 лева. По отношение на пенсионната политика в периода 2018-2020 г. продължава увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете през 2020 година. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 година.През планирания период са разчетени средства за реализиране на основната част от големи проекти по Оперативна програма „Транспорт и транспортна инфраструктура” 2014-2020 г. като лот 3.1 и лот 3.3 от автомагистрала „Струма“, рехабилитация на железопътната инфраструктура и разширение на метрото в София. Оперативна програма „Региони в растеж” също се характеризира със сериозен размер на разходи за инфраструктура.Управлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Към края на първото полугодие на 2017 г. номиналният размер на държавния дълг намалява до 25 199,3 млн. лв. в сравнение с нивото от 25 751,1 млн. лв., отчетено в края на 2016 година, а към края на деветмесечието на 2017 г. номиналният размер на държавния дълг възлиза вече на 23,5 млрд. лв., като въз основа на очакваното изпълнение на дълговите параметри към края на бюджетната година се предвижда до достигне ниво от 23,6 млрд. лв. или под прага на предвиденото в Закона за държавния бюджет за 2017 г. дългово ограничение от 23,9 млрд. лева.През 2018 г. се планира поемането на нов вътрешен държавен дълг под формата на ДЦК в размер до 1 млрд. лв. за частично покриване на предстоящите погашения по дълга на обща стойност от 1,6 млрд. лв., в т.ч. 1,2 млрд. лв. падежи на държавни ценни книжа на вътрешния пазар и 0,4 млрд. лв. погашения по външни държавни заеми. Останалата част от 0,6 млрд. лв. ще бъде покрита със средства, спестени от осигуреното финансиране на планирания дефицит за 2017 г. поради очакванията за балансирано бюджетно салдо към края на годината. Реализирането на отрицателно нетно дългово финансиране се очаква да доведе до намаление на държавния дълг до 23,5 млрд. лв. към края на 2018 г. или 22,3% от прогнозното ниво на БВП. При намаляващо съотношение на държавния дълг към прогнозния БВП през тригодишния период се очаква към края на 2020 г. дългът да възлезе на 23,8 млрд. лв. или 20% от БВП, което се обуславя от подобрената бюджетна позиция на страната.", "date": "2017.10.30", "title": "Правителството одобри Бюджет 2018"}
{"url": "https://offnews.bg/112/silniat-viatar-ostavi-lom-i-mnozhestvo-sela-bez-tok-izkoreni-darveta-668318.html", "text": "Лом, части от села в Северозападна България, както и в Разградско останаха без ток заради силния вятър от вчера в страната. Във Варна бяха изкоренени дървета, а за цяла България са обявени жълт и оранжев код за опасно време.Към 10 ч. сутринта падналите дървета на територията на цялата страна са били най-малко 50, предаде \"Фокус\".От община Враца съобщават, че селата Бели извор, Вировско, Върбица, Горно Пещене, Косталево са без ток. Аварийни екипи на електроразпределителното дружество вече работят по възстановяването на захранването. В части на населените места Баница, Горно Пещене, Лиляче, Мало Пещене, и Мраморен е прекъснато и уличното осветление. В Хасково вятърът е съборил дървета и ламарини от сгради, едно хасковско село е без ток, предава haskovo.info.Тази нощ на старопланинския проход \"Петрохан\" вятърът е съборил дървета. Поддържащата фирма обаче ги е отстранила бързо и към момента движението е свободно. Поради ниските температури на пътя е паднал и сняг, който също е почистен.В Лом поривите на вятъра са изкоренили 5 дървета. Едно е паднало върху автомобил, друго е запречило входа на жилищен блок. Градът в момента е без електричество, но до края на деня се очаква то електрозахранването на бъде възстановено.Във Варна също са били изкоренени дървета. Пристанището е затворено за кораби.Силният вятър е оставил села в Разградско без ток, най-сериозно е положението в село Владимировци.Оранжев код за силни ветрове е обявен за днес за 17 области на страната. В останалата част от България кодът е жълт. Оранжев е кодът за областите: Видин, Монтана, Враца, Плевен, Ловеч, Габрово,Велико Търново, Русе, Разград, Търговище, Силистра, Добрич, Варна, Шумен, Сливен и Ямбол. Там се очакват пориви със скорост от 15 - 20 м/с и пориви до 25 - 28 м/с.Прогнозата за районите, за които е обявен жълт код за опасно време, е, че ще духа вятър от запад-северозапад със средна скорост 12 - 17 м/с и пориви до 20 - 22 м/сек. ", "date": "2017.10.30", "title": "Силният вятър остави Лом и множество села без ток, изкорени дървета"}
{"url": "https://offnews.bg/kultura/zvezda-na-avstrijskata-opera-pristiga-s-strauss-orchestra-vienna-v-ndk-668327.html", "text": "Strauss Orchestra Vienna са подготвили една специална изненада за всичките си верни български фенове на 8 декември 2017 г., когато в Зала 1 на НДК ще изнесат своя най-нов грандиозен спектакъл. Към оригиналния австрийски оркестър ще се присъедини и блестящата и позната в цяла Европа солистка, колоратурният сопран Елизабет Ярман.Певицата печели международна слава заради уникалния си певчески талант, комбинация от изключително експресивен и силен глас, комбиниран с деликатен източен диалект. Освен с невероятните си гласови данни, Елизабет печели публиката и с изключително силното си артистично присъствие, особено що се отнася до по-леките, комедийни роли – неин специалитет. Успешно се превъплъщава в най-обичаните роли от безсмъртни класически произведения като Папагена във \"Вълшебната флейта\" от Моцарт, Гретел в \"Хензел и Гретел\" на Хъмпърдинг, Франци в Щраусовата \"Виенска кръв\", Щаси - “Царицата на чардаша” от Калман и др.По случай коледните и новогодишните празници, от  са предвидили промоционални условия за билетите за концерта на Strauss Orchestra Vienna, които ще станат ясни съвсем скоро. Билети може да закупите на касите на \"Ивентим\" и .Репертоарът на Strauss Orchestra Vienna на 8 декември е подготвен специално за софийската публика и ще включи освен любимите щраусови композиции, така и разнообразие от форми на класически танци и не на последно място умело подбрани оперетни фрагменти. На сцената, както винаги, ще дирижира брилянтният Петер Гут - международно признат специалист по творчеството на Йохан Щраус. Извел Виенската Оркестра на турнета в почти всички държави в Европа, Азия, Америка, Петер Гут е и един от малкото диригенти в света, които ръководят оркестъра с цигулка в ръка.Наричани още “Крале на валса”, по традиция от десетилетия насам Strauss Orchestra Vienna ще се включат и в обичайния новогодишен концерт във Винер Концертхаус, Виена, на 31 декември тази година. Радващи се на безброй блестящи изяви в значими музикални фестивали, оркестърът изпълва залите с посетители от цял свят, дошли да се насладят на незабравимо изживяване с безсмъртната класическа музика от Йохан Щраус.", "date": "2017.10.30", "title": "Звезда на австрийската опера пристига с Strauss Orchestra Vienna в НДК"}
{"url": "https://offnews.bg/politika/mestan-iska-tursko-maltcinstvo-u-nas-sled-kato-albania-prizna-balgars-668326.html", "text": "В Албания 50 000 българи са национално малцинство, а близо милион турци в България какви сме? Това се казва в позиция на партия ДОСТ, подписана от лидера ѝ Лютви Местан. В текста пише още: Общото в политиката спрямо малцинствата на Р България и Р Албания е, че и двете държави са подписали и ратифицирали Рамковата конвенция за защита на националните малцинства (РКЗНМ) на Съвета на Европа, като България стори това на 18.02.1999 г. със Закон, приет от 38-то НС. Дотук с приликите.За разлика от България обаче, Албания не само ратифицира Конвенцията, но и признава факта на съществуване на национални малцинства върху своята територия. Прави го със специален Закон за малцинствата. Съгласно този Закон, гласуван на 19.10.2017 г., албанският Парламент поименно изброява 9 малцинства, сред които е и българското национално малцинство в Албания.Подходът в политиката на България далеч не е така последователен, а по-скоро е имитационен. България подписа и ратифицира Рамковата конвенция за защита на националните малцинства, но, видно от Декларацията, с която Законът е приет, в България има лица, принадлежащи към малцинства, като се отрича съществуването на самите малцинства. Затова и в Конституцията се говори за етническа принадлежност, за етнически и религиозни различия, но българският законодател категорично им отказва статут на малцинство. Това е класически арогантна политика на двойни стандарти.50 000 българи в Албания имат статут на национално малцинство, а например близо един милион турци в България не са! Какво сме тогава ?!... Просто лица с различна етническа, религиозна и културна принадлежност. Какво още е необходимо, за да придобият тези различия качествения, юридически статут на малцинство? Отговор няма … Или отговорът е още по-циничен – просто не ви признаваме … Но отговорът така или иначе предстои … Той е дължим!Отнася се и за Президента, който с охота говори за българското национално малцинство в щата Илинойс (Чикаго), но е време да погледне и да види и своите си сънародници, споделящи съдбата на етнически и религиозно различния. Нека повторим. Непризнаването ни за малцинство не заличава факта, че сме малцинство, нито ще станем такова едва след като бъдем признати. Отричането, законовото непризнаване на статута ни обаче съвсем не е безобидно. То е в основата на проявите на дискриминационно отношение, на все по-зле прикриваната дискриминационна политика, което намира материален израз в непрекъснато налаганите ми глоби за ползване на майчин език и в неосъществената по европейски стандарти интеграция.Имам съзнание, че срещу тази позиция ще се надигне силен антидемократичен, националистически „вой“ : „Ужас! Местан иска статут на национално малцинство.“.Да.Искам го на същото човешко, морално и политическо основание, на което поискахме статут на национално малцинство за българите в Албания. Противното е двоен стандарт, имитация на демокрация и възраждане на тоталитарни рецидиви под формата на войнстващ национализъм, открито „аплодиран“ с прякото участие на крайните националисти във властта.ДОСТ няма да замълчи по тази тема, защото мълчанието е съучастие.", "date": "2017.10.30", "title": "Местан иска турско малцинство у нас, след като Албания призна българско"}
{"url": "https://offnews.bg/sviat/madrid-dade-niakolko-chasa-na-katalunskite-lideri-da-si-saberat-bagazh-668323.html", "text": "Испания започва налагането на мерките, чиято цел е централните власти в Мадрид да си върнат контрола над Каталуния.В днешния първи работен ден след отнемането на автономията на областта и уволнението на регионалното правителство и лидера му Карлес Пучдемон централното правителство нареди на каталунските лидери да съберат личните си вещи и да освободят кабинетите си до няколко часа. Заповедта бе съобщена пред медиите от вътрешния министър на Испания Хуан Игнасио Соидо. Мадрид предупреди, че бившите каталунски ръководители рискуват криминални обвинения, ако се опитат да изпълняват официални задължения.Също днес испанският главен прокурор Хосе Мануел Маса поиска повдигането на обвинения срещу Пучдемон и членове на регионалното правителство за злоупотреба с обществени средства, предадоха Ройтерс и ДПА.Искането ще бъде разгледано от съдия.Публичното оповестяване на заповедта за опразването на офисите на правителството вероятно е провокирано от публикувана по-рано днес снимка от един от членовете на уволненото регионално правителство, на която се вижда официалната резиденция на правителството в Барселона, над която се веят каталунското и испанското знаме. Снимката бе придружена с надпис на каталунски \"Добро утро\" и емотикон усмивка.В отговор испанският вътрешен министър призова бившите каталунски ръководители да бъдат \"благоразумни и да се посветят на подготовката за предстоящите на 21 декември избори\" в областта.От днес държавните служители на Каталуния отново са на работа и вече ще трябва да изпълняват разпорежданията на Мадрид. Дали тези около 200 хиляди души ще се върнат и дали ще се подчинят на централните власти? Отговорите на тези въпроси са ключови за налагането на волята на централното управление, отбелязва Асошиейтед прес. Дали чиновниците ще се подчинят или не - предстои да видим.", "date": "2017.10.30", "title": "Мадрид даде няколко часа на каталунските лидери да си съберат багажа"}
{"url": "https://offnews.bg/politika/darzhavata-shte-osiguriava-poveche-poveche-pregledi-pri-zabolekar-668337.html", "text": "Правителството одобри законопроекта за бюджет на Националната здравноосигурителна каса за 2018 г. и предлага на Народното събрание да го приеме.В законопроекта са предвидени 3 859 978 хил. лв. приходи и трансфери. Здравноосигурителните приходи са в размер на 3 818 478,0 хил. лв., от които 2 556 292,0 хил. лв. са приходи от здравноосигурителни вноски и 1 262 186,0 хил. лв. са трансфери за здравно осигуряване.Разчетените средства за здравноосигурителни вноски в размер на 2 556 292 хил. лв. са с 276 562 хил. лв. повече в сравнение със същите през 2017 г. Разходите и трансферите са в размер на 3 859 978 хил. лв., в т.ч. разходи в размер на 3 858 395 хил. лв., което е с 409 633 хил. лв. повече спрямо Закона за бюджета на НЗОК за 2017 г.Разпределението на средствата за здравноосигурителни плащания е следното:1. За медицински дейности – 2 337 060,7 хил. лв., в т. ч: първична извънболнична медицинска помощ – 207 200 хил. лв.; специализирана извънболнична медицинска помощ (вкл. за комплексно диспансерно/амбулаторно наблюдение) - 222 300 хил. лв., медико-диагностична дейност - 83 000 хил. лв., болнична медицинска помощ - 1 824 560,7 хил. лв.2. За дентални дейности - 157 000 хил. лв.3. За лекарствени продукти, медицински изделия и диетични храни за специални медицински цели - 1 098 000 хил. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната – 718 000 хил. лв.; лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги – 282 000,0 хил. лв.; медицински изделия, прилагани в болничната медицинска помощ - 98 000 хил. лв.В сферата на денталната помощ е заложено осигуряване на 6,5 млн. броя дентални дейности, което е с 2,6 млн. повече от предходната година.Заложеният в проекта резерв за 2018 г. е в размер на 114 554,3 хил. лв., което представлява три на сто от сумата на приходите от здравноосигурителни вноски и трансферите за здравно осигуряване. В хода на 2018 г. с тях ще се гарантира устойчивост и ритмичност на здравноосигурителните плащания.С проекта се предлагат и изменения и допълнения в Закона за здравното осигуряване. Прецизират се функциите на Надзорния съвет и на управителя на НЗОК. Дава се право на НЗОК да придобива недвижими имоти за нуждите на НЗОК, и при неговото реализиране в дългосрочен план ще се търсят финансово най-ефективните решения за НЗОК.Предлагат се промени, с които се гарантира посочването на отчетен документ при заплащането на потребителската такса на лечебните заведения от НЗОК, както и правото на достъп до наличната информация за ползваната от лицата дентална помощ, а не само до медицинската такава, каквато е действащата разпоредба.Очакваните резултати от приемане на законопроекта са свързани с постигане на по-ефективно разпределение на финансовия ресурс на НЗОК за 2018 г.„ както и придържане към бюджетната дисциплина и прозрачност, определена със Закона за публичните финанси.", "date": "2017.10.30", "title": "Държавата ще осигурява повече повече прегледи при зъболекар"}
{"url": "https://offnews.bg/kultura/natcionalnata-galeria-s-vhod-svoboden-v-denia-na-narodnite-buditeli-668331.html", "text": "Националната ни галерия отбелязва Деня на народните будители - 1 ноември (сряда), със свободен вход от 10:00 до 18:00 часа, съобщава Министерство на културата.В Деня на народните будители, в който си припомняме за непреходното дело на българските просветители и книжовници, свободен вход за посетителите ще има за експозициите в Двореца на пл. \"Княз Александър I\" №1 в София, в Галерия „Квадрат 500”, в Музея на християнското изкуство в криптата на храм-паметника „Св. Александър Невски“, както и в Музея на социалистическото изкуство на ул. \"Лъчезар Станчев\" №7 в кв. \"Изгрев\".", "date": "2017.10.30", "title": "Националната галерия с вход свободен в Деня на народните будители"}
{"url": "https://offnews.bg/stil/14-godishna-manekenka-pochina-sled-iztoshtitelno-modno-shou-668325.html", "text": "14-годишно момиче почина след 12-часово модно шоу в Китай, съобщи в. \"Independent\". Манекенката е издъхнала вследствие на менингит, пише вестникът. Тя е била и в състояние на пълно изтощение.Влада Дзюба от Русия подписала тримесечен договор с местна модна агенция. По време на представяне на скъпоценни камъни припаднала и починала от \"пълно изтощение\" и менингит.Малко преди да ѝ прилошее, Дзюба се обадила на майка си и ѝ казала, че се чувства зле.„Обади ми се и ми каза, че се чувства изключително изтощена и иска просто да спи. Това явно е било в началото на менингита, после е вдигнала температура“, обяснява майката на Влада.Момичето е получавало чисто 6.50 лири на ден. Китайската модна aгенция не платила здравната ѝ застраховка. Поемала самолетния билет, нощувките и храната.\"Влада имаше 16 различни ангажимента, докато беше тук, редовно имаше почивки и основно работеше по 8 часа на ден. Нейната програма беше много по-лека от тази на другите модели\", обяснява Ценг Йи, изпълнителен директор на ESEE Model Management­.Случаят повдигна въпроса за експлоатацията на млади момичета в модната индустрия и условията, в които са принудени да работят.", "date": "2017.10.30", "title": "14-годишна манекенка почина след изтощително модно шоу"}
{"url": "https://offnews.bg/112/patnicheski-avtobus-se-preobarna-na-trakia-10-dushi-sa-postradali-668363.html", "text": "Пътнически автобус се преобърна в канавка на магистрала \"Тракия\" в понеделник към 22 ч.Автобусът на \"Юнион Ивкони\" е пътувал по линията София - Слънчев бряг.Катастрофата е станала между Зимница и Карнобат.Най-малко 10 души са пострадали - те са настанени в болниците в Ямбол и Бургас.В автобуса е имало 31 пътници. Според информацията до момента, няма загинали и тежко пострадали, съобщава пресцентърът на МВР.Според Георги Атанасов, управител на \"Юнион Ивкони\", автобусът е засечен от лек автомобил - така е станала катастрофата.Осигурен е допълнителен автобус, който ще превози пътниците, останали на мястото на катастрофата, заяви пред bTV Атанасов.", "date": "2017.10.30", "title": "Пътнически автобус се преобърна на 'Тракия', 10 души са пострадали"}
{"url": "https://offnews.bg/politika/zhelio-bojchev-rabotata-na-pravitelstvoto-dava-mnogo-primeri-za-korup-668304.html", "text": "Работата на правителството дава много възможности за внасяне на вот на недоверие. Примери за корупция има много.Това заяви зам.-председателят на ПГ на „БСП за България“ Жельо Бойчев по Нова тв. Той обясни, че парламентарната група на левицата ще обсъди и внесе вот на недоверие по темата корупция. „Един вот трябва да бъде много сериозно аргументиран като мотиви, искане и дебат в зала“, допълни той.Според него голяма тема в последните седмици е била доколко е необходим конгрес на БСП. „Реакцията на ГЕРБ показа, че сме на прав път. Това, което разчитаме, е по-скоро страх от тяхна страна. БСП се заяви по много категоричен начин като алтернатива и постави своето виждане сектор по сектор за това, че България може да има друг тип политика в икономиката, здравеопазването, образованието“, каза още народният представител.Бойчев е на мнение, че сме пропуснали европредседателството да стане национална кауза. „Неговата подготовка се фиксира върху обществени поръчки за ремонта на НДК. Това БСП ли го направи? Беше вой до небесата, когато казахме, че има нецелево похарчени средства. Оказа се, че и прокуратурата повдигна обвинение“, припомни той.„Тепърва ще показваме как се управлява държавата и как се харчат публичните средства. Това е един от големите проблеми и ще посочваме примери от различни сфери“, каза още Бойчев.„БСП излезе по-силна от този Конгрес. Дори реакцията на ГЕРБ е достатъчна, за да се види това. Този форум беше свикан, за да покажем нашата алтернатива“, допълни Жельо Бойчев. Той обясни, че до сега бюджетът се внася в НС, в рамките на две седмици се провежда някакъв дебат и среднощни гласувания, а най-важният закон за хората остава на заден план. „Сега поставяме началото на един разговор по това какво предлагаме ние, а там има решение за всеки български гражданин“, подчерта той. По неговите думи решенията на Конгреса са били приети почти единодушно.„Искаме да покажем, че България има друг път за развитие, по-голям икономически растеж от този, по-справедлива данъчно-осигурителна система и най-големите теми в страната могат да имат друг тип и начин на финансиране – здравеопазването и образованието“, заяви Бойчев. Той допълни, че е похвално решението на правителството да даде малко повече пари, защото управлението на ГЕРБ се е характеризирало с най-малко пари за образование.", "date": "2017.10.30", "title": "Жельо Бойчев: Работата на правителството дава много примери за корупция"}
{"url": "https://offnews.bg/politika/rusia-pak-ni-darzhi-smetka-zashto-e-boiadisan-pametnikat-na-savetskata-668355.html", "text": "\"Предизвиква възмущение поредният вандалски акт спрямо Паметника на съветската армия, разположен в центъра на София. Преди няколко дни бяха зацапани с жълта боя фигурите на воините на един от барелефите на паметника и върху тях бяха оставени оскърбителни надписи\"Това се посочва в съобщение, разпространено днес от пресцентъра на руското министерство на външните работи.Посолството на Русия в София е изразило \"категорично осъждане на деянието\" пред българското външно министерство.\"Разчитаме, че официалните власти на страната ще предприемат действени мерки за откриване и наказване на виновниците за оскверняването на мемориала, за да не се допуска и занапред поругаване на паметта на съветските воини, загинали за освобождението на България и Европа от нацизма\" - пише още в прессъобщението на руското МВнР.Това не е първият път, в който официална Москва ни държи сметка за Паметника на съветската армия.През юли тази година, например, руското посолство изпрати нота с настояване за \"обстойно разследване и привличане под отговорност на виновните лица и предприемане на действия за привеждането на мемориала в нормалния му вид\".Причината - в нощта срещу 30 юни в основата на ПСА се появи надпис с червена боя, обвиняващ БКП в тероризъм.През февруари 2014 г. руското външно министерство \"изрази възмущение и поиска санкции за виновниците\", изрисували ПСА в цветовете на украинския флаг.", "date": "2017.10.30", "title": "Русия пак ни държи сметка защо е боядисан Паметникът на съветската армия"}
{"url": "https://offnews.bg/ikonomika/balgarskata-tikva-naj-goliamata-tikva-v-evropa-668328.html", "text": "По случай утрешния Хелоуин статистическата служба на ЕС Евростат публикува любопитна инфографика за производството на тикви и кратуни в рамките на общността.От нея излиза, че България е абсолютният и безапелационен шампион по производство на вкусната агрокултура.През миналата година страната ни е отгледала 133 000 тона тикви и кратуни, докато втората в класацията - Испания е прибрала едва 97 000 тона, а третата - Франция - 96 000. Данните на Евростат потвърждават максимата \"Балканът ражда хора, а полето ражда тикви\". Поне при тиквите догонване нямаме!", "date": "2017.10.30", "title": "Българската тиква - най-голямата тиква в Европа"}
{"url": "https://offnews.bg/obshtestvo/spasi-sofia-iska-izvanreden-sos-za-nekachestvenite-remonti-v-stolitcat-668297.html", "text": "Да се проведе извънредно заседание на Столичния общински съвет за некачествените ремонти искат от неправителствената организация \"Спаси София\". В отворено писмо до съветниците в СОС те настояват СОС да набележи краткосрочни и дългосрочни мерки засправяне с проблема, да приеме декларация за преустановяване на практиката “ремонт на ремонта” и поемане наполитически ангажимент качеството на извършваните строително-ремонтни дейности да отговаря на съвременните стандарти и тенденции; незабавно прилагане на съществуващите разпоредби на ЗОП и Директива 2014/24/ЕС, занимаващи се с правото на възложителите да отстраняват компании за неизпълнение или некачественоизпълнение на предишен договор; повишаване на санкциите за неизпълнение или некачествено изпълнение надоговори, възложени от Столичната община чрез обществени поръчки и Създаване на механизъм за прозрачен и публичен мониторинг на качеството на извършваните строително-ремонтни дейности.Като общински съветници, всеки един от вас е призван да гарантира и закриля интересите на жителите на Столичната община. В случай че и този път не предприемете адекватни действия, Спаси София си запазва правото, заедно сграждани и сродни организации, да инициира протестни действия под общинските прозорци, с които ясно да покажем, че некачествените ремонти повече няма да бъдат толерирани в София. Вие сте на ход!, пише още в отвореното писма на Спаси София. ", "date": "2017.10.30", "title": "Спаси София иска извънреден СОС за некачествените ремонти в столицата"}
{"url": "https://offnews.bg/analizi-i-komentari/trend-spored-2-3-ot-balgarite-u-nas-ne-mozhesh-da-zabogateesh-chestno-668302.html", "text": "Най-важните ценности за българина са семейството и мира. В българското общество не преобладава тежко ценностно разделение. Това показва изследване \"Тренд“ сред 1004 души чрез пряко полустандартизирано интервю \"лице в лице\" по поръчка на Институт за дясна политика от 3 до 10 октомври. Консервативни възгледи ясно личат сред българите особено в отношението към бежанци, мигранти, еднополови бракове, цигани, както и спрямо легализацията на леките наркотици и проституцията. Налице е все още сериозен дял недоверие спрямо богатите хора в България. Нещо повече, според голяма част от българите успехът зависи много повече от това кого познаваш, а не дали работиш усърдно. Над 90% от всички анкетирани са на мнение, че образованието и здравеопазването трябва да са напълно безплатни, а 86% споделят позицията, че трябва да се гарантира минимален доход на всеки човек и че държавата е длъжна да осигури работа на всеки, който иска да работи.Българинът отчетливо изисква сериозна роля на държавата в живота си, но въпреки това не е склонен срещу това да се повишават данъците. Традиционното схващане, че подобни нагласи са наследство от социализма не е достатъчно обяснение, защото се забелязва, че сред най-младите възрастови групи съотношенията са напълно сравними с общата картина.Българинът остава силно скептичен към допускането на бежанци и мигранти на своя територия. Нещо повече – няма разлика в отношението към бежанците и икономическите мигранти от Близкия Изток, като и в двата случая малко над 80% от всички респонденти са на мнение, че те не трябва да бъдат допускани на територията на страната. Силно консервативно е отношението към еднополовите бракове, както и спрямо възможността хора от един пол да осиновяват деца. И в двата случая около две трети от всички анкетирани не са съгласни това да бъде разрешено в България.Скептични оставаме и към легализацията на марихуаната (72% не са съгласни да се легализира) и проституцията (69% не са съгласни да се легализира). При въпроса за марихуаната прави впечатление, че при най-младите има отчетлива разлика, като 40% от тях смятат, че леките наркотици трябва да бъдат легализирани.Подобна зависимост във възрастта се наблюдава и относно легализацията на проституцията. Въпреки доминиращите консервативни нагласи по тези въпроси, данните относно абортите и дали трябва или не трябва да се забранят, сочат, че 77% от всички анкетирани са на мнение, че абортите не трябва да се забраняват. Под една десета от всички жени споделят това мнение, докато мъжете са малко по-резервирани относно забраната.Отношението към различните малцинствени групи е диференциран. Турците се приемат далеч по-добре от ромите, а отношението към бежанците е дори по-негативно в сравнение с това към ромите. Под една четвърт от респондентите биха поддържали приятелски отношения с бежанец, докато 69% няма нищо против да имат приятели турци. Подобни са съотношенията и на опцията да се живее в един жилищен вход с изброените. На богатството в България се гледа с недоверие. 68% от всички българи са на мнение, че всички милионери са натрупали богатството си по незаконен път, като само 21% са на обратното мнение. Заключението се потвърждава и от данните от друго твърдение, че в България можеш да станеш богат по честен път, като две трети от хората не са съгласни с това твърдение. При разбивката по възраст се отчита малко по-различна картина при младите в сравнение с общата такава, но въпреки това и при тях малко повече от половината имат недоверие към честното забогатяване. Успехът в България зависи от това кого познаваш. Това твърдение се споделя от 69% от всички анкетирани, а 24% са на обратното мнение, а две трети от запитаните не са съгласни, че в България можеш да станеш богат по честен път. Нещо повече, близо половината не се съгласяват, че в България ако се трудиш усърдно можеш да успееш.", "date": "2017.10.30", "title": "Тренд: Според 2/3 от българите у нас не можеш да забогатееш честно"}
{"url": "https://offnews.bg/obshtestvo/mladezhat-kojto-napadna-sestra-i-se-samoubi-viarval-che-e-izbran-go-668298.html", "text": "Бащата на 18-годишното момче, което след употреба на дрога нападна медицинска сестра в Пирогов, а след това се самоуби, се съмнява, че синът му най-вероятно е бил замесен в секта. „Когато беше докарано от мен и майка му и хоспитализирано в клиниката по токсикология, момчето не беше агресивно. Имаме и видиоклип, можем да го докажем”, заяви бащата на Калоян Милев пред Нова телевизия.Според него през последните четири дни момчето станало неадекватно и именно това била причината да го доведат в болничното заведение. Милев разказа, че синът му не е бил агресивен. Бил висок 2,05 метра, активно тренирал бокс и изливал агресията си само и единствено на ринга. Учел добре, а в семейството нямало проблеми. През последният месец обаче момчето започнало да споделя много цитати от Евангелието и да говори за Господ. През последните дни от живота на младежа нещата се променили рязко. ", "date": "2017.10.30", "title": "Младежът, който нападна сестра и се самоуби, вярвал че е избран. Говорел за демони"}
{"url": "https://offnews.bg/bojni/kobrata-shtial-da-bie-dzhoshua-668301.html", "text": "Звездата ни в професионалния бокс Кубрат Пулев - Кобрата е категоричен, че е щял да победи Антъни Джошуа, ако не се беше контузил в навечерието на насрочения за 28 октомври мач за титлите в тежката категория на три от федерации в Кардиф.Заради травмата на Кубрат на ринга вместо него излезе Карлос Такам, който даде сериозен отпор на Джошуа, но в крайна сметка мачът беше прекратен в 10-ия рунд и присъдена победа с технически нокаут на британеца.“Доста спорно отсъждане на съдията да прекрати мача. Все пак това не е аматьорски бокс. А Такам не беше в състояние, което да налага спиране на боя. И самият рефер след това не даде обяснение защо е взел подобно решение.Общо взето нищо в този бой не ме изненада. Очаквана развръзка. Този мач потвърди и мнението ми, че ако съм здрав и добре трениран ще бия Джошуа. Британецът не е нещо повече от мен”, коментира Кобрата пред “Труд”.", "date": "2017.10.30", "title": "Кобрата щял да бие Джошуа"}
{"url": "https://offnews.bg/izvan-terena/priatelkata-na-grigor-pokaza-pishtna-grad-v-efir-668305.html", "text": "Гаджето на най-добрия ни тенисист Григор Димитров Никол Шерцингер отново не пропусна да привлече вниманието към себе си, докато изпълняваше функциите си на жури в британското музикално риалити X Factor.Приятелката на хасковлията се появи пред екрана с огромно деколте и с него провокира редица коментари в социалните мрежи.Извадената на показ пищна гръд притесни дори колежката на Шерцингер Алиша Диксън.Междувременно Григор Димитров, който запази осмата позиция в света, и треньорът му Дани Валверду се поглезиха с френски специалитети преди началото на Мастърса в Париж.Той и наставникът му посетиха един от популярните ресторанти в Нотр Дам и се насладиха на специалитетите на шеф Луи Гадби.Заведението Chez l’Ami Louis, което е открито през далечната 1924 година, е известно като “най-прочутото бистро в света” и е любимо местенце на много знаменитости. То разполага само с 12 маси и предлага ястия от традиционната френска кухня.", "date": "2017.10.30", "title": "Приятелката на Григор показа пищна гръд в ефир"}
{"url": "https://offnews.bg/zdrave/lekari-izvadiha-tumor-ot-babreka-na-2-mesechno-bebe-668296.html", "text": "2-месечно бебе с рядко онкологично заболяване беше оперирано в болница \"Токуда\". Екипът на д-р Калоян Давидов е извадил тумор, обхващаш 2/3 от бъбрека, заедно със самия орган, съобщиха от столичното лечебно заведение.Интервенцията била предприета, след като станало ясно, че химиотерапията не е подходяща с оглед малката възраст на пациента и общото му тегло - 5 кг.При липса на навременна намеса при този вид тумори често се стига до бързо нарастване и обхващане на околните тъкани, включително засягане на другия бъбрек и метастази в белите дробове, разясняват от болницата.Момиченцето било насочено към \"Токуда\" от варненска болница, която родителите потърсили заради кръв в урината на бебето и анемия, която налагала кръвопреливане. Симптомите започнали на 5-ия ден от раждането. Варненските лекари направили ехограф и скенер и открили злокачественото образувание, обхващащо голяма част от левия бъбрек на бебето.След консултации с анестезиолози, педиатри и неонатолози решили, че операцията е единственото спасение.Операцията е преминала гладко, без усложнения. Малката пациентка се възстановява бързо, уверяват от \"Токуда\".\"Това е доста рядък случай – такъв тип вродени тумори се срещат едва при 6 на 1 милион деца. Бързото диагностициране и предприемане на лечението са основополагащи за изхода от заболяването. Успяхме да отстраним тумора съвсем навреме преди засягане на други тъкани и органи като операцията премина изключително добре. Очакваме младата госпожица да се възстанови съвсем скоро\", разказа д-р Давидов, началник на отделението по урология.При това заболяване бързата реакция е от решаващо значение, защото то прогресира, може да се разпространи  не само локално, но и двустранно с обхващане на другия бъбрек. Операцията в ранен етап дава големи възможности за пълно излекуване.", "date": "2017.10.30", "title": "Лекари извадиха тумор от бъбрека на 2-месечно бебе"}
{"url": "https://offnews.bg/obshtestvo/voenni-pomagat-za-pochistvaneto-na-kameno-horata-izhvarliat-pokashtni-668332.html", "text": "Военнослужещи от днес помагат на жителите на пострадалите от наводнението села в Община Камено. Служителите на Министерството на отбраната почистват домовете на хората, изнасят унищожената им покъщнина.В двете най-пострадали села, Ливада и Полски извор, изхвърлят съсипаната си техника и мебели. Дивани, спални, столове са унищожени от водата и калта, уредите са изгърмели. Покъщнината се събира в камиони и се трупа на площада в селото, от където в последствие ще бъде извозена. И млади, и възрастни коментират, че подобно наводнение не са виждали. Никой не вярва, че подобна приливна вълна може да се образува само от дъждовете. За скъсана язовирна стена се съмнява и кметът на с. Ливада Ангел Радев, който казва, че са намирали умряла риба в нивите. Местните жители се опитват да почистят колкото могат и улиците. Инфраструктурата е сериозно пострадала, но целият размер на щетите в общината ще бъде изчислен през тази седмица. Само в Ливада са пострадали над 50 къщи. Хората имат нужда от помощ, призовава кметът на селото: „“, каза Радев.В село Полски извор има и къщи, които се нуждаят от възстановяване, необходими са строителни материали. Дезинфекция, заради загиналите животни, започна и в Камено, и в Община Бургас. В Бургас, приоритетно се работи в село Равнец, а днес бе отменено частичното бедствено положение.Регионалното депо в Братово все още не функционира, след като защитната му дига пострада при силния дъжд. Няма опасност от екокатастрофа, възстановителните дейности продължават. Общините са организирали временни площадки за съхранение на отпадъците, а промишлените се транспортират към депото в Созопол.", "date": "2017.10.30", "title": "Военни помагат за почистването на Камено, хората изхвърлят покъщнината си"}
{"url": "https://offnews.bg/sviat/koia-e-kartitcata-na-rusia-za-izborite-v-sasht-shefat-na-shtaba-na-tr-668340.html", "text": "Кой е позволил Русия да влияе на президентските избори в САЩ? Първото име на замесен в скандала бе съобщено днес - Пол Манафорт, ръководител на предизборния щаб на Доналд Тръмп, се предаде на ФБР тази сутрин. Срещу него са повдигнати 12 обвинения, включително заговор срещу Съединените американски щати.Обвиненията срещу Манафорт и бившия му бизнес партньор Рик Гейтс включват още тайно сътрудничество на чужди власти, пране на пари.Разкритията идват, след като по-рано днес бе съобщено, че срещу поне един човек са повдигнати обвинения в рамките на разследването за руска намеса в президентските избори в САЩ през 2016 г.Пол Манафорт е бил част от екипа на Тръмп. Присъединява се към предизборния му щаб март 2016 г. Манафорт е имал сериозни бизнес връзки с Украйна, където е представлявал известни проруски настроени личности, пише „Гардиън“. За Гейтс се казва, че е участвал в създаването на дъщерни дружества в Кипър, които са получавали пари от източноевропейски източници. Той също е работел за кампанията на Тръмп.", "date": "2017.10.30", "title": "Коя е къртицата на Русия за изборите в САЩ? Шефът на щаба на Тръмп се предаде на ФБР"}
{"url": "https://offnews.bg/kultura/kontcertat-na-kitaro-se-otmenia-668308.html", "text": "Концертът на японския виртуоз и основател на ню ейдж музиката Kitaro, предвиден за 12 ноември в зала 3 на НДК, няма да се състои. Незадоволителните средства и липсата на технически обезпачаване налагат сериозни промени в графика на турнето и провеждането на предстоящите концерти в България, Румъния и Tурция.Артистът и неговия екип се извиняват на всички фенове за причиненото неудобство и невъзможността да се срещнат с любимия си изпълнител и обещават при първа възможност да насрочат нови дати.", "date": "2017.10.30", "title": "Концертът на Kitaro се отменя"}
{"url": "https://offnews.bg/politika/dsb-i-da-balgaria-se-obediniavat-668307.html", "text": "ДСБ и Да, България тръгват към обединение в предизборен съюз.Според него причината за този формат е, че именно тези две партии са основните изразители на опозиционно-настроените избиратели от център-дясното политическо пространство.Атанасов подчерта, че скоро трябва политическият съюз между ДСБ и Да,България трябва да бъде скрепен с политически документ.Бъдещото дясно обединение ще е отворено и към други формации, които са срещу ГЕРБ.В събота и Да,България излезе с резолюция в подкрепа на \"засилено сътрудничество с партии от демократичната общност\".От партията на Христо Иванов декларираха, че търсят сътрудничество с партии, които \"да се конфронтират с корупционния модел на управление и завладяване на държавната власт на национално и местно ниво и които да заявят ясно опозиционно позициониране и оценка за провала на Реформаторския блок\".", "date": "2017.10.30", "title": "ДСБ и Да, България се обединяват"}
{"url": "https://offnews.bg/analizi-i-komentari/gerb-i-bsp-sa-komunisti-kradlivi-i-lazhlivi-668330.html", "text": "Бюджет 2018 - ГЕРБ в ролята на Тройната коалиция преди десет години.Библейската история за съня на Йосиф с мършавите и тлъстите крави не е случайна. Тя показва, че икономическите (и климатичните) цикли съпътстват човешката цивилизация от първия ден. И умението да използваш \"тлъстите\" години с поглед в бъдещето, може да направи дори от заробения еврейския овчар пръв министър на фараона.Е, Владо Горанов не става за тая работа. На мястото на Йосиф, щеше да си изгние в килията.България навлиза в третата година на положителен икономически цикъл, заедно с цяла Европа. Предстоят още няколко години на нарастваща икономика и приходи в бюджета. През тези години, ще има достатъчен ресурс да се финансират крайно спешните реформи в пенсионната система, съкращенията и преструктурирането на администрацията, въвеждането на електронно управление, превъоръжаването на армията, децентрализацията на публичните финанси и осигуряването на икономическа жизнеспособност на общините... Списъкът, разбира се, е много по-дълъг.Нищо от това не е предвидено в Бюджет 2018. Нищо. Както не беше в 2017, както няма да бъде в 2019, ако на власт са ГЕРБ или БСП. Защото са крадливи комунисти, затова. И лъжливи - защото големите приказки за административна реформа нямат никакво отражение върху бюджета, т.е. няма да има такова нещо. То без пари не става.И след няколко години, когато икономическият цикъл се завърти, отново ще гризем дървото. И пак няма да има пари за пенсии, и пак пилотите няма да има на какво да летят, и пак общините ще са фалирали, и пак раздутата администрация ще обслужва партии, а не граждани. И пак \"предишните\" ще са виновни.", "date": "2017.10.30", "title": "ГЕРБ и БСП са комунисти - крадливи и лъжливи"}
{"url": "https://offnews.bg/temida/petrov-podal-ostavka-sutrinta-na-sreshta-na-chetiri-ochi-s-premiera-m-668315.html", "text": "Министърът на здравеопазването ген. Николай Петров е  си рано тази сутрин на среща на четири очи с премиера Бойко Борисов.Пред журналисти министърът на финансите Владислав Горанов обясни, че той и колегите му разбрали за решението в коридора, преди да влязат за заседанието на кабинета.Министърът е предприел един морален акт, коментира Горанов.В личен разговор Петров повторил пред финансовия министър и думите, които казал на премиера: \"Няма да допусна по никакъв начин да бъде опетнено името. 60 години се боря за това име\".Според финансовия министър държавната финансова инспекция не е била сезирана по случая. \"Това, с което разполагаме, е одитен доклад от вътрешния одит на Министерството на отбраната от месец март 2017 година. Наистина ще се запознаем още веднъж с този одитен доклад, за да видим дали има твърдения и някакви закононарушения“, коментира Горанов.Оставката на Петров дойде, след като наяве излезе одитен доклад, който разкрива, че като директор на ВМА генералът е дал две обществени поръчки за над 1.6 млн. лв. на дружества, представлявани от Явор Цонев - мъжа, от когото дъщеря му Руслана Петрова има дете, разкри разследване на bTV.Заради подобни нарушения като депутат от ГЕРБ в предишния парламент беше отстранен  - дългогодишен директор на военната болница. Той беше обвинен от прокуратурата за неизгодни сделки със Самостоятелна медико - диагностична лаборатория (СМДЛОД) „Астра” АД, като по този начин ВМА била ощетена с близо 16 млн. лв. ", "date": "2017.10.30", "title": "Петров подал оставка сутринта на среща на четири очи с премиера, министрите разбрали в коридора на МС"}
{"url": "https://offnews.bg/medii/bta-dava-bezvazmezdno-novinite-si-na-balgarite-v-sarbia-668313.html", "text": "В Деня на народните будителите водещите новини на Българската телеграфна агенция /БТА/ ще звучат и в ефира на „Нова радио-телевизия Босилеград”, чийто основател е Националният съвет на българското национално малцинство в Сърбия.БТА предоставя безвъзмездно новините си на радио Босилеград. Договорът за сътрудничество беше подписан от генералния директор на БТА Максим Минчев и от и.д. директора на „Нова радио-телевизия Босилеград” Игор Йовановски.На 12 декември 2015 година БТА откри в Босилеград своя първи регионален пресклуб извън България, а преди месец по време на Тринадесетата световна среща на българските медии отвори врати и пресцентър на агенцията в Тараклия, Молдова. И в двата града над 80 процента от населението е българско.„Нова радио-телевизия Босилеград” се излъчва в Босилеград, в Сурдулица, както и в други съседни общини в Сърбия, в които има българско население.„Тъй като преобладаващата част от жителите на региона са наши сънародници, над 70 процента от програмата на радиото е на български език”, казва главният редактор на радиото Александра Димитрова.\"Една от съществените трудности за радиото до момента е недостигът на достатъчен брой актуални новини на български от България, региона и света, затова сме изключително признателни на БТА за възможността безплатно да ползваме материали на агенцията в нашите предавания\", допълва тя.", "date": "2017.10.30", "title": "БТА дава безвъзмездно новините си на българите в Сърбия"}
{"url": "https://offnews.bg/zvezdi/kevin-spejsi-prizna-che-e-gej-sled-obvinenia-v-seksualen-tormoz-668303.html", "text": "Актьорът Кевин Спейси също стана част от вълната обвинения в Холивуд за сексуален тормоз. След шумно огласените случаи с продуцента Харви Уанйстийн, сега актьорът Антъни Рап разказа, че Спейси се опитал да го съблазни сексуално през вече далечната 1986-та година. Медийната буря предизвика Спейси да обяви и разсее дългогодишните съмнения относно своята сексуалност, като актьорът призна, че е гей в свое изявление.През 86-та Рап е бил едва на 14, а Спейси на 26 години. В разказа си пред Антъни Рап описва, че е бил на парти в апартамента на Спейси, който бил пиян, когато се опитал да го съблазни.\"Бях седнал на края на едно легло, когато той дойде. Вдигна ме както мъж вдига булка. Не се дръпнах веднага, защото бях \"Какво става тука?\". След това той легна върху мен. Осъзнах, че иска да спи с мен\", разказа Рап.Кевин Спейси отговори на обвиненията на Антъни Рап в Туитър.\"Честно не си спомням да е имало такъв момент. Но, ако някога съм се държал с Рап по този начин, дължа му искрените си извинения\", написа Спейси.В своя отговор Кевин Спейси повдигна и завесата на личния си живот, който той с право пазеше дълго време и не отговаряше на въпроси за него.\"Историята ме окуражи да адресирам и други неща от своя живот. Знам, че има истории за мен, които са подклаждани от това, че съм обран относно личния си живот. Както най-близките до мен хора знаят, в своя живот съм имал връзки както и с мъже, така и с жени. Имал съм романтични взаимоотношения с мъже през живота си и избрах днес да живея като гей\", написа Спейси в Туитър.", "date": "2017.10.30", "title": "Кевин Спейси призна, че е гей след обвинения в сексуален тормоз"}
{"url": "https://offnews.bg/sviat/eksplozia-v-rumanska-mina-rani-trima-dushi-668299.html", "text": "Трима миньори бяха ранени в експлозия в мина Уричан рано тази сутрин, съобщи \"Медиафакс\".Министерството на енергетиката започна разследване на инцидента.Двама от ранените са откарани в румънската столица Букурещ с хеликоптер.Първоначалната информация беше за загинали миньори.Министърът на енергетиката Тома-Флорин Петку заяви, че започва разследване на случая.", "date": "2017.10.30", "title": "Експлозия в румънска мина рани трима души"}
{"url": "https://offnews.bg/obshtestvo/spirat-vodata-v-chasti-ot-mladost-4-i-banishora-668271.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Подмяна на пожарен хидрант до бл. 458 в жк. „Младост“ 4 налага спиране на водоподаването от 10:00 до 17:00 часа на бл. 439, бл. 458, бл. 425. Изпълнение на инвестиционен проект за реконструкция на уличен водопровод на ул. „Охрид“ в кв. „Банишора“ налага спиране на водоподаването от 9:00 до 21:00 часа по ул. „Охрид“ от ул. „Свищов“ до ул. „Калофер“, по ул. „Свищов“ от ул. „Козлодуй“ до ул. „Охрид“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2017.10.30", "title": "Спират водата в части от Младост 4 и Банишора"}
{"url": "https://offnews.bg/zimni/doroteia-virer-vleze-v-roliata-na-seksi-meditcinska-sestra-668284.html", "text": "Италианският секссимвол на биатлона Доротея Вирер и колежката й Федерика Санфилипо се снимаха в ролите на медицински сестри в късометражен филм, чиято поява се очаква през ноември. Лентата е третата част от поредицата “One of those nordic days”.Предишната част беше снимана и продуцирана от бившия френски биатлонист Алексис Бьоф. В нея се снимаха Мартен Фуркад и Жюстин Бриза. Сюжетът на петминутното филмче се върнеше около гонитбата на грабители, откраднали един от кристалните глобуси на Фуркад.Междувременно френският доминатор в биатлона Мартен Фуркад поднови тренировки седмица след провала си на шампионата на Франция. Шесткратният носител на Световната купа завърши на 11-о и 7-о място в стартовете на летен биатлон, като беше изпреварен дори от състезатели от резервния отбор на Франция.Той обясни неуспеха си с преумора и си даде почивка от големите натоварвания. Само седмица по-късно обаче Фуркад се завърна и вече тренира за старта на сезона в края на ноември.", "date": "2017.10.30", "title": "Доротея Вирер влезе в ролята на секси медицинска сестра"}
{"url": "https://offnews.bg/obshtestvo/otkriha-pametnik-na-vasil-levski-v-kanada-668282.html", "text": "Първият паметник на Васил Левски в Канада бе открит вчера на празнична церемония в Българската източноправославна църква \"Св. Димитър\" в югоизточния град Брамптън, провинция Онтарио, съобщи Генералното консулство на България в Торонто.Проектът се осъществи от почетния консул на Република България в град Мисисага Игнат Канев, настоятелството на БИПЦ ДСв. Димитър\" в Брамптън с председател г-жа Цветанка Христоскова, с организационната подкрепа и координация на генералния консул на България в Торонто Петър Крайчев и дарения от редица български граждани и сдружения на българската общност в Канада и България.От името на храма Христоскова връчи сертификати на дарителите за изграждане на паметника, сътворен в ателието на инж. Тодор Ганарев и инж. Радиана Дервенска в България.В поздравителен адрес по повод тържественото събитие, президентът Румен Радев приветства \"родолюбивата българска общност\", която, \"благодарение на своята енергия и отдаденост, доведе тази толкова българска инициатива до успешен завършек\". \"Васил Левски е заветът и посоката, която всички българи трябва да следваме, независимо от това в коя точка на света се намираме\", се казва в обръщението на Радев. Първата копка за изграждането на бронзовия бюст на Левски бе направена на 16 юли, два дни преди отбелязването на 180-ата годишнина от рождението му.", "date": "2017.10.30", "title": "Откриха паметник на Васил Левски в Канада"}
{"url": "https://offnews.bg/kultura/lebedovo-ezero-s-3d-dekor-za-parvi-pat-u-nas-predi-koleda-668311.html", "text": "За първи път в България „Руски мултимедиен театър на балета“ ще представи „Лебедово езеро“ в София, зала 1 на НДК на 13 декември и във Варна, ДКС на 15 декември. Руският мултимедиен театър няма аналог в света – това е единствената трупа с 3D декори на класически спектакли.Балетният мултимедиен спектакъл „Лебедово езеро“ е с класическа хореография и ефектно мултимедийно съдържание.Прочутият балет по музика на Чайковски е вълшебна приказка за принц Зигфрид и неговата любима Одета, превърната в лебед от злия магьосник Ротбарт, приказка за любов и коварство, за вярност и възмездие.Персонажите се появяват първо на проекционните екрани, трансформирайки се в изпълнители в реалното, сценично пространство.Балетът пристига в България в състав от 37 танцьора, със специалното участие на солистите на „Болшой театър“ - Мария Александрова и Владислав Лантратов.„Руски мултимедиен театър на балета“ е създаден през 2012 г. Главната цел при създаването на трупата е съхранението на безценното, културно наследство на Русия – класическата балетна школа и привличането на младите зрители със съвременните технологии. Кастингът за артистите на балета е тежък – в него попадат само танцьори с опит във водещи балетни театри на Москва и Санкт Петербург. Репетициите се провеждат от балет майстори на Русия и чуждестранни специалисти.Деца до 7 годишна въздраст се допускат без билет, aко не заемат отделно място. Учтиво молим, родителите/ придружителите, да носят копие на акта на раждане на детето.Билетите се разпространяват в мрежата на eventim.bg, билетен център НДК, билетен център ДКС Варна, бензиностанции OMV, Office1, книжарници Orange, каса на Eventim в The Mall.", "date": "2017.10.30", "title": "'Лебедово езеро' с 3D декор за първи път у нас преди Коледа"}
{"url": "https://offnews.bg/sviat/puskat-zhenite-v-sauditska-arabia-na-stadiona-668285.html", "text": "Саудитска Арабия ще разреши жените да посещават спортни събития на стадионите, съобщиха властите, цитирани от Би Би Си. Това се случва за първи път в страната, а жените ще могат да се възползват от позволението от началото на следващата година.Семейства ще могат да влизат в стадионите на три основни града - Рияд, Джеда и Дамам. Там ще бъдат създадени и ресторанти, кафенета, ще бъдат сложени екрани.Досега на жените не бяха допускани до стадионите заради правилото представителите на двата пола да не бъдат заедно на обществени места.Това е още една крачка към даването на повече свобода на саудитските жени, които се изправят пред строги ограничения. През септември крал Салман даде право на саудитките да започнат да шофират от юни 2018 г.", "date": "2017.10.30", "title": "Пускат жените в Саудитска Арабия на стадиона"}
{"url": "https://offnews.bg/obshtestvo/promeni-v-dvizhenieto-za-remonta-na-dondukov-668287.html", "text": "До 15 ноември се забранява влизането на пътни превозни средства в двете посоки по бул. „Княз Ал. Дондуков” между ул. „Г. С. Раковски” и бул. „Васил Левски”. За същия период трамвайна линия № 20 е със скъсяване от депо Искър до пл. „Васил Левски“; трамвай № 22 – със скъсяване от Автостанция Изток до пл. „Васил Левски“; линия № 23 – със скъсяване от ул. „Обиколна“ /ж.к. „Дружба 2“/ до трамвайно ухо в ж.к. „Гео Милев“.Разкрива се временна трамвайна линия № 22 А с маршрут от ж.к. „Красна поляна“ до Младежки театър.Разкрива се временна автобусна линия № 20 ТМ с маршрут: от спирка с код 1327 “Централна гара“ на бул. “Княгиня Мария Луиза” /начална и крайна/, обратен завой на кръстовището бул. „Христо Ботев“ - бул. „Княгиня Мария Луиза“, по бул. „Княгиня Мария Луиза” наляво през пл. „Независимост“, надясно по бул. „Цар Освободител“, наляво по ул. „15-ти ноември“, надясно през пл. „Александър Невски“, надясно по ул. „Оборище“ и наляво по бул. „Васил Левски“ до площад “Васил Левски” - двупосочно.Автобусите ще спират на всички съществуващи спирки по маршрута. На спирка “Централни хали” в посока пл. „Централна гара“ автобусите спират на пътното платно. Разкриват се временни двупосочни спирки в района на:- кръстовището бул. „Цар Освободител“ – ул. „Княз Александър I“; кръстовището ул. „Оборище“ – ул. „19-ти февруари“; на пл. „Васил Левски“.Автобусни линии №№ 78 и 79 /в посока съответно пл. Централна гара и Стинд 2/: ще се движат след моста Чавдар по бул. „Княз Ал. Дондуков“ до кръстовището с бул. „Васил Левски“, надясно по бул. „Васил Левски“ и по маршрутите си.Възстановяват се и закритите спирки на бул. „Княз Ал. Дондуков“  „Ул. Бяло море“ и „Бул. Васил Левски“ в посока пл. „Сточна гара“.Тролейбусни линии №№ 1, 2 и 4 /в посока съответно ж.к. “Левски Г“ и ж.к. “Хаджи Димитър“/ се движат по бул. “Васил Левски“ до кръстовището с бул. „Княз Ал. Дондуков”, надясно по бул. „Княз Ал. Дондуков“ и по маршрутите си.Закрива се временната автобусна линия № 22 ТМ. ", "date": "2017.10.30", "title": "Промени в движението за ремонта на Дондуков"}
{"url": "https://offnews.bg/politika/gerb-reshava-do-dve-sedmitci-dali-da-otstrani-zdravnia-ministar-668290.html", "text": "Ръководството на ГЕРБ ще реши до две седмици дали здравният министър е извършил нарушение, което е \"достатъчно тежко, така че да го натовари с политически негативи несъвместими с неговата длъжност\". Това заяви финансовият министър Владислав Горанов тази сутрин по повод .Ако има притеснения или нещо нередно, няма как да подкрепяме подобно поведение, заяви Горанов пред Нова тв.Той обаче веднага уточни, че \"на този етап нямаме достатъчно доказателства\".От ГЕРБ вече са изслушали проф. Петров по въпроса.Според Горанов има различни от моралните критерии стоят зад разкритията:\"Той затяга редиците и запушва доста пробойни. Подозираме, че това е ответна реакция на хора, които не искат той да продължи да бъде здравен министър. Аз му вярвам, но разследването е повод още веднъж да проверим фактите и обстоятелствата\".Според материала на bTV договорите след обществените поръчки са сключени, когато Николай Петров е директор на ВМА.Едната е за периодична доставка на остеосинтезни средства за ортопедия и травматология, системи за протезиране, артроскопски консумативи на стойност от близо 1 177 731 лева с ДДС и е обявена през юни 2014 г. Конкурсът е спечелен от \"Ортопедие-Инвекс\" - гражданско дружество, под формата на консорциум.Договорът между ВМА и консорциум \"Ортопедие-Инвекс\" е подписан на 13 януари 2015 г. От страна на изпълнителя договорът подписва Явор Цонев, който е син на собственика на фирма \"Ортопедие-БГ\".\"Ортопедие-БГ\" и дружеството \"Ортопедие-Инвекс\" са посочили един и същ адрес за контакт. На адреса, на който се помещава \"Ортопедие-БГ\", е регистрирана и фирма на дъщерята на здравния министър Николай Петров. Руслана Петрова е била едноличен собственик на капитала на “РП ПР Консултинг” до август 2014 г.Втората поръчка е от февруари 2017 г., когато дружеството печели доставката на медицински изделия на стойност 429 300 лева с ДДС. Цветанов: Законът е спазен Законът е спазен, тук можем да говорим само за моралната страна, коментира зам.-председателят на ГЕРБ Цветан Цветанов. Той припомни, че прокуратурата е отказала да образува наказателно производство във връзка с одитния доклад за поръчките във ВМА. Ще направим заседание, ще се запознаем с всички факти, заяви Цветанов. По думите му Петров не е изразил притеснения от одита.", "date": "2017.10.30", "title": "ГЕРБ решава до две седмици дали да отстрани здравния министър"}
{"url": "https://offnews.bg/obshtestvo/pazete-se-viatar-do-100-km-ch-v-severna-i-iztochna-balgaria-668277.html", "text": "Силен вятър с пориви до 100 км/ч ще духа днес в повече от половината области в България - 17 от 28-те, предупреждава Националният институт по метеорология и хидрология (НИМХ) при БАН.Втората степен на опасност е в сила за: Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Сливен, Шумен, Ямбол, Добрич, Варна и Бургас.Там вятърът ще е от запад-северозапад, със средна скорост 15-20 м/с (55-72 км/ч) и пориви до 25-28 м/с (90-100 км/ч).За останалите области е обявена по-ниската степен на потенциално опасно време - жълт код. Ще духа силен, на пориви бурен запад-северозападен вятър със средна скорост 43-60 км/ч и пориви до 20-22 м/сек (72-80 км/ч). Областите с жълт код са: София, София област, Перник, Кюстендил, Благоевград, Пазарджик, Пловдив, Смолян, Кърджали, Хасково и Стара Загора.През деня облачността ще е променлива, на много места времето ще е предимно слънчево, почти без валежи. Минималните температури ще са между 4° и 9°, а максималните ще са между 9° и 14°.Атмосферното налягане ще се повишава и ще е над средното за месеца.В планините ще бъде доста ветровито. Ще духа бурен, по високите и открити части – до ураганен вятър от запад-северозапад. Облачността ще е променлива, на места до предимно слънчево време. Почти без валежи. Максималната температура на височина 1200 метра ще е около 4°, на 2000 метра – около минус 4°.По Черноморието ще бъде предимно слънчево, но ветровито. Ще духа силен, временно до бурен вятър от запад-северозапад. Максималните температури ще са между 12° и 14°. Вълнението на морето ще е 2 – 3 бала. Температурата на морската вода е около 17°.", "date": "2017.10.30", "title": "Пазете се! Вятър до 100 км/ч в Северна и Източна България"}
{"url": "https://offnews.bg/politika/dobrev-gerb-vinagi-se-opitva-da-kontrolira-opozitciata-s-mrasni-ratce-668293.html", "text": "Фалшива новина ли е разследването на бТВза 1 млн. и 200 хил. лв., които е дал министърът на здравеопазването на дъщеря си и нейния приятел? Той разпределя обществен ресурс. Фалшива новина ли е всичко, което прави ОЛАФ по разследване за магистрали или това, което се случва с обществените поръчки?Това попита зам.-председателят на БСП Кирил Добрев бТВ. Той заяви, че ако парите, взети като кредит отиват като инвестиции в икономиката, би бил съгласен. „Но това са средства, които се харчат и раздават, без да се правят реформи. И това е коренната разлика между нас“, обясни Добрев. Според него на българския гражданин му е пуснало от корупционните схеми, които ГЕРБ въртят. „Това са феодални владения, които се контролират от гербаджии, облечени във власт“, каза още той.Цветанов казва, че не сме алтернатива, Горанов – че сме лоша алтернатива. Каква алтернатива сме преценява българският народ. И Цецка Цачева беше безалтернативна, но май сега Радев е президент, коментира Добрев. Според него няма как ГЕРБ да харесат БСП. „Затова сме управляващи и опозиция – да бъдем опоненти“, уточни той.Добрев е на мнение, че пресконференцията на ГЕРБ е била в стила на Антон Тодоров, който вече работи в централата на ГЕРБ. „Нито г-н Цветанов, нито г-н Борисов ще могат да контролират опозицията, както са го правили през годините. Имало е опити и днес тя не може да бъде контролирана. Нека ГЕРБ не се занимават с партийно строителство в БСП\", категоричен е зам.-председателят на БСП. Той благодари за психоанализата на Томислав Дончев, но посочи, че към него по повод НДК му се правят прокурорски анализи и го посъветва да не се занимава с БСП и да не прави портрети. „Имат си достатъчно работа по структурите и изключително тежка коалиция с патриотите – да се занимават с тях“, допълни той. БСП е различна, нова и промененаКирил Добрев подчерта, че никога не е имало решение на партията за общо управление с ГЕРБ. Той обясни, че двете партии се разминават категорично по политики, разбиране, философия. „Докато е това ръководство, БСП няма шанс да участва в управлението на страната, ако е втора политическа сила“, категоричен е той. Зам.-председателят на БСП обясни, че е проведено работно заседание на Конгреса с изключително силен дневен ред и реч на Корнелия Нинова – директна, пряка и откровена. „Една част от лицата в БСП са леко изолирани. Нинова общува все повече с обикновените партийни членове, основните партийни организации. Онзи партиен елит, който винаги е мислел, че може да контролира председателя, се чувства изолиран“, заяви Добрев. Според него БСП е различна, нова и променена. Той обясни, че повечето от хората, наричал преди „фараони“, днес работят за БСП и са съгласни с ролята си да не бъдат на първия ред. „Но има и такива, които продължават да искат да бъдат фронтмен“, посочи той. По неговите думи Корнелия Нинова е станала председател, защото е водела битка с ГЕРБ, а не вътрешно-партийни битки.„Тя стана любимец на партията, защото даваше алтернатива на ГЕРБ. С вътрешнопартийни битки и апаратни игри, председател не се сменя и председател не се става“, категоричен е зам.-председателят на БСП. Той подчерта, че председателят е в изключителното си право да си избира екипа и всеки един от него може да бъде сменен. „Няма как председателят да бъде \"държан\", защото се избира от всеки един редови социалист, според промяна в Устава“, уточни Добрев.", "date": "2017.10.30", "title": "Добрев: ГЕРБ винаги се опитва да контролира опозицията с мръсни ръце"}
{"url": "https://offnews.bg/politika/zdravniat-ministar-podade-ostavka-668310.html", "text": "Министърът на здравеопазването е подал оставка. Тя е била приета от премиера Бойко Борисов, съобщи пресслужбата на Министерския съвет.Правителствената пресслужба не уточнява дали причината е .Тази сутрин .\"Той затяга редиците и запушва доста пробойни. Подозираме, че това е ответна реакция на хора, които не искат той да продължи да бъде здравен министър. Аз му вярвам, но разследването е повод още веднъж да проверим фактите и обстоятелствата\", заяви Горанов  пред Нова тв тази сутрин и все пак уточни, че „ако има притеснения или нещо нередно, няма как да подкрепяме подобно поведение“.Законът е спазен, изтъкна зам.-председателят на ГЕРБ Цветанов и все пак призна, че въпросът има и морална страна.Тази защита очевидно не бе достатъчна - в 11:18 ч., след края на заседанието на кабинета, правителствената пресслужба изпрати имейл до медиите, в който ги уведомява за приетата оставка.На въпрос от OFFNews към Министерството на здравеопазването дали проф. Петров ще коментира оставката или уволнението си, от пресцентъра отговориха уклончиво – ако той реши да коментира, ще получите информация. Не мога да коментирам действията на колеги. Той така е преценил, заяви вицепремиерът и министър на отбраната Красимир Каракачанов. \"Пред мен проф. Петров не е мотивирал оставката си, а пред министър-председателя\", допълни Каракачанов. По думите му Николай Петров не е присъствал на днешното правителственото заседание.", "date": "2017.10.30", "title": "Здравният министър подаде оставка"}
{"url": "https://offnews.bg/politika/goranov-napadna-ninova-za-samnitelna-privatizatcia-668288.html", "text": "Лидерът на БСП Корнелия Нинова е участвала в съмнителна приватизация. Не съм готов в момента с доказателства, но ще покажа документи на следващ етап, заяви финансовият министър Владислав Горанов по Нова тв. Крум Зарков да говори за корупция - разбирам, но Нинова - това не е редно, допълни той. По думите му Нинова е получила лична изгода от участие в приватизацията срещу минимална сума по времето на управлението на Иван Костов и министър Евгений Бакърджиев. БСП се дразнят, че не яхнаха добре вълната от победата на Румен Радев на президентските избори. И така се превърнаха просто в шумна партия в опозиция. Така че нормално да искат вот на недоверие, каза още Горанов.  Скандал избухна в парламента през октомври миналата година, когато депутатът от ГЕРБ Методи Андреев нарече Нинова \"г-жа 37%\", защото е приватизирала 37% от \"Техноимпекс\". \"Размахвате тук флашки, а защо не ги дадете в прокуратурата? Не ви стиска. Един размахваше същата флашка - Яне Янев, и сега е осъден за клевета. Бойко Борисов го прибра за съветник. И вие ли ще му ставате съветници! Халал да сте му такива съветници, отговори тогава Корнелия Нинова. ", "date": "2017.10.30", "title": "Горанов нападна Нинова за \"съмнителна\" приватизация"}
{"url": "https://offnews.bg/ikonomika/blaga-vest-wizz-air-razreshi-po-goliam-bezplaten-rachen-bagazh-668295.html", "text": "Wizz Air въведе нова политика за кабинен багаж, която позволява на всички пътници да пътуват с един по-голям ръчен багаж безплатно, съобщиха от компанията.Новите правила вече са в сила и пътниците вече имат автоматично право да пътуват с един ръчен багаж с максимални размери 55x40x23см и максимално тегло от 10 кг, който се покрива от цената на закупения самолетен билет. Пътниците могат да качват на борда на самолета безмитни стоки, закупени на летището след премината проверка за сигурност.За клиентите, заинтересовани от възможностите за още по-голям кабинен багаж, е услугата WIZZ Priority, която позволява на пътниците да носят допълнителна малка чанта на борда с максимални размери 40x30x18cm, която могат да поставят под седалката.Услугата гарантира, че техният безплатен ръчен багаж (55х40х23см) ще бъде поставен в кабината. WIZZ Priority също така позволява на пътниците да не се редят на опашката при качване на борда, а да бъдат сред първите, които ще се качат на самолета (услугата WIZZ Priority е също валидна за пътниците, закупили WIZZ Go, WIZZ Plus и WIZZ Privilege Pass).Wizz Air е най-голямата нискотарифна авиокомпания в Централна и Източна Европа. Тя обслужва флотилия от 86 самолета Airbus A320 и Airbus A321 и предлага над 500 маршрути от 28 бази, свързващи 144 дестинации в 43 страни. ", "date": "2017.10.30", "title": "Блага вест: Wizz Air разреши по-голям безплатен ръчен багаж"}
{"url": "https://offnews.bg/analizi/chalga-i-post-istina-668167.html", "text": "В основата на чалгата и пост-истината стои подмяна. Тя ерозира разпознаването на реалността. Всички я усещат, но не я изричат, защото е навсякъде, а нещата, в които сме дълбоко потопени, трудно се забелязват.Подмяната има много лица, но засяга предимно ценности и вкусове. Талантът се обезценява или охулва, а посредствеността се тачи. Приличието се погазва, а дебелашката наглост предизвиква възторг. Елегантността се замита, а кичът се превъзнася. Баналността е предпочитана пред въображението, фалшификатът пред оригинала, самохвалните геройства пред историческите факти, мошеничеството пред почтеността, подмазвачеството пред достойнството. Това води до размиване на границите между истина и неистина, добро и зло, стойностно и пошло. Тъкмо размиването е културната същност на чалгата, а не слушането на поп-фолк. Можеш да слушаш Дебюси и пак да си чалгар, особено ако слушането е подражателство или снобизъм.В своето знаменито есе „On Bullshit” („За глупостта” или „за чалгата”?) американският философ Хари Франкфурт (р. 1929), най-видният представител на т.нар. морална философия, описва как глупотевината и измамността водят до неспособност за разпознаване на истината и оттам до загуба на ориентация за ценностите и до среда на празнодумство и морално и идейно шарлатанство. Масовото лигаво и претенциозно дърдорене с цел не казване на истината, а внушаване у другите на определено впечатление за говорещия, е по-скоро фалш, отколкото лъжа. Според Х.Франкфурт то е по-вредно от лъжата, защото преднамерената лъжа разпознава истината, т.е. между честният и лъжеца има нещо общо – и двамата разпознават истината и имат едно и също отношение към нея (като към истина), но честният я изрича, докато лъжецът умишлено я скрива или изкривява. За разлика от откровената лъжа в “bullshit” има нехайство към истината и негодност тя да бъде разпозната, намарливост към фактите и думите, която Витгенщайн нарича „деструктивно безсмислие”. Лъжец и говорещ истината са противоположни играчи в една и съща игра, докато подмяната просто не признава правилата на тази игра – не отхвърля, а просто пренебрегва истината и затова е по-голям нейн враг от лъжата. Този философски шедьовър от последните десетилетия описва същността на чалгата, но на друг език – хората си нямат балканското название с богат на нюанси подтекст и прибягват до каубойското bullshit.Всяка употреба на езика предполага известно изкривяване на истината поради лични особености и стил, особено ако е непремерена. Но при липса на респект към самото слово и при масово словоблудство, особено в социалните мрежи, изкривяването е лицемерно, мошеническо, претенциозно и кухо. Пост-истината нанася нови щрихи към подмяната с политическия апел към чувствата и забулване на фактите. Нейните хибридни новини творят фалшификати, някои от които твърде подвеждащи, защото се плъзгат съвсем близо покрай истината. Не против, а покрай. Привидността и усещането за скрити механизми са добра среда за измамници, улеснени допълнително от нагласата за неработещи правила и решаване на нещата по „втория начин”. Тоталитаризмът притъпи разликата между истина и лъжа и неговите деца са по-податливи на подмолно замазване, фалш и илюзорност. Изкривяването удобно прикрива реалността и създава нейни сурогатни копия. Нещо като фалшивите декори на граф Потоьомкин, които днес обаче са навсякъде, а не само в изкуствените селца по пътя на императрицата. Още в XIX в. М.Е. Салтиков-Щедрин пише: „Когато в Русия чуеш да се говори за патриотизъм, да знаеш, че някъде нещо са откраднали.” От тази подмяна щедро се възползват лицемерието, кухото високопарно говорене, вулгарното саморекламиране, шарлатанията и вкусът към конспиративни и магични обяснения.Средата на подмяна се размътва още повече от нахлуването на много информация и много комуникации. С хибридите на пост-истината масовата осведоменост води до масово невежество. Разбирането, че в демокрацията гражданинът трябва да има мнение едва ли не за всичко, наводнява пространството с баналност, неграмотност и хейт. Неумението за ориентация в морето от новини предизвиква объркване и скептицизъм към самата възможност за разпознаване на фактите. Това е агностицизма на подмяната, който отрича изобщо верните новини (и тези, и онези еднакво лъжат). Последиците са дефицит на същинска експертност и трудният й достъп до публичност, неверие в науката, хейтване на дълбокото познание и визионерство и заместването им с пара-познания, дилетанщина, врачки, магии. Несигурността в реалността и в себе си поражда непрекъснати искания за „нормативни уредби”, за регламентиране на всичко, включително на неща, които нямат нужда от регламент, а от здрав усет. Настояването за това е тежък знак за тревожност и безпомощност да се ориентираш в света, който – изненадващо – предлага и ситуации, за които не е предвиден алгоритъм или алинея, както и за очакване друг да поеме отговорност за личното ти общуване с реалността.Нахлуването на много, но не автентични комуникации пък води до промени в идентичностите и поява на виртуални личности, при които дезориентацията за истината е още по-дълбока поради буквалната подмяна на реалния им онтологичен свят. Цензурата на политическата коректност внася допълнителна относителност в смисъла на нещата чрез подмяна на названията им. Евфемизмите за негър, педераст, лесбийка или циганин подменят названията, но не и това, което стои зад тях, създавайки усещане за халтавост на словото и размиване на отразяването на нещата от живота чрез него.Ако подмяната не е очевидна, признаците, че някой е нейн носител, са: 1. често говори за криза на ценности, особено у младите и в сравнение с моралното минало, 2. пренебрегва фактите и слуша интонациите, 3. открито или прикрито се самоизтъква, 4. обобщава в обезценяващ план (всички са еднакво корумпирани, некадърни и т.н.), 5. призовава сантиментално за обединение, прошка, всемирна любов, човещина, 6. не понася творческото, различното, нестандартното, 7. влиза в униформи – от анцузи и джипове до маниери и стандартни фрази, 8. има воайорско любопитство към чужди лични сюжети, особено когато са трагични и у публични личности, 9. често употребява умалителни названия за важни неща като „парички” или „офертичка”. Хората и медиите, в които разпознавате тези черти, са носители на подмяната – истинската информационна и културна чалга.Носителите на подмяната не са зли демони, а жертви. На първо място, на собствената си наивност и посредственост. Допуска се, че истински умните във всяка общност са около една десета от популацията. Макар не винаги да са на формални лидерски позиции, те са двигатели на развитието, творческото малцинство, както ги нарича Тойнби. Иронична подробност е, че много от останалите девет десети смятат, че принадлежат към тази една десета, а умните често не намират за нужно да опровергават тази илюзия. Подмяна на фактите и относителност на истината е имало винаги, но умната една десета обикновено удържа подмяната до някакво разумно ниво на разпознаване на черно и бяло. Когато обаче съотношението падне под критичния минимум (например поради емиграция на част от умните), а посредственото мнозинство по силата на исторически и културни обстоятелства се сдобие с власт и арогантност да заличи самото разграничение между истински умни и останали, мъглата на подмяната обхваща всичко и заплашва социалната тъкан с разруха. Затова чалгата е жертва на собствената си експанзия, която издухва малкото критичен ум, годен да й помогне да разпознае реалността. На второ място носителите й са жертви на токсичното психологично действие на подмяната. Неумението за разграничаване на факти, категории и ценности създава когнитивна несигурност, объркване, усет за особена дереализация, при която всичко в света е относително. Това спъва психологичното развитие и зарежда с чувства като завист и злорадство.Промяна е възможна само с рационален просветителски подход, а не с охулване и истерясване. Необходимо е – ни повече, ни по-малко – ново Възраждане. Това е мисия на малцинството, на едната десета. Да си умен или талантлив не е само дар Божи, но и отговорност. Мълчанието на умните и талантливите е дезертьорство пред съдбата на общността. Елитарните приказки, че в пост-модерния свят няма твърди истини, са за Ганкиното кафене на мислителите. Необходимо е смело посочване на подмяната и ясно деконструиране на ежедневната измама. Както и образование, в което се стимулира играта и въображението, а не зубренето. Защото баналността е хранителна среда за подмяната, а свободното мислене е единственият й антидот. Свободата, Санчо ... Невъзможно, подобно на утопиите на идалгото? Да, със сигурност ще доведе до хейт към изобличителите на подмяната, но невъзможно е само за деветте десети. В крайна сметка, и Възраждането е осъществено от малцинство.", "date": "2017.10.30", "title": "Чалга и пост-истина"}
{"url": "https://offnews.bg/sport/sportat-v-efir-na-30-oktomvri-667984.html", "text": "Два мача от Първа лига предлага ефирът на телевизиите днес. Това са съдбоносният за Локомотив Пловдив двубой с Етър и гостуването на новака в Първа лига Септември на Дунав в Русе. Вечерта пък е посветена на италианския футбол, като един от лидерите в калбото Интер гостува на Верона.7.00 ч Колоездене, обиколка на Хайнан, Eurosport 2 8.30 ч Снукър, Eurosport 1 12.00 ч Тенис, турнир за мъже в Париж, Mtel sport 1 13.30 ч Снукър, Eurosport 1  16.30 ч Дунав – Септември, Диема спорт 18.30 ч Баскетбол, Левски – Берое, БНТ HD 19.00 ч Локомотив (Пд) – Етър, Диема спорт 21,45 ч Верона – Интер, RING  22.00 ч Бърнли – Нюкасъл, Диема спорт 2 1.00 ч MLS, плейофи, Eurosport 1 1.00 ч NHL, Кълъмбъс – Бостън, Mtel sport 2", "date": "2017.10.30", "title": "Спортът в ефир на 30 октомври"}
{"url": "https://offnews.bg/sviat/moshtna-buria-ubi-7-dushi-v-germania-polsha-i-chehia-obnovena-668283.html", "text": "Мощната буря Херварт връхлетяха части от Централна и Северна Европа, убивайки най-малко 7 души в Германия, Полша и Чехия.Жертвите в Германия са три. При корабокрушение загина 48-годишна жена, а тежко ранен при преобръщането на яхтата 56-годишен мъж е починал по-късно. Един от пътниците е изчезнал. Третата известна към момента жертва е 63-годишен мъж, който се е удавил в придошлите води, които го изненадали, докато спял в микробуса си.Две са жертвите в Чехия – жена и възрастен мъж са били убити от паднали дървета край Требич и Жичин.В Полша, недалеч от Шчечин, загина шофьор, когато се блъснал с автомобила си в клон, паднал на пътя.Полски автомобилист е бил убит в град Ополе, когато клон паднал върху колата му.Ветровете достигнаха 180 км/ч по високите планински места в Чехия.Хиляди поляци и чехи все още са без електричество. Улици в германския град Хамбург са наводнен. Под вода е районът край рибния пазар, който се намира недалеч от река Елба.По някои жп линии все още не се движат влакове в Германия в резултат на разрушения. Такива има и по пътища в Чехия.", "date": "2017.10.30", "title": "Мощна буря уби 7 души в Германия, Полша и Чехия (обновена)"}
{"url": "https://offnews.bg/temida/sadat-pisa-dvojka-na-obvinenieto-sreshtu-trajkov-prokopiev-i-diankov-668312.html", "text": "Софийският градски съд (СГС) е върнал на прокуратурата обвинителния акт срещу бившите министри от първия кабинет на Бойко Борисов - Трайчо Трайков и Симеон Дянков.Обвиненията са свързани с  на миноритарния пакет от акциите на ЕВН през 2011 г. Обвиняеми са също издателят на \"Капитал\" и \"Дневник\" и акционер в инвестиционния посредник по сделката \"Булброкърс\" Иво Прокопиев. Обвиняеми са Радослав Рачев, изпълнителен директор на \"Булброкърс\", Любомир Евстатиев и Петър Василев - също част от екипа на \"Булброкърс\".От пресцентъра на съда съобщиха, че съдия Костадинка Костадинова прекрати съдебното производство и изпрати делото на СГП за отстраняване на съществени нарушения, които са довели до ограничаване на процесуални права на обвиняемите. В обвинителния акт не са описани конкретни факти, че Рачев, Евстатиев и Василев са действали в съучастие. Посоченият от прокуратурата общ престъпен резултат относно обвиняемия Рачев не съответства на сбора от сумите по отделните деяния. На практика остава неясен механизмът, по който СГП е направила изводите си относно конкретния размер на общия престъпен резултат, причинен от Рачев.По обвинението, повдигнато срещу Трайчо Трайков, липсва конкретика дали той е бил запознат с действията и решенията на Агенцията за приватизация и следприватизационен контрол и с анализа на инвестиционния посредник за определяне на стойността на предложените за продажба акции, преди да даде разрешение за извършване на разпоредителните сделки. Налице е неяснота в обвинителния акт относно размера на вредите, причинени на държавата, как се формират, от кого са причинени, как и с кое деяние и кои факти формират извод за това.Съдът констатира и липса на описание какво е трябвало да направи Трайков, за да защити държавния интерес, и да постигне печеливша продажба и то в периода, за който му е повдигнато обвинение.По отношение обвинението спрямо Иво Прокопиев и Симеон Дянков липсват изложени факти, от които се извежда твърдението, че в инкиримирания период те са действали с цел да набавят на „Булброкърс“ ЕАД облага в размер на 1 276 618,85 лв. по договор за извършване на посреднически услуги. От уточнение се нуждае и инкриминирания спрямо двамата период. Не са описани и конкретни данни, че Дянков и Прокопиев са действали в съучастие.Разпореждането подлежи на обжалване и протестиране в 7 срок от съобщаването му.", "date": "2017.10.30", "title": "Съдът писа двойка на обвинението срещу Трайков, Прокопиев и Дянков"}
{"url": "https://offnews.bg/sviat/partiata-na-zaev-e-pobeditel-i-na-vtoria-tur-na-mestnite-izbori-v-make-668292.html", "text": "Управляващата партия в Република Македония Социалдемократическия съюз /СДСМ/ на премиера Зоран Заев потвърди изборния си успех и по време на втория тур от местните избори вчера, предаде БГНЕС.СДСМ печели в 17 общини, съобщи председателят на Държавната избирателна комисия /ДИК/ Александър Чичаковски.Демократическия съюз за интеграция /ДСИ/ на Али Ахмети взема 6, Албанският алианс на Зиядин Села - 3. ВМРО-ДПМНЕ на Никола Груевски води в две общини. Демократическата партия на албанците в една община и Движението \"Беса\" - в една. В три общини спечелиха независими кандидати.Все още не са ясни окончателните резултати в 4 общини - Щип, Тетово, Бутел и Струга, уточни Александър Чичаковски.На първия тур партията на Заев спечели във всички големи градове - Скопие, Битоля, Охрид, Струмица, Прилеп.През следващите 4 години СДСМ ще управлява в 54 общини, ДСИ в 12, ВМРО-ДПМНЕ в 5, Албанският алианс в 3, а ДПА, \"Беса\" и ДПТ в една община. Веднага след като бяха оповестени първите резултати Груевски обяви, че \"не признава изборните резултати\", поиска \"връщане на демокрацията и достойнството в страната\" и провеждане на предсрочни парламентарни избори, които да бъдат организирани от служебно правителство, както това е станало на 11 декември 2016 година. Той поиска отстраняване и на председателя на ДИК Александър Чичаковски.Зиядин Села също заяви, че няма да признае резултатите.Зоран Заев определи вота като \"демократичен и честен\". Няма да има предсрочни избори, подчерта лидерът на СДСМ.Председателят на \"Беса\" Билал Касами заяви, че на \"тези избори е изчезнала една политическа партия на албанците - ДСИ, която се е превърнала в сателит на СДСМ\".", "date": "2017.10.30", "title": "Партията на Заев е победител и на втория тур на местните избори в Македония"}
{"url": "https://offnews.bg/analizi-i-komentari/samo-gerb-li-shte-ostane-goliama-partia-668314.html", "text": "Като оставим настрана дежурните приказки за борбата с бедността и задължителните замахвания срещу управляващите, основното послание, което излезе от конгреса на БСП, беше критиката към деветимата. Лидерката на партията сърдито им размаха пръст и макар че не ги назова по име, някои от тях се разпознаха и напуснаха форума. Тя ги обвинява в това, в което и те нея – че нямат нови идеи. Така единствените нови идеи се оказват тъкмо взаимните обвинения.Изглежда, че и левицата вече е в период, когато не може повече да преглъща вътрешните си противоречия и да излъчва единство поне навън. Много е вероятно това да я завърти по спиралата, по която мина и десницата, за да се разпадне и застане на прага на изчезването си. Тогава само ГЕРБ ще остане голяма партия, като доказателство, че тя всъщност не е партия, а състояние на обществото през последното десетилетие. На кризите и страховете, които предопределят съзнанието му.Оказва се, че зачестилите напоследък слухове за смъртта на политическата коректност са силно преувеличени. Валери Симеонов беше осъден на първа инстанция за политически некоректна реч спрямо ромите, които вкупом е нарекъл \"нагли, самонадеяни и озверели човекоподобни”.Българският съд припомни не само на него, но и на цялото общество, че има тъждество между език и мислене; че както изговаряш света, така и го мислиш, а както го мислиш, така и действаш; че на дъното на физическото насилие стои враждебна реч, че то започва оттам.Противниците на политическата коректност твърдят, че тя пречи да се казва истината. Обратното е – отказът от нея произвежда измислени виновници за реалните проблеми. Свежда ги до етнически и религиозни противопоставяния и така ги прави нерешими.Парадоксално сякаш, погазването на политическата коректност най-често идва от политиците, но те се сещат за това главно когато сами се усетят негова жертва. Последният случай е буквално от вчера – управляващите обвиниха Корнелия Нинова, че в критиките си към тях пред конгреса на БСП е използвала враждебна реч. Ако е вярно, и тя, подобно на Валери Симеонов, ще може да бъде съдена.И още един парадокс – въпреки че се хвалим с най-бързия интернет, се оказваме на последно място по употребата му в ЕС. Българите офлайн са над 40 процента. Не знам да им е правен политически профил, но може да се предположи че те приоритетно включат три групи избиратели. На БСП, които са носталгично настроени към времената преди интернет. На националистите, които имат съпротива към глобализацията. И на ДПС, чийто етнически вот предполага информационни завеси.Така или иначе, тези 40 процента, край другото, показват степента, в която българското общество продължава да е патриархално.", "date": "2017.10.30", "title": "Само ГЕРБ ли ще остане голяма партия?"}
{"url": "https://offnews.bg/sviat/samolet-izleze-ot-pistata-v-bremen-drug-otklonen-ot-marshruta-si-zara-668289.html", "text": "Полетите от летището в Бремен бяха спрени късно снощи, а пристигащите самолети - отклонени към други аерогари, заради инцидент с частен самолет, съобщи летищната управа, цитирана от ДПА.Самолетът е излязъл при кацане от пистата и е спрял на 15 метра от нея в тревата.Летателната машина с руска регистрация не е сериозно повредена и тримата души на борда - членове на екипажа - са невредими.Не е ясно дали произшествието е станало заради бурята Херварт, която отне вчера живота на няколко души в Германия и други европейски държави. По случая се води разследване.Не е известно колко време ще остане затворено летището, отбеляза ДПА.В същото време БТА съобщи, че международен полет на авиокомпания \"Юнайтед еърлайнс\" е бил отклонен от маршрута си заради съобщения за пушек в пътническия салон и кацна благополучно в Бостън, предаде Асошиейтед прес.Транспортните власти на щата Масачузетс съобщиха, че няма пострадали на самолета, пътувал от Мюнхен за летище \"Дълес\" във Вашингтон, който кацна без инциденти на бостънското летище \"Логан\".Пушекът, за който се съобщава, изглежда, е дошъл от помещението в самолета, където се приготвя храната.", "date": "2017.10.30", "title": "Самолет излезе от пистата в Бремен, друг отклонен от маршрута си заради пушек в салона"}
{"url": "https://offnews.bg/sviat/belgia-otkazva-ubezhishte-na-puchdemon-668294.html", "text": "Белгийският премиер Шарл Мишел отхвърли предположението на държавния секретар по убежището и миграцията Тео Франкен Брюксел да даде политическо убежище на лидера на каталунските сепаратисти Карлес Пучдемон. Подобна възможност „абсолютно не влиза в дневния ред на страната“, каза Мишел пред телевизия RTBF и призова Франкен „да не налива масло в огъня“.\"Такива приказки не изразяват позицията на правителството и само влошават положението в региона. Трябва да успокоим хората, а не да ги дразним още повече“, коментира и вицепремиерът Александър де Кру,  цитиран от \"Сега\".Според Франкен въпросът за политическо убежище на Пучдемон „не е невероятен, ако се погледне на ситуацията. Там (в Испания) вече говорят за затвор. Пита се може ли съдът над него да бъде справедлив?“ Секретарят по убежището добави, че \"каталунците, които се чувстват обект на политическа заплаха\", в това число Пучдемон, могат да подадат молба за убежище в Белгия. Той заяви пред фламандската телевизия VRT, че \"Белгия може да бъде възможност за Пучдемон да се измъкне\", но допълни, че засега такава молба не е получавана.От днес влиза в сила прякото управление на Мадрид в Каталуния, след като автономията на отцепническата област бе отнета съгласно чл. 155 на конституцията на страната. Автономният парламент бе разпуснат и бяха насрочени избори на 21 декември. Уволнено бе цялото каталунско правителство начело с Карлес Пучдемон. Той обяви „мирна демократична съпротива“, отказа да предаде властта и подчерта, че „в демократичното общество само парламентите назначават или отстраняват президентите“.Мадридските власти могат да обвинят още днес Пучдемон в незаконно присвояване на пълномощия и да го осъдят на затвор от една до три години. Ако съдът го признае за виновен в метеж, наказанието може да бъде 30 години затвор. Прокурата в Мадрид вече е подготвила обвинения не само срещу него, но и срещу членовете на ръководното бюро на парламента.", "date": "2017.10.30", "title": "Белгия отказва убежище на Пучдемон"}
{"url": "https://offnews.bg/112/masovi-proverki-na-kat-zapochva-aktcia-zima-2017-668309.html", "text": "Засилени проверки на велосипеди и моторни превозни средства ще се провеждат през ноември като част от тазгодишната акция \"Зима 2017\" за пътна безопасност при зимни условия.Това стана ясно след проведена пресконференция на Съюза на българските автомобилисти (СБА), на която присъстваха началникът на отдел „Пътна полиция“ при Главна дирекция „Национална полиция“ комисар Бойко Рановски, председателят на СБА инж. Емил Панчев, секретарят на Държавно-обществената комисия по проблемите на безопасността на движението по пътищата Алекси Кесяков и представители на Български червен кръст (БЧК).Очаква се проверките от 1 до 10 ноември да обхванат велосипеди и превозни средства, задвижвани от животинска тяга. През втората половина на месеца ще бъдат проверявани предимно моторни превозни средства, като се следи за тяхната техническа изправност. От Главна дирекция „Национална полиция“ припомнят че водачите на МПС, са задължени от 15 ноември до 1 март да използват зимни гуми или гуми с поне 4 мм. дълбочина на протектора. СБА още обявиха, че техните сервизи ще предлагат безплатна проверка на техническото състояние на автомобила.От БЧК съобщиха на пресконференцията, че ще работят активно за превенцията на травматизма след пътнотранспортно произшествие. Организацията ще проведе и открити уроци с ученици от 1 до 3 клас за безопасно пресичане и оказване на спешна медицинска помощ.От началото на годината в страната са станали 5690 тежки катастрофи с 534 загинали и 7161 ранени хора. В сравнение със същия период на миналата година жертвите са с 54 по-малко. „Имаме намаление по всички показатели спрямо 2016 г. Пътна полиция осъществява засилен и ефективен контрол, за да може най-агресивните да бъдат санкционирани. За първите девет месеца т.г. има съставени 765 670 фишове, електронни фишове и актове, което е със 136 000 повече от миналата година“, каза още Рановски.Той обясни, че и тази година самата акция „Зима“ ще протече на три етапа.Първият етап е от 1 до 10 ноември и в този период ще има засилени проверки за велосипедисти и каруци. 6 ноември е обявен за Ден без загинали колоездачи на пътя. От 11 до 20 ноември кампанията е насочена към пешеходците, като пътните полицаи ще проверяват не само дали те спазват правилата за движение, а също така дали водачите са толерантни и се съобразяват с предимството им на обозначените места. Периодът съвпада и с обявения от ОНН Ден без жертви на пътя. В третия етап от акцията – от 21 до 30 ноември, катаджиите ще проверяват дали автомобилите са готови за зимата.Униформените ще следят до колко автомобилите са подготвени за управление при зимни условия. Ще се проверяват изправността на фаровете, чистачките, устройствата за почистване на стъкла и дебелината на грайфера на гумите. При нарушения ще бъдат налагани санкции.Шефът на Пътна полиция комисар Бойко Рановски напомни, че през зимния сезон вече е задължително да се кара с гуми, чийто рисунък на грайфера е равен или по-голям от 4 мм.От 1 до 11 ноември всички шофьори ще могат напълно безплатно да проверят техническото състояние, светлините и гумите на своите автомобили преди началото на зимния сезон в пунктовете на СБА в страната, както и в сервизите на Мото-Пфое. Освен профилактични прегледи, водачите ще могат да получат консултации за чистачки, зимни течности и др. Те се плащат само, ако се налага подмяна на части. ", "date": "2017.10.30", "title": "Масови проверки на КАТ, започва акция 'Зима 2017'"}
{"url": "https://offnews.bg/ikonomika/tcvetan-vasilev-sas-spisak-kakvo-i-kolko-triabva-da-varne-peevski-ot-k-668316.html", "text": "Избягалият от България бивш собственик на КТБ Цветан Василев внесе \"редакционни поправки\" по На личния си блог банкерът публикува позиция наречена В нея Василев заявява, че \"поредното законотворчество на Пеевски, който има толкова общо с правото, колкото аз с акордеона\".Той предлага \"всички активи, придобити (откраднати) чрез т.нар. вътрешни цесии между фирми, обслужвани от Финансово консултиране и Бисер Лазов, да се заплащат от владеещите ги компании или да се връщат в масата на несъстоятелността и да се предлагат на публична продан по предварително изготвените оценки\".Бившият партньор на Пеевски отива и по-далеч и предлага на депутата-бизнесмен да даде личен пример като плати реалната цена на Техномаркет; цената на София Прес; изплатената от ДКК на ДИПИ цена по дълг на Хедж; 12,5 мил евро, дължими на компанията EFV по сметка на КТБ във връзка с финансирането на Ливеро при схемата за приватизация на Булгартабак; 14,5 милиона евро на СД Дивелопмънт, откраднати чрез престъпно решение на СГС от 2014 г. по дела, свързани с Техноекспортстрой; 1 милион лева, дължими от ФК Левски на Билдинг Рисорт чрез фирмата на вероятния автор на законовото недоносче – адв. Ал. Ангелов; 8 милиона лева остатъчен дълг на Промишлено строителство холдинг, Техноекспортстрой и Сиболе Сървисиз към КТБ; разликата до 80 милиона лева дълг на печатницата му към Партнер лизинг; както и неизплатените задължения на медийната му империя. Ето и цялата позиция на Цветан ВасилевЧестно казано, не ме учудва нито арогантността, нито гьонсуратлъка на Пеевски и Сие. Те са доказана през годините марка, която очевидно се продава добре на българското политическо бунище. Въпросът, който си задавам по-скоро, е докога този цирк ще продължава да заема нашето ежедневие. На всичкото отгоре и всички си го плащат – безропотно.Но да се върнем на поредното законотворчество на Пеевски, който има толкова общо с правото, колкото аз с акордеона. Всъщност, аз не съм сигурен и в това, но от мене да мине.В по принцип пълния с антиконституционни текстове проект на „вълшебната тройка“ ясно личат крайните цели на автора. Но понеже съм доверчив човек (от това си патя), реших да се задълбоча и да предложа някои редакционни промени, които сполучливо биха допълнили изначално „държавнически“ мотивирания проектозакон. С тези промени ще се постигнат няколко цели едновременно:Пеевски ще се впише за втори път като законотворец. Освен това, ще даде възможност и на колегата му от партията да стори същото.Ще се намали с малко противоконституционността и колизията на тяхната „творба“. Не че е проблем това, след като самият Главен прокурор още в далечната 2014 г. сакрално изрече, че в случая КТБ може да се върви и извън закона. И го спазва до ден днешен! А и не само той.Освен тези „фундаментални“ цели, ще се подобри рязко събираемостта на кредитите. Ако все пак съществува и такава цел. Освен прагматичните такива, които се свързват само с възможните кражби.Всъщност, моето предложение към „вълшебната тройка“ (защото няма по-мотивирани и убедителни вносители на проектозакон за КТБ от тях) е да се включат следните текстове (може в Преамбюл) към проектозакончето:1. Назначават се три оценителски компании за оценка на активите на КТБ и тези, които са придобити чрез финансиране от банката към 20.06.2014 г. Компаниите са посочени от:а) ФГВГ;б) необезпечените кредитори;в) основния акционер на банката;2. В срок от шест месеца се изготвят оценки на всеки от активите, като за меродавна се приема средната аритметична от трите оценки.3. Активите, които са вече придобити от трети лица в резултат на цесии или други операции, вкл. и чрез частни съдебни изпълнители (ЧСИ), се предлагат за окончателно откупуване на лицата по актуализираната оценка по т. 2, намалена с евентуално платените (или поети) ангажименти по цесии и плащания по ЧСИ, доказани със съответните платежни документи. В случай на отказ, се прилага Законът за конфискацията им в полза на масата на несъстоятелността на банката.4. Активите, които все още са под контрола на КТБ, се изнасят на публичен търг за продажба при условията на т. 2 и т. 3.5. С всички постъпления се погасяват задължения на фирмите собственици (или бивши такива) на активите, както и на техни кредитори към банката.6. Разликата между постигнатата цена на търговете и оценката към 20.06.2014 г., както и стойността на активите, които са попаднали в трети ръце и не могат да бъдат възстановени (Виваком, НУРТС, например), се покриват от държавата в масата на несъстоятелността по сметките на техните бивши собственици. По същия начин се покрива в масата на несъстоятелността и издръжката на КТБ. С всички постъпления се погасяват задълженията такива, каквито са към 20.06.2014 г.7. Преходни и специални разпоредби:Всички активи, придобити (откраднати) чрез т.нар. вътрешни цесии между фирми, обслужвани от Финансово консултиране и Бисер Лазов, се заплащат от владеещите ги компании или се връщат в масата на несъстоятелността и се предлагат на публична продан по предварително изготвените оценки.Вярвам, че г-н Пеевски като държавнически мислещ човек ще даде първи пример за това и ще съдейства за възстановяването в масата на несъстоятелността, а именно като плати:а) реалната цена на Техномаркет;б) цената на София Прес;в) изплатената от ДКК на ДИПИ цена по дълг на Хедж;г) 12,5 мил евро, дължими на компанията EFV по сметка на КТБ във връзка с финансирането на Ливеро при схемата за приватизация на Булгартабак;д) 14,5 милиона евро на СД Дивелопмънт, откраднати чрез престъпно решение на СГС от 2014 г. по дела, свързани с Техноекспортстрой;е) 1 милион лева, дължими от ФК Левски на Билдинг Рисорт чрез фирмата на вероятния автор на законовото недоносче – адв. Ал. Ангелов;ж) 8 милиона лева остатъчен дълг на Промишлено строителство холдинг, Техноекспортстрой и Сиболе Сървисиз към КТБ;з) разликата до 80 милиона лева дълг на печатницата му към Партнер лизинг;и) така и неизплатените задължения на медийната му империя. Ако му трябва опресняване, г-н Пеевски може да прибегне към следствието и прокуратурата. Те ги притежават!Изглежда се размечтах! Но картинката на „Пирамидата КТБ“ би била много интересна и особено нелицеприятна за глашатаите на тази теза. Точно страхът от тази истина обедини всички, участвали пряко и косвено в погрома над банката. И заради това допуснаха и бруталните действия на ордата на Цацаров през май-юни 2014 г., както и лекомислено взетото решение за фалит на КТБ през ноември на същата година. Заради това, съзаклятниците продължават да адмирират арогантната наглост на един самозабравил се човек!", "date": "2017.10.30", "title": "Цветан Василев със списък какво и колко трябва да върне Пеевски от КТБ"}
