{"url": "https://offnews.bg/112/blasnaha-dete-na-peshehodna-pateka-v-studentski-grad-681194.html", "text": "6-годишно дете е било блъснато на пешеходна пътека в Студентски град. Инцидентът е станал близо до бл. 54, съобщи БГНЕС. Детето е откарано в \"Пирогов\".То е контактно, в момента му правят преглед.", "date": "2018.05.22", "title": "Блъснаха дете на пешеходна пътека в Студентски град"}
{"url": "https://offnews.bg/medii/mondiala-izmestva-stani-bogat-vizhte-tcialata-programa-na-parvenstv-681178.html", "text": "Официалният партньор на FIFA за излъчване на предстоящия Мондиал - БНТ - ще покаже всички срещи от първенството. То започва на 14 юни и за пръв ще се състои в страна от Източна Европа, а срещите ще се играят на два континента.Първенството налага промени в програмата на националната телевизия. Една от тях е, че пада вечерното шоу \"Стани богат\", което се излъчва в делничните дни от 19 ч. Предаването ще се завърне отново в ефира наесен. Последното му издание за този сезон ще е на 13 юни, сряда.От 14 юни в следобедната програма на обществената телевизия стартира специалното коментарно предаване „Трето полувреме“ с коментари и преки включвания от градовете домакини.Специална рубрика ще има легендата Стоичков. Тя ще се казва \"Световното на Христо Стоичков\". „Щастлив съм, че приех тази покана и за мен ще бъде голяма чест и отговорност да предавам някои от мачовете на националните отбори за това Световно първенство по БНТ“ , коментира Камата.Футболът ще завладее и сутрешния блок, и новините. Сутрин зрителите ще си припомнят акцентите от рпедния ден, а в следобедната новинарска емисия ще има 30-минутен блок \"Световното накратко\" с обзор от деня и подробности за предстоящите срещи.Срещите от програмата на Световното първенство по футбол 2018 ще коментират пряко от Русия спортните журналисти на БНТ Ивайло Ангелов, Стефан Георгиев, Георги Славчев и Петър Иванов.Специални гости в програмата на БНТ ще бъдат утвърдени футболни специалисти, а водещи на извънредните спортни предавания са Камен Алипиев, Ивайло Ангелов, Радостин Любомиров и Илия Илиев.Официален старт на извънредната спортна програма ще бъде даде на 14 юни, в 16 ч, с предаването „Трето полувреме“. От 18 ч същия ден е откриването на първенството с футболната среща между Русия и Саудитска Арабия. В 20 ч отново зрителите ще могат да гледат коментарното студио „Трето полувреме“.14,00 „Трето полувреме“ коментарно студио  14,30 „Трето полувреме“ коментарно студио  15,00 Футболна срещаЕгипет - Уругвай  17,00 „Трето полувреме“ коментарно студио  18,00 Футболна среща Мароко - Иран  20,00 „Трето полувреме“ коментарно студио  20,30 „Трето полувреме“ коментарно студио  21,00 Футболна срещаПортугалия - Испания  23,00 „Трето полувреме“ коментарно студио 12,30 „Трето полувреме“ коментарно студио  13,00 Футболна срещаФранция - Австралия  15,00 „Трето полувреме“ коментарно студио  16,00 Футболна срещаАржентина - Исландия  18,00 „Трето полувреме“ коментарно студио  18,30 „Трето полувреме“ коментарно студио  19,00 Футболна срещаПеру - Дания  21,00 „Трето полувреме“ коментарно студио  21,30 „Трето полувреме“ коментарно студио  22,00 Футболна срещаХървания - Нигерия  00,00 „Трето полувреме“ коментарно студиоСхема на излъчване на студийната програма и футболнте мачове в периода 17 – 24 юни14,00 „Трето полувреме“ коментарно студио  14,30 „Трето полувреме“ коментарно студио  15,00 Футболна среща  17,00 „Трето полувреме“ коментарно студио  18,00 Футболна среща  20,00 „Трето полувреме“ коментарно студио  20,30 „Трето полувреме“ коментарно студио  21,00 Футболна среща  23,00 „Трето полувреме“ коментарно студио 16,00 „Трето полувреме“ коментарно студио  17,00 Футболна срещаУругвай - Русия  17,00 Футболна срещаСаудитска Арабия - Египет  19,00 „Трето полувреме“ коментарно студио  20,00 „Трето полувреме“ коментарно студио  20,30 „Трето полувреме“ коментарно студио  21,00 Футболна срещаИспания - Мароко  21,00 Футболна срещаПортугалия - Иран  23,00 „Трето полувреме“ коментарно студио 16,00 „Трето полувреме“ коментарно студио  17,00 Футболна срещаДания - Франция  17,00 Футболна срещаАвстралия - Перу  19,00 „Трето полувреме“ коментарно студио  20,00 „Трето полувреме“ коментарно студио  20,30 „Трето полувреме“ коментарно студио  21,00 Футболна срещаНигерия - Аржентина  21,00 Футболна среща Исландия - Хърватия  23,00 „Трето полувреме“ коментарно студио 27 юни 16,00 „Трето полувреме“ коментарно студио  17,00 Футболна срещаРепублика Корея - Германия  17,00 Футболна срещаМексико - Швеция  19,00 „Трето полувреме“ коментарно студио  20,00 „Трето полувреме“ коментарно студио  20,30 „Трето полувреме“ коментарно студио  21,00 Футболна срещаСърбия - Бразилия  21,00 Футболна сещаКоста Рика - Швейцария  23,00 „Трето полувреме“ коментарно студио 28 юни 16,00 „Трето полувреме“ коментарно студио  17,00 Футболна срещаЯпония - Полша  17,00 Футболна среща Колумбия - Сенегал  19,00 „Трето полувреме“ коментарно студио  20,00 „Трето полувреме“ коментарно студио  20,03 „Трето полувреме“ коментарно студио  21,00 Футболна срещаАнглия - Белгия  21,00 Футболна срещаТунис - Панама  23,00 „Трето полувреме“ коментарно студиоСхема на излъчване на студийната програма и футболнте мачове в периода 30 юни – 3 юли16,00 „Трето полувреме“ коментарно студио  17,00 осминафинал  19,00 „Трето полувреме“ коментарно студио  20,00 „Трето полувреме“ коментарно студио  20,30 „Трето полувреме“ коментарно студио  21,00 осминафинал  23,00 „Трето полувреме“ коментарно студиоСхема на излъчване на студийната програма и футболнте мачове в дните 6 юли и 7 юли16,00 „Трето полувреме“ коментарно студио  17,00 четвъртфинал  19,00 „Трето полувреме“ коментарно студио  20,00 „Трето полувреме“ коментарно студио  20,30 „Трето полувреме“ коментарно студио  21,00 четвъртфинал  23,00 „Трето полувреме“ коментарно студиоСхема на излъчване на студийната програма и футболнте мачове в дните 10 юли и 11 юли20,00 „Трето полувреме“ коментарно студио  20,30 „Трето полувреме“ коментарно студио  21,00 полуфинал  23,00 „Трето полувреме“ коментарно студио 16,00 „Трето полувреме“ коментарно студио  17,00 мач за третото място  19,00 „Трето полувреме“ коментарно студио17,00 „Трето полувреме“ коментарно студио  18,00 Световно първенство по футбол 2018финал  20,00 „Трето полувреме“ коментарно студио При промени в програмата на първенството БНТ си запазва правото за промени в предварително обявената програма.", "date": "2018.05.22", "title": "Мондиала измества 'Стани богат'. Вижте цялата програма на първенството по БНТ"}
{"url": "https://offnews.bg/koloezdene/denis-specheli-chasovnika-a-jejts-zapazi-rozovata-flanelka-681197.html", "text": "Състезателят на ВМС Роуън Денис от Австралия спечели единственото бягане по часовник от тазгодишното издание на Обиколката на Италия, а временният лидер Саймън Йейтс запази розовото трико на водач в класирането.Етапът от 34,2 км между Тренто и Роверето се проведе след почивния ден в Джирото и се очакваше в него Крис Фрум и Том Дюмолен да направят всичко възможно да съкратят аванса на Йейтс.Очаквано най-добър резултат даде лидерът на ВМС Денис, който с днешния резултат се изкачи от 11-о на 6-о място във временното класиране. Втори резултат даде Тони Мартин от Катюша-Алпесин, а миналогодишният победител Дюмулен оформи тройката.Йейтс показа феноменален за катерач резултат, като изостана само на 1,37 минути от победителя Денис. Така той удържа розовата фланелка, като има преднина от 58 секунди пред Дюмулен преди последната серия планински етапи.Трети върви италианецът Доменико Поцовиво от ТВМ. Утре предстои транзитен етап между Рива дел Гарда и Изео, който ще даде възможност на състезателите да си починат след днешния часовник.", "date": "2018.05.22", "title": "Денис спечели часовника, а Йейтс запази розовата фланелка"}
{"url": "https://offnews.bg/obshtestvo/samo-3-dni-ostavat-do-kraia-na-igrata-ni-v-koiato-podariavame-komplek-681183.html", "text": "Спечелете комплект летни гуми в играта на OFFNews и финландските премиум производители на автомобилни гуми Nokian Tyres.Ще зададем 10 въпроса - по един за всеки ден. Няколко рунда от играта вече минаха, но можете да отговаряте и на старите въпроси, които вече са публикувани.Победителят ще бъде определен чрез жребий, в който ще участват всички верни отговори. Ако един човек е отговорил вярно и на 10-те въпроса, името му ще бъде включено в томболата 10 пъти. Ако е отговорил вярно само на 1, пак ще участва, но шансът му да спечели ще е 10 пъти по-малък.До всеки въпрос има жокер, който ще Ви помогне за верния отговор. Ще Ви помогне и За да участвате в играта трябва да сте регистрирани Моля, ползвайте верен e-mail, защото на него ще се свържем с победителя.", "date": "2018.05.22", "title": "Само 3 дни остават до края на играта ни, в която подаряваме комплект летни гуми"}
{"url": "https://offnews.bg/112/kola-udari-dva-avtobusa-s-detca-kraj-selo-anton-obnovena-681184.html", "text": "Кола удари два автобуса, превозващи деца. Инцидентът е станал в района на село Антон, съобщи МВР.Сигналът за инцидента е подаден около 15.40 часа. По първоначална информация е пострадал само водачът на автомобила.Той е откаран в Университетска болница \"Св. Анна\" в много тежко състояние и с опасност за живота. Той е настанен в реанимацията на болницата с черепно-мозъчна травма и гръдно-коремна травма. Няма информация при инцидента да са пострадали деца. Движението се пренасочва двупосочно през село Антон.Причините за инцидента се установяват. ", "date": "2018.05.22", "title": "Кола удари два автобуса с деца край село Антон (обновена)"}
{"url": "https://offnews.bg/izvan-terena/uil-smit-shte-izpalni-himna-na-mondial-2018-681185.html", "text": "Популярният американски актьор и музикант Уил Смит ще изпълни химна на световното първенство по футбол, което стартира след по-малко от месец в Русия.49-годишният Смит се похвали с това в Инстаграм, като качи снимка с друг от музикантите, с които си партнира в проекта - сънародникът му Ники Джем. В парчето ще участва и популярната в Европа албанска изпълнителка Ера Истрефи.На кадъра Смит и Джем държат официалната топка на Мондиал 2018, като е добавен и текст \"Животът е един, да го изживеем пълноценно\".Текстът по-всяка вероятност намеква за съдържанието на песента, която предстои да бъде анонсирана и официално.", "date": "2018.05.22", "title": "Уил Смит ще изпълни химна на Мондиал 2018"}
{"url": "https://offnews.bg/sviat/riadak-virus-prenasian-ot-prilepi-ubi-10-i-postavi-pod-karantina-95-681165.html", "text": "Взрив на рядката болест Нипа причини смъртта на 10 души в Южна Индия. 95 са под карантина, предаде AFP.Болестта се причинява от хенипавирус, който се разпространява посредством плодоядните прилепи.Властите в щата Керала обявиха, че предприемат нови мерки за ограничаването му. Болните се изолират в медицински центрове. Хората се съветват да не консумират плодове, паднали на земята.Три от жертвите са членове на едно семейство. В дома им били намерени и мъртви прилепи. Медицинската сестра, която се е грижила за един от починалите, също е мъртва. Тя оставя две дъщери. Преди да почине, пише бележка до съпруга си с молба да се грижи за момичетата.„Не мисля, че ще те видя отново. Съжалявам. Моля те, грижи се за децата ни“, пише жената.\"Изпратихме 18 проби за тестове. От тях 12 са позитивни. 10 хората с от позитивните проби починаха, а оставащите двама са подложени на лечение\", съобщиха здравните власти в Керала.95 души са били в контакт със заразените и починали пациенти. Те са изолирани в домовете си.Властите в съседните щати Гоа и Тамил Наду наблюдават разпространението на заразата.Нипа уби повече от 260 души в Малайзия, Бангладеш и Индия от 1998 г. досега. Смъртността е близо 70%, според Световната здравна организация. Болестта засегна и Сингапур, където уби повече от 100 души. В този случай преносителите бяха прасета, но се смята, че те са се заразили от прилепи. Болестта бе диагностицирана и в Индия през 2001 г. и отново преди шест години. Двата взрива отнеха 50 човешки живота.Няма ваксина срещу вируса, който предизвиква грипоподобни симптоми, но води до енцефалит и кома.СЗО определя Нипа като едно осемте заболявания, които могат да причинят глобална епидемия. Такива са също Ебола и Зика.", "date": "2018.05.22", "title": "Рядък вирус, пренасян от прилепи, уби 10 и постави под карантина 95 души в Индия"}
{"url": "https://offnews.bg/obshtestvo/mvr-pusna-video-s-preporaki-kam-abiturientite-681186.html", "text": "Министерството на вътрешните работи разпространи видеоклип с 8 препоръки към абитуриентите. Едноминутното видео съдържа редица съвети, сред които \"Намери си шофьор за бала и след него\", \"Празнувай, но се контролирай\", \"Не прекалявай с алкохола\".Вижте всички съвети във видеото: ", "date": "2018.05.22", "title": "МВР пусна видео с препоръки към абитуриентите"}
{"url": "https://offnews.bg/protesti/protesti-za-i-protiv-aetc-belene-pred-ministerskia-savet-galeri-681187.html", "text": "Протести \"за\" и против строежа на АЕЦ \"Белене\" се провеждат едновременно на площада пред Министерския съвет. Привърженици на АБВ искат проектът за строеж на атомната централа да бъде подновен, а привърженици на обединението \"Демократична България\" настояват проектът да не се подновява.От АБВ са категорични, че България има нужда от АЕЦ \"Белене\", който да продължи да работи, след като се затвори АЕЦ \"Козлодуй\".Експрезидентът Георги Първанов настоя за подновяване на проекта за строежа на централата, но и за държавно участие в строежа - това е гаранция за сигурността и за политиката на държавата. Той подчерта, че няма губеща централа и затова не може и да става дума за строеж на АЕЦ \"Белене\" без участие на държавата. По думите му строежът ще струва не повече от 10 млрд. евро и това ще е една от най-евтините централи. Въпреки закъснението, това е един много рентабилен проект, заяви Първанов. Строежа на АЕЦ \"Белене\" коментира и лидерът на младежкото АБВ Любомира Ганчева.\"Като млад човек и представител на поколението, което плаща високата цена на Прехода, трябва да поискаме от нашите политици да отстояват национални каузи, а не интереса на няколко велики сили. Аз съм икономист и обичам да вярвам на цифри и статистика. Не знам да има ядрена централа на загуба. Не трябва да забравяме, че двата проекта ще осигурят 40 000 работни места. Омръзна ни младите хора да търсят достойно заплащане навън\", каза тя.Срещу строежа на АЕЦ \"Белене\" пък се обявиха от \"Демократична България\", СДС и \"Движение България на гражданите\". Те обявиха, че строежът на централата няма финансова обосновка и досега е довел до източване на милиарди. Те издигнаха плакат с надпис \"АЕЦ \"Белене\" - гьол за 3 млрд. лева\" с допълнението \"Ненаядохте се!\" и \"АЕЦ \"Белене\" - руска рулетка\" . \"Тук сме, за да покажем че в България наистина има граждани, които искат Европа. АЕЦ \"Белене\" е проект от лъжи и Бойко Борисов показа нагледно до каква степен е готов да лъже българските избиратели. Тук сме, за да поискаме оставката на Борисов\", заяви един от лидерите на \"Демократична България\" Христо Иванов. \"Бойко Борисов и неговото правителство взеха решение за възстановяване на този, както той го наричаше, корупционен гьол. Защо Борисов изпълнява предизборните обещания на БСП и Корнелия Нинова? БСП и ГЕРБ имат общ корен, тях ги командват от едно място\", каза ген. Атанас Атанасов.Борислав Сандов от \"Зелените\" призова премиера Борисов да каже защо си смени позицията от 2014 г. за изграждането на АЕЦ Белене.\"Ние трябва да се противопоставим на тази поредна схема. Знаем колко е вредна за икономиката и опасна за околната среда и хората в България. АЕЦ Белене е начин да бъде притисната България, за да бъде държава в орбитата на Кремъл\", заяви още той. От \"Демократична България\" обявиха, че отново ще се проведе протест против строежа на ядрената централа \"Белене\", този път пред Народното събрание.  ", "date": "2018.05.22", "title": "Протести 'за' и 'против' АЕЦ 'Белене' пред Министерския съвет (галерия)"}
{"url": "https://offnews.bg/112/kola-blasna-dvama-peshehodtci-do-ndk-681188.html", "text": "Автомобил блъсна двама пешеходци до НДК. Инцидентът е станал близо до пилоните на НДК, съобщи МВР, цитирано от \"Фокус\". Сигналът за инцидента е подаден около 19 часа. Пострадалите са 35-годишна жена и 21-годишен младеж. Те са леко пострадали. Жената има контузия в тилната част, а момчето - охлузване на крака. И двамата са освободени за домашнолечение.", "date": "2018.05.22", "title": "Кола блъсна двама пешеходци до НДК"}
{"url": "https://offnews.bg/sviat/sreshtata-mezhdu-tramp-i-kim-chen-un-mozhe-da-se-otlozhi-681191.html", "text": "Много е вероятно срещата на американския президент Доналд Тръмп и севернокорейския лидер Ким Чен-ун да бъде отложена. Това стана ясно от думите на Тръмп при гостуването на южнокорейския президент Мун Дже-ин в Белия дом. По план срещата трябва да се състои на 12 юни в Сингапур. \"Ако не се случи сега, може да се случи по-късно. Може и да не се получи за 12 юни\", каза Тръмп, цитиран от \"Франс прес\" и Би Би Си.Миналата седмица Пхенян обяви, че може и да се откаже от срещата, която бе смятана за сериозен дипломатически успех, ако САЩ настоят да прекрати изцяло и едностранно работата си по ядрени оръжия.", "date": "2018.05.22", "title": "Срещата между Тръмп и Ким Чен-ун може да се отложи"}
{"url": "https://offnews.bg/sviat/zukarbarg-se-izvini-za-skandala-s-kejmbridzh-analitika-fejsbuk-gotvi-681193.html", "text": "Изпълнителният директор на Фейсбук Марк Зукърбърг отговаря на въпроси на представители на Европейския парламент в Брюксел след скандала с \"Кеймбридж аналитика\" и злоупотребата с лични данни на потребителите на социалната мрежа.Зукърбърг се извини за случилото се и допълни, че в последните години компанията не е направила достатъчно за предотвратяването на злоупотреби. Поемаме нашата част от отговорността - беше грешка, съжалявам. Готови сме да направим значителни инвестиции - увеличаваме до края на годината двойно служителите по сигурността. Това винаги ще бъде по-важно за нас от максималната печалба, заяви той.По думите му сигурността е въпрос, който никога не може да бъде изцяло решен, защото заплахите постоянно се променят.Един от повтарящите се въпроси на евродепутатите беше дали случаят с \"Кеймбридж аналитика\" е единичен, или е само върхът на айсберга. На това Зукърбърг отговори, че до момента са проверени хиляди приложения, свързани с Фейсбук, като над 200 от тях са били забранени, и проверките продължават. По повод участието на Фейсбук в намеса на избори Зукърбърг обясни, че през 2016 г. компанията не е успяла да оцени руската намеса на изборите в САЩСледихме за фишинг и вируси, не бяхме достатъчно готови за съгласувани подвеждаща дезинформация, коментира той и допълни, че вече по време на президентските избори във Франция са открити и изтрити 30 000 фалшиви акаунта. Директорът на Фейсбук отговори и на въпроси за фалшивите новини. Той обясни, че Фейсбук разглежда три източника на фалшиви новини. В първия случай става въпрос за спам, зад който стоят финансови облаги, като справянето с този вид е подобно като с това със спама в имейлите. Премахната е и възможността фалшивите новини да получават реклама и така се обезсмисля финансовият елемент. Във втория случай става въпрос за съдържание, разпространявано от фалшиви акаунти, като тук усилията се насочват към повече начини за улавяне на тези фалшиви акаунти - докато се създават и по-късно - за тези, които са преминали първата цедка. В третия случай става въпрос за добронамерени хора, които просто споделят някаква информация, която е фалшива. Не искаме ние да казваме кое е истина, затова работим с хора, които проверяват фактите. Когато всички установят фалшива новина, съобщаваме това на потребителите, посочи Зукърбърг.На въпрос за новите правила за личните данни - GDPR, той обясни, че вече много европейци са прегледали възможностите за настройки на профилите си във Фейсбук, а след 25 май потребителите ще бъдат подканени отново да се запознаят с новите правила, преди да продължат да използват платформите. Зукърбърг получи критики в тази посока от Найджъл Фараж от Европа на свободата и пряката демокрация. Фарадж отправи критики, че от началото на годината видимостта на мненията му е спаднала и попита кой решава кое е приемливо за публикуване.\"Никога не сме избирали какво да се вижда повече на основата на изразените политически възгледи\", подчерта Зукърбърг и обясни, че това се дължи на новата политика на Фейсбук да показва на потребителите си с предимство съдържание, публикувано от техни приятели, а не новини, политическо съдържание и други. Той обяви, че потребителите скоро ще имат възможността да изтриват цялата си история в платформата, подобно на историята на сърфирането в интернет. Други промени, които се предвиждат, е използването на повече инструменти при откриването на публикации с нецензурно съдържание, насилие, тероризъм и други, като вече няма да се разчита основно на това такава информация да бъде докладвана от потребители. По думите му ще се инвестира в нови инструменти и ще бъдат наети повече хора, които да следят за такова съдържание. Зукърбърг коментира и критиките за монопола на Фейсбук, като обяви, че потребителите средно използват по 8 различни начина за комуникация помежду си и в сферата има голяма конкуренция, затова и Фейсбук непрекъснато се променя. След първите думи на Зукърбърг всички евродепутати зададоха въпросите си и едва след това той отговори, като отбра основните и не отговори на много по-конкретни въпроси. В същото време в отговорите му имаше малко конкретика. Така целият му отговор беше посрещнат с неодобрение и част от евродепутатите настояха да подадат писмено въпросите си, за да получат писмени отговори в следващите дни. ", "date": "2018.05.22", "title": "Зукърбърг се извини за скандала с Кеймбридж аналитика, Фейсбук готви промени"}
{"url": "https://offnews.bg/temida/sadat-ostavi-v-aresta-gabriela-medarova-681190.html", "text": "Окръжният съд в Пловдив остави в ареста Габриела Медарова, която е обвинена за причиняване на лека телесна повреда по хулигански подбуди на нейна връстница.Съдът отмени решението на районния съд, с което на 18 май Медарова беше пусната от ареста с мярка \"подписка\", след като помете 10 паркирани коли и избяга. След като съдът я освободи от ареста, стана ясно, че тя е участвала в друг инцидент, при който е ударила студентка в нощен бар в Пловдив.Съдът реши, че няма опасност Габриела Медарова да се укрие, но е налице реална опасност, в случай на по-лека мярка, тя да извърши друго престъпление.В подкрепа на този извод е и поведението на обвиняемата. В присъствието на полицейски служители тя е отправила спрямо една от свидетелките по делото заплаха, че ще й се случи същото, но е била възпряна да изпълни заканата си от друг свидетел.Определението на Окръжния съд е окончателно.", "date": "2018.05.22", "title": "Съдът остави в ареста Габриела Медарова"}
{"url": "https://offnews.bg/sviat/desetki-zhertvi-na-goreshtata-valna-v-pakistan-681166.html", "text": "Десетки са жертвите на горещата вълна в Пакистан през последните дни. По данни на частната компания Едхи, осъществяваща услуги в областта на спешната помощ, моргата е приела 180 тела през последните четири дни, което е двойно повече от обичайното количество, съобщи AFP. Сред тях са и телата на хора, починали след загуба на съзнание по улиците на града и преди да бъдат отведени в болница. Правителството не е потвърдило броя на жертвите. В много от случаите е и трудно да се потвърди, че именно жегата е причина за смъртта. Горещата вълна съвпада и с началото на Рамадан - милиони пакистанци се въздържат от храна от изгрев до залез слънце, което е възможно да утежни ситуацията.Според метеорологичната служба на Пакистан температурите в Карачи днес могат да достигнат 44 градуса по Целзий, съобщи БТА.Климатичните промени през последните години причиниха горещи вълни в Карачи, където горещината през 2015 г. отне живота на 1233 души.", "date": "2018.05.22", "title": "Десетки жертви на горещата вълна в Пакистан"}
{"url": "https://offnews.bg/temida/otkriha-niakolko-hiliadi-leva-i-nezakonno-orazhie-v-kabineta-na-arestu-681189.html", "text": "В кабинета на арестувания директор на КАТ-Благоевград Данаил Стоицов са открити незаконно притежаван пистолет и пари - от порядъка на няколко хиляди лева.Това съобщи зам.-главният прокурор и директор на Национална следствена служба Борислав Сарафов, цитиран от БГНЕС.До момента са извършени 15 разпита на свидетели, извършени са претърсвания на 13 помещения - офиси, служебни помещения на КАТ-Благоевград и домове. Огледани са и претърсени 6 автомобила. Иззети са многобройни веществени доказателства, сред които е и незаконно притежаван боен пистолет, боеприпаси към него, мобилни телефони и компютри, обясни Сарафов.Разследват се престъпление по служба и корупционни престъпления на шефа на КАТ-Благоевград.„Делото е образувано по сигнал на „Вътрешна сигурност” и днешните процесуално-следствени действия бяха извършени съвместно от следователи от НСлС, прокурори от ОК-Благоевград, подпомагани от служители на „Вътрешна сигурност“ към МВР. Не можем да кажем колко човека са задържани. Обвинението ще бъде такова, каквото прецени наблюдаващият прокурор спрямо предмета на престъплението”, допълни Сарафов.Според него има иззети пари, така че може да се повдигне и обвинение за подкуп.„Към момента има няколко човека, задържани по закона за МВР, но това не са лица, които са задържани по досъдебното производство. Т.е. дали ще има някои с процесуална мярка за 72 часа, ще зависи от прокуратурата и ще се реши в края на днешния ден или утре. Процесуално-следствените действия продължават и към момента, екипите са по места, аз също идвам от едно от местата, което претърсваме”, каза Сарафов.", "date": "2018.05.22", "title": "Откриха няколко хиляди лева и незаконно оръжие в кабинета на арестувания шеф на КАТ"}
{"url": "https://offnews.bg/futbol/v-kiev-mahnaha-reklamite-na-gazprom-predi-finala-na-shampionskata-li-681173.html", "text": "Политиката взе връх над спорта и бизнеса преди финала на Шампионската лига в украинската столица Киев. В събота там ще се изправят Реал Мадрид и Ливърпул в битка за най-ценния трофей в европейския клубен футбол.Един от спонсорите на надпреварата е руския енергиен гигант \"Газпром\". От години Украйна и Русия са в конфликт заради тръбите на газопровода, който минава през страната на път към Европа. Напрежението между двете страни заради анекса на Крим и войната в Донбас съвсем не стихва. Банерите с логото на \"Газпром\", разположени в украинската столица, бяха бързо унищожени и подложени на вандалски актове.Затова от общинската администрация в Киев помолиха УЕФА да разреши премахването им, за да не се стига до напрежение. От европейската футболна централа се съгласиха и сега се правят и поставят нови рекламни съоръжения.\"УЕФА се съгласи с мнението ни, че не можем да показваме логото на \"Газпром\" дори в качеството на информационен материал за партньорите на Шампионската лига\", написа отговорникът в градската управа по провеждането на финала на ШЛ Андрей Мирошниченко.В Украйна също така отказаха да допуснат акредитирани руски журналисти, които са посещавали Крим.", "date": "2018.05.22", "title": "В Киев махнаха рекламите на \"Газпром\" преди финала на Шампионската лига"}
{"url": "https://offnews.bg/offtopic/labrador-stana-priemen-roditel-na-9-malki-pateta-video-681170.html", "text": "Мъжки лабрадор от Англия стана приемен родител 9 малки патета, съобщи Би Би Си.10-годишният Фред \"взел под крилото\" си пиленцата, след като се оказало, че майка им е изчезнала. Те били намерени в близост до замъка Маунтфитчет в Станстед, Есекс и били прибрани, тъй като са прекалено малки, за да оцелеят сами.Собственикът на лабрадора разказва, че патетата дори спели в леглото на Фред.Патетата ще останат в замъка, докато пораснат достатъчно, за да се грижат сами за себе си.", "date": "2018.05.22", "title": "Лабрадор стана приемен родител на 9 малки патета (видео)"}
{"url": "https://offnews.bg/politika/parlamentat-udalzhi-sroka-za-izvanrednia-odit-na-razhodite-v-biudzheta-681142.html", "text": "Парламентът реши да удължи с два месеца срока, в който Сметната палата трябва да направи одит на допълнителните разходи към бюджета, разпоредени с постановления на Министерски съвет. Първоначално одитът трябваше да бъде изготвен до 1 юни, но днес депутатите удължиха този срок до 31 юли. След днешното решение окончателният доклад трябва да бъде внесен в Народното събрание до 31 август.Искането е ревизията да бъде за постановленията, направени от 10 май 2017 г. до 31 януари 2018 г .Предложението за това парламентът да възложи извънреден одит на допълнителните разходи в бюджета прието през февруари по предложение на БСП. Тогава социалистите мотивираха искането си за одит с големия обществен интерес как се харчат допълнителните бюджетни пари при осигуряване на публичност и прозрачност. От ГЕРБ пък обявиха, че нямат нищо против подобна проверка. През февруари социалистът Румен Гечев обясни притесненията на БСП така:\"Управляващите трябва да престанат да правят комбинации в бюджета, така че да задържат разходите до края на годината. В края на 2017 г., ноември и декември, те разпределиха стотици милиони левове. Какъв е трикът на управляващите? Цяла година ни проглушават за излишъци в бюджета заради това, че те не харчат 2,5 млрд. лева няколко години вече капиталови разходи. Задържат огромни средства, стотици милиони, с които лишават българските фирми, малки и средни. Тези пари не влизат в икономиката и на тъмно, накрая на годината, изведнъж си ги разпределят, след като цяла година за отчитали псевдобюджетни излишъци'.", "date": "2018.05.22", "title": "Парламентът удължи срока за извънредния одит на разходите в бюджета"}
{"url": "https://offnews.bg/zvezdi/naomi-kembal-stana-na-48-godini-681135.html", "text": "Наоми Кембъл отпразнува 48-ия си рожден ден. Модната икона заяви, че числата не я притесняват и не се страхува от остаряването.Едва 7-годишна, Наоми участва в клипа към песента \"Is This Love\" на Боб Марли, а на 15 г. влиза в модната индустрия.Тя е една от шестте манекенки, обявени за „супермодел”, а през 1991 година списание People я обявява за една от 5-те най-красиви жени в целия свят.Черната пантера, както е известна в модните среди, е вторият чернокож модел, който се появява на корицата на британското издание Vogue.Кембъл беше поздравена за рождения си ден от големите модни компании и списания.", "date": "2018.05.22", "title": "Наоми Кембъл стана на 48 години"}
{"url": "https://offnews.bg/politika/rashidov-borisov-ima-edna-vina-tolerira-svobodata-na-slovoto-681182.html", "text": "\"Бойко Борисов има една \"вина\" - толерира свободата на словото, и неговото добро отношение даде възможност на едни хора да преминат границите, да развихрят слободията и да го нападнат\".Това е заявил председателят на парламентарната комисия по култура и медии Вежди Рашидов в интервю за \"24 часа\", в което има цяла част, посветена на състоянието на медиите у нас.В днешното си интервю Рашидов говори за \"тези хора\", които определя като \"секта\" и \"група за натиск\", и продължава: \"Дори имаха наглостта по време на най-високия форум на европредседателството в София да обвинят премиера Борисов, че едва ли не е повод и причина в техните си класации България да е едва ли не на последните места по свобода на словото\".Според него тази група хора \"деморализират, деформират медийното пространство, като отнемат правото на свободно слово на всеки, който още носи свободата на думите\".Рашидов заявява още, че става дума за \"шайката на един розовобузест олигарх с чужди пари и купени съвести\", които проповядвали \"платен морал, като се обявяваха за \"европейци\", умни, красиви и и недостижими \"журналисти\". Малко след тези думи добавя, че \"най-малкото Прокопиевата агитка може да ни учи на морал\".Преди 5 години обаче Рашидов виждаше другаде проблема с медийната среда у нас. \"По мое време г-н Борисов направи голяма грешка. Какво направи той – на него му трябваше медиен комфорт\", каза Рашидов .", "date": "2018.05.22", "title": "Рашидов: Борисов има една 'вина' - толерира свободата на словото"}
{"url": "https://offnews.bg/politika/deputatite-promeniha-iziskvaniata-za-kvorum-v-obshtinskite-saveti-681167.html", "text": "Депутатите промениха изискванията за кворум в общинските съвети. Това страна с приемането на второ четене на промени в Закона за местното самоуправление и местната администрация.Народните представители записаха в закона какво точно значи \"повече от половината\" по отношение на кворума:\"Повече от половината от общия брой на съветниците е налице, когато броят на присъстващите на заседанието общински общински съветници е по-голям от останалата част от общия брой на съветниците\".Подобна промяна направиха и за това кога решенията на общинските съвети се считат за приети. В закона вече ще е записано, че това става с \"мнозинство повече от половината от присъстващите съветници, когато броят на гласувалите „за“ е по-голям от останалата част от присъстващите на заседанието съветници\".Досега в закона за местното самоуправление беше записано само, че има кворум, ако присъстват повече от половината общински съветници, а решенията им са приети - ако за тях са гласували повече от половината от присъстващите.Промяната беше предложена от депутати от всички парламентарни групи по настояване на общините. Един от мотивите на вносителите е, че досега се е стигало до отмяна на решения, защото съдът трябва да реши как да тълкува понятието \"повече от половината\", когато общинските съветници са нечетен брой. В доклада към законопроекта е даден пример, че съд е приел, че при общински съвет от 11 души половината съветници са 5,5 и е необходим още един глас, което прави 6,5. При закръгляне съдът е решил, че в този случай \"повече от половината\" от 11 гласа са 7.", "date": "2018.05.22", "title": "Депутатите промениха изискванията за кворум в общинските съвети"}
{"url": "https://offnews.bg/sviat/rusia-prie-zakon-za-kontrasanktcii-sreshtu-sasht-i-drugi-strani-681150.html", "text": "Руската Дума прие днес на трето и последно четене закон за контрасанкции срещу САЩ и други \"недружелюбни\" страни, съобщи РИА Новости. Законът влиза в сила в деня на публикуването му. Той предвижда мерки да могат да се прилагат за държави, организации под тяхна юрисдикция, както и за длъжностни лица и граждани. Законът позволява спиране на международното сътрудничество в определени сектори, забрана на вноса или износа на продукти и суровини, както и участие в обществени поръчки или приватизация на държавна и общинска собственост.Мерките обаче не трябва да бъдат прилагани към жизнено необходими стоки, чиито аналози не се произвеждат в Русия и други страни.Целта на закона е \"защита на интересите и сигурността на Русия, на нейния суверенитет и териториална цялост, на правата и свободите на гражданите на Руската федерация от неприятелски действия на САЩ и други чужди държави, включително изразяващи се в налагане на политически или икономически санкции по отношение на Руската федерация, граждани на Русия или руски юридически лица, в извършване на други действия, представляващи заплаха за териториалната цялост на Русия или насочени към икономическа и политическа дестабилизация на Руската федерация\".", "date": "2018.05.22", "title": "Русия прие закон за контрасанкции срещу САЩ и други страни"}
{"url": "https://offnews.bg/sviat/karat-abramovich-da-dokazva-parite-si-za-da-vzema-nova-viza-za-veliko-681147.html", "text": "Руският олигарх Роман Абрамович ще трябва да доказва произхода на състоянието си, за да получи нова виза за Великобритания, пише \"Гаридиън\".Заявлението за инвеститорска виза на собственика на футболния клуб \"Челси\" все още не е одобрено, а причина за забавянето са рестриктивните мерки и санкции срещу Русия, които започнаха през 2015 година. Дипломатическите отношения се изостриха още повече с отравянето на руския двоен агент Сергей Скрипал на британска територия.Британското законодателство предоставя виза на инвеститори, които са вложили повече от 2 млн. паунда в страната. Тя важи за 40 месеца.На фона на искането за доказване на произхода на парите и отказа за виза на Абрамович, от Кремъл изразиха мнение, че поведението на властите на Острова е \"нечестно\" и \"неприятелско\".Москва получи отговор на това - говорителят на Тереза Мей заяви, че \"аргументът на Великобритания не е с руския народ, а руското правителство\".След новите реформи и рестрикции на Острова за получаване на виза, заявленията за това са намалели с 84%.", "date": "2018.05.22", "title": "Карат Абрамович да доказва парите си, за да взема нова виза за Великобритания"}
{"url": "https://offnews.bg/ikonomika/a1-e-novoto-ime-na-mtel-na-88-veche-shte-otgovariat-do-60-sekundi-681151.html", "text": "Мтел вече се нарича А1. Тази нощ всички магазини на телекома се преобразиха и вече носят новото червено-черно лого.След 23 години на пазара, над 4 милиарда лева инвестиции и над 4,5 милиона настоящи клиенти на мобилни и фиксирани услуги, първият GSM оператор в България предприема най-голямата промяна в своята история.Новото юридическо име на телекома е „А1 България” ЕАД.Всички условия по договорите с клиентите на компанията ще останат непроменени и ще са валидни до изтичането на срока им. Няма да има никакви промени и по отношение на телефонните номера и SIM картите в мрежата на телекома.Новото име на компанията е само част от цялостния процес по промяна. Основната идея в него е А1 да се вслушва все повече в мнението на клиентите, за да отговори на техните очаквания и да направи живота им в дигиталната ера по-лесен и по-забавен. Промяната ще позволи на компанията да гарантира по-високо качество на своята мрежа, да направи технологиите по-достъпни и лесни и да осигури лоялно отношение и удобство на клиентите си, обясняват от комуникационното дружество.А1 е основният бранд на компанията, собственик на вече бившия \"Мобилтел\" - А1 Group, която пък е част от четвъртата най-голяма телекомуникационна група в света América Móvil на мексиканския милиардер Карлос Слим.Идеята е всички компании от телеком групата в Европа да ползват една силна търговска марка.По повод ребрандирането на първия мобилен оператор у нас, компанията е приготвила някои изненади за клиентите. • Всеки абонат на мобилна услуга, който свали или просто стартира приложението на телекома Моят А1, ще получи подарък от 10 000 MB мобилен трафик в рамките на един месец.• Клиентите на A1 ще могат да правят безплатен тест от един месец на всички нови услуги на телекома преди да решат дали ще се възползват от тях до края месец юни.• Компанията предоставя възможност на всички свои клиенти да дават обратна връзка за състоянието на мрежата чрез приложението Моят А1 или на А1.bg. Освен че ще вземе под внимание всяко изпратено мнение, за да подобри услугите си, телекомът ще подарява и 500 MB на хората, които подадат сигнал в Моят А1.• Всички клиенти на телевизионна услуга от A1 ще получат безплатен достъп до над 210 канала през уикендите на месец юни.• Специално за своето ребрандиране А1 пуска промо оферти за своите фиксирани услуги, които предлагат допълнително ТВ съдържание на специални цени.• 50% отстъпка на избрани устройства в магазинната мрежа на телекома и на електронния магазин на А1.bg до 31 май.След успешния старт на двата собствени спортни канал в началото на 2017-а, А1 ще продължи да развива собствено съдържание – компанията ще навлезе и на пазара на музикален стрийминг със своя платформа, която се развива от A1 Group и América Móvil. Тя ще разполага с богато съдържание от над 30 милиона песни на всички световни изпълнители – от класическа до модерна музика. Клиентите на услугата ще имат възможност да слушат и цялата българска музика – поп, рап, поп-фолк, класика, естрада, дори и стари градски.Портфолиото на телекома ще включва и платежни услуги като дигитален портфейл, чрез който потребителите ще могат да осъществяват парични трансфери помежду си, както и плащания онлайн и на POS терминал. A1 ще предостави за първи път у нас кредитна карта със своя бранд, която ще е лесно достъпна за клиентите на абонаментен план.Телекомът ще предложи и собствена линия смартфони с бранда А1, която ще се предлага с гаранция от 36 месеца вместо стандартната гаранция от 24 месеца. Промени ще има и в мобилните планове, които вече ще се казват A1 One Unlimited и ще предлагат още повече възможности за общуване и забавление.А1 ще обърне специално внимание на лоялните си клиенти. Те вече ще имат възможност да закупят мобилни устройства на преференциални цени дори и в средата на техния договор. Програмата за лоялност А1 клуб ще включва още повече стоки и услуги, които ще се предлагат на специални цени за клиентите на компанията.От компанията декларираха и няколко важни обещания към клиентите.А1 гарантира възстановяване работата на услугите в рамките на 6 часа и инсталация на услуги до 3 работни дни. Освен това телекомът обещава, че всеки клиент ще може да се свърже с оператор на телефоните за обслужване *88/ 088 123 в рамките на 60 секунди.Отделно форматът на фактурите ще бъде още по-ясен и удобен за следене от клиентите. Те ще получават и регулярна информация за своите услуги чрез кратки съобщения. За удобство на клиентите А1 ще осигури заместващо устройство при сервиз на телефон.Спортните каналиСпортните канали на A1, познати до момента като Mtel Sport 1 и Mtel Sport 2, вече ще носят името MAX Sport 1 и MAX Sport 2. Промяната е част от цялостното ребрандиране на компанията, като цените за достъп до тях ще останат непроменени.Спортните канали ще продължат да предлагат богато спортно съдържание както и досега, включващо огромно разнообразие от спортни състезания и първенства: 18 000 часа годишно футбол, тенис, волейбол, баскетбол, бойни, моторни, екстремни спортове, лека атлетика, хокей, голф и много други. Осем хиляди часа в програмата на каналите са отредени за преки предавания, като преди и след най-интересните от тях има коментарни студия.", "date": "2018.05.22", "title": "А1 е новото име на Мтел. На *88 вече ще отговарят до 60 секунди"}
{"url": "https://offnews.bg/politika/na-parvo-chetene-sluzhitelite-ot-agentciata-po-ribarstvo-shte-mogat-d-681148.html", "text": "Депутатите одобриха на служителите от Изпълнителната агенция по рибарство и аквакултури (ИАРА) да бъдат дадени полицейски правомощия. Народните представители приеха на първо четене промени в Закона за рибарството и аквакултурите. Текстовете са внесени от Иван Миховски и други депутати от ГЕРБ.Измененията предвиждат служителите на агенцията по рибарство да могат да арестуват нарушители, да използват записващи и заснемащи технически средства, да използват моторни превозни средства със специален режим на движение, както и физическа сила и помощни средства след предупреждение.Промените в Закона за рибарството и аквакултурите предвиждат още затвор и солени глоби за бракониерите. При улов на риба и използване на динамит глобите да са между 10 000 и 15 000 лв. - в зависимост дали е първо провинение или рецидив.Предложението предвижда още 5% от прихода на риболовните магазини от продажба на риболовни билети да отиват за зарибяване. Законопроектът предизвика остри критики по време на дебати в пленарната зала. От БСП обявиха, че имат възражения по почти всички текстове и има много неясноти, които трябва да бъдат изчистени. Управляващите призоваха промените все пак да бъдат подкрепени. \"Целим да повишим контрола,защото всички ни басейни търпят загуби от набезите на бракониерите\", обясни един от вносителите на промените - Иван Вълков от ГЕРБ.Вносителите обявиха, че са готови да прецизират текстовете между първо и второ четене.", "date": "2018.05.22", "title": "На първо четене: Служителите от агенцията по рибарство ще могат да арестуват"}
{"url": "https://offnews.bg/politika/putin-sled-niakolko-dni-shte-imam-udovolstvieto-da-posreshtna-borisov-681159.html", "text": "След няколко дни ще имаме удоволствието да приемем в Москва премиерът на България Бойко Борисов, заяви президентът Владимир Путин по време на срещата си в Сочи с президента Румен Радев. Вчера руският премиер Дмитрий Медведев обяви, че очаква скорошна визита на Борисов в Русия. От Министерския съвет уточниха, че Борисов ще посети Русия в качеството си на български премиер, а не на ротационен председател на Европейския съвет, макар че посещението му било съгласувано с лидерите на Германия и Франция. В края на тази седмица Бойко Борисов ще посети и Украйна. Според неофициална информация премиерът ще бъде на финала на Шампионска лига в Киев. В резиденцията \"Бочаров ручей\" в Сочи Путин приветства Радев в Русия и посочи, че посещението е във връзка със 140-ата годишнина от Освобождението на България от османско иго - в резултат на Руско-турската война.Това е една от най-важните дати в общата ни история, но с нея двустранните отношения не се ограничават и има много неща, които свързват двете страни, подчерта руският държавен глава.Радев иска стратегически преглед на двустранните отношенияЦелта на моята визита е да възстановим политическия диалог на най-високо ниво след дългогодишно прекъсване, защото този диалог е важен за успешно сътрудничество във всички области от взаимен интерес, каза Румен Радев в началото на срещата си с Путин.Българският президент подчерта, че отношенията между България и Русия са по-особени - не се основават само на чисто политически и икономически интереси, а на дълбоките исторически, духовни, културни и езикови връзки между нашите народи.Това ни дава редица предимства и прави нашите отношения по-естествени и по-лесни. В същото време ни задължава да бъдем открити, да поставяме откровено всички теми, където имаме различия и нерешени въпроси, каза българският държавен глава и изрази очакване днес да бъде направен стратегически преглед на двустранните отношения.Да констатираме не само силните традиции и огромния съществуващ потенциал, но и да обосновем необходимостта от реални действия, добави Радев.Той отбеляза, че има много взаимни интереси в търговията, икономиката, енергетиката, образованието и културата. Ще се радвам днес на един откровен и задълбочен диалог, който да даде основа и положителен импулс на нашите правителства да работят в тази насока, каза още българският президент.", "date": "2018.05.22", "title": "Путин: След няколко дни ще имам удоволствието да посрещна Борисов"}
{"url": "https://offnews.bg/politika/usloviata-na-mestan-kam-dps-da-ne-vdiga-raka-sreshtu-majkata-rodina-681155.html", "text": "Лидерът на ДОСТ Лютви Местан изрежда условията, при които партията му ще се обедини с ДПС в скандален запис, публикуван на сайта . Статията е със заглавие \"Местан: Готови сме да се обединим, но имаме условия\", а в нея има и видео от събитие, на което лидерът на партията говори на турски език пред свои последователи.Не е ясно къде точно се е провела срещата.Бившият председател на ДПС изрично подчертава, че ако условията на ДОСТ не бъдат приети, то обединение на двете партии няма да има.А трите условия, които изрежда Местан са меко казано скандални.Позицията на лидера на ДОСТ по темата за недосегаемостта на турския президент Реджеп Тайип Ердоган е меко казано странна, защото повечето от българските турци и изселниците от страната ни в югоизточната съседка открито не харесват партията му ПСР и подкрепят демократичната опозиция в Анкара. Дори по време на миналогодишния референдум за увеличаване на правомощията на турския диктатор, повечето от сънародниците му, гласували у нас, попълниха отговор \"не\".Над 71 процента от турците у нас се обявиха срещу превръщането на президента в Анкара в султан.", "date": "2018.05.22", "title": "Условията на Местан към ДПС: Да не вдига ръка срещу майката родина, да не говори срещу Ердоган"}
{"url": "https://offnews.bg/futbol/ispanetc-iska-oshte-v-levski-sinite-izpuskat-panajotov-i-prohazka-681146.html", "text": "Испанският полузащитник Жорди Гомес иска да остане в Левски и да изпълни договора си с клуба до следващото лято.Гомес, който след два дни ще навърши 33 години, имаше намерение да разтрогне по взаимно съгласие след края на настоящия сезон. Той беше взел това решение след загубения финал на турнира за Купата на България на 9 май от Славия, в който изпусна дузпа в редовното време, а това коства трофея на \"сините\".По-малко от две седмици по-късно, обаче, испанецът е променил решението си и желанието му сега е да остане на \"Герена\" и през следващата година, информира БТА, цитирана от Спортал.Гомес е сред най-скъпоплатените играчи на Левски с нетно възнаграждение от 15 хиляди евро на месец, но с представянето си през сезона не убеди, че може да бъде ключова фигура в отбора. Той имаше моментни проблясъци, вкара 5 гола в 38 срещи, но като цяло разочарова и не оправда очакванията.В същото време двамата полузащитници с изтичащи договори - Васил Панайотов и Роман Прохазка все още не са се разбрали с клуба. Панайотов очаква конкретно предложение, след като от ръководството на \"сините\" са изявили готовност да му предложат нов 1-годишен договор, но на този етап не са направили официална оферта. Интерес към него има от няколко клуба от Норвегия, Хърватия, Кипър и Италия.Прохазка пък по всяка вероятност ще си тръгне като свободен агент и ще продължи кариерата си във Виктория Пилзен. Агентът на словака е в Чехия за последни преговори с шампиона на страната и се очаква развитие в следващите дни.Интерес към Прохазка има и от Лех Познан.", "date": "2018.05.22", "title": "Испанец иска още в Левски, \"сините\" изпускат Панайотов и Прохазка"}
{"url": "https://offnews.bg/obshtestvo/petoklasnitci-nameriha-portfejl-s-200-leva-i-go-varnaha-681160.html", "text": "Деца от СУ „ Св.Климент Охридски\" в Пещера намериха и върнаха загубен портфейл. Пред своите съученици и учители децата днес получиха почетни грамоти, които им връчи началникът на полицейското управление в Пещера - главен инспектор Елена Абаджиева. Тя благодари сърдечно на децата за тяхната доблестна постъпка, която по думите й е достоен пример за подражание. Пожела им много здраве и успехи и припомни, че „доброто привлича към себе си добро\".На 20 май в централната част на родопския град учениците от 5-а клас Костадин Попърцов, Йордан Велев, Даниела Ванкова и Павел Трандов с изненада открили изгубен мъжки портфейл. Оказало се, че вътре има 200 лева в различни банкноти, дебитни карти и лични документи.Децата не се поколебали нито за миг и веднага предали намереното на дежурния полицай в местното управление.Служителят незабавно се свързал със собственика на портфейла – мъж от Пещера и му го предал.", "date": "2018.05.22", "title": "Петокласници намериха портфейл с 200 лева и го върнаха"}
{"url": "https://offnews.bg/ikonomika/rusia-sashto-iska-da-stroi-aetc-belene-681180.html", "text": "Руската държавна компания \"Росатом\" ще участва в търга за строителството на АЕЦ \"Белене\", съобщи шефът на компанията Алексей Лихачов. \"Росатом\" във всеки случай планира да участва в търга. Последната дума ще е на българите\", каза той пред журналисти, цитиран от РИА Новости. Той допълни, че за строежа на атомната централа се чака решение на българския парламент. Президентът Румен Радев се срещна вчера с руския премиер Дмитрий Медведев. По време на срещата Радев му е казал за планираното възобновяване на проекта, което предполагало и руско участие. Агенцията цитира зам.-директора на компанията Кирил Комаров, който по време на форума \"Атомекспо 2018\" обяви пред журналисти, че Русия е готова да помогне на България за строежа на АЕЦ \"Белене\".В началото на май Китайската национална ядрена корпорация потвърди инвестиционния си интерес към проекта АЕЦ „Белене“.", "date": "2018.05.22", "title": "Русия също иска да строи АЕЦ Белене"}
{"url": "https://offnews.bg/tehnologii/balgarskite-gejmari-veche-mogat-da-igraiat-na-noutbutci-s-naj-novite-s-681158.html", "text": "Българските геймъри вече имат възможност да изпробват ноутбуци с най-новите шестядрени процесори на Intel, които са с новата архитектура от осмо поколение Coffee Lake. Това е възможно след като технологичната компания ASUS пусна на пазара у нас геймърски ноутбуци с впечатляваща производителност от новата си серия TUF Gaming FX504, както и обновени версии на някои от най-популярните си досегашни гейм модели.Първите модели, представени от ASUS с новите Intel процесори, са два преносими геймърски компютъра от новата серия , която се отличава със значително по-висока производителност, атрактивен дизайн, по-голяма издръжливост и по-добро озвучаване. Това са лаптопите ASUS FX504GD-E4083 и ASUS FX504GD-E4075, които са оборудвани с 15.6\" FullHD дисплей (1920x1080), 8GB DDR4 памет, 1 терабайт диск и видеокарта NVIDIA GeForce GTX1050 4GB GDDR5.Първият ноутбук се предлага с процесор Intel Core i7-8300H (до 4.0 GHz, 8MB) и е на препoръчителна цена от 1699 лева с ДДС, а вторият е с Intel Core i7-8750H процесор (до 4.1 GHz, 9MB), а препoръчителната му цена е 1899 лева с ДДС. Освен новото поколение процесори, двата модела въвеждат редица иновации във видеоигрите като патентованата система ADC (Anti-Dust Cooling), която елиминира вредните прахови частици в охлаждащите перки, както и технологията DTS HEADPHONE:X™, осигуряваща 7.1-канален съраунд звук с качеството на домашно кино. Лаптопите могат да бъдат намерени при партньорите на ASUS - Laptop.bg, Ardes.bg, Pic.bg, Jarcomputers.com, както и Технополис.На пазара у нас вече е и моделът Zephyrus GX501GI, отново ъпдейтнат с най-новите Intel процесори. Той се отличава също с новата видеокарта NVIDIA GeForce GTX 1080 (Max-Q), както и подобрената охлаждаща система Active Aerodynamic System на ASUS. Сред екстрите му е и иновативният IPS-level дисплей със 144Hz опресняване, както и технологията NVIDIA G-SYNC™ за супер плавна и „жива“ картина.Другата новина от компанията е, че през следващите седмици тя ще пусне у нас и лаптопи от наложилите се в българската гейм общност серии RoG (GL503GE и GL703GE), но също оборудвани с процесори от новата осма серия на Intel.", "date": "2018.05.22", "title": "Българските геймъри вече могат да играят на ноутбуци с най-новите шестядрени Intel процесори"}
{"url": "https://offnews.bg/politika/galeria-rumen-radev-i-vladimir-putin-na-sreshta-v-sochi-681164.html", "text": "От пресцентъра на президентството публикуваха снимки от визитата на Румен Радев в Сочи при руския президент Владимир Путин.Днес е вторият ден от посещението на Радев в Руската федерация.Това е първата официална среща на двамата президенти. Радев бе посрещнат от Путин в резиденцията на руския държавен глава \"Бочаров ручей\".\"След няколко дни ще имаме удоволствието да приемем в Москва премиерът на България Бойко Борисов, заяви президента Владимир Путин по времена срещата си в Сочи с президента Румен Радев.Вчера пък руският премиер Дмитрий Медведев обяви, че очаква скорошна визита на Борисов в Русия.Повече от срещата вижте в галерията.", "date": "2018.05.22", "title": "Галерия: Румен Радев и Владимир Путин на среща в Сочи"}
{"url": "https://offnews.bg/zdrave/ortopediata-v-gorna-bania-shte-preglezhda-bezplatno-detca-na-31-maj-i-681162.html", "text": "В два поредни дни, 31.05.2018 и 01.06.2018, ще бъдат извършвани безплатни консултации на деца с проблеми с костно-мускулната система.Високоспециализираните детски ортопеди, гръбначни хирурзи, ортопеди-специалисти в областта на хирургия на ръката, онкохирурзи и кинезитерапевти от Университетска болница по ортопедия „Проф. Бойчо Бойчев“ в Горна баня ще бъдат на разположение на децата и техните родители за консултации. Повод за кампанията е Международният ден на детето 1 юни.Ортопедията в Горна баня за втори път инициира безплатни прегледи на деца, тъй като отчита високата степен на риск при тях от променените условия на живот, като например обездвижването, лошата стойка по време на занимания в училище и работа пред компютър и др.Изпълнителният директор на болницата д-р Боян Христов обяви, че прегледите ще се извършват в консултативните кабинети на диагностично-консултативния блок на болницата от 8.30 ч. до 15.30 ч. Не е необходимо предварително записване.Препоръчително е носенето на налични изследвани и консултации, извършени до момента. При необходимост от допълнителни апаратни изследвания (ехография, рентгенови снимки, лабораторни изследвания и др.), те ще бъдат заплащани по ценоразпис на болницата.Децата ще получат възможността за профилактични прегледи и консултации за следните здравословни проблеми :Гръбначни проблеми: сколиоза / порочна стойка ( изкривяване със странично отклонение), кифоза (привеждане напред, приведена стойка), деформации на гръдния кош ( изпъкнал гръден кош, вдлъбнат гръден кош, асиметрия), болки в гръбначния стълб, вродени деформитети; проблеми в областта на крака: вродени и придобити деформации на крайниците, изкривяване на долните крайници – Х-байне, О-байне, нарушения в походката, разлика в дължините на крайниците, криви ходила, плоскостъпие, изкривяване на палеца и пръстите, болки от претоварване; проблеми в областта на ръката: вродени и придобити деформации на горния крайник, ограничена подвижност, нарушения в хватателната способност, болки от претоварване; наличие на новообразувания и формации на крайниците и тялото.Повече информация на .", "date": "2018.05.22", "title": "Ортопедията в Горна баня ще преглежда безплатно деца на 31 май и 1 юни"}
{"url": "https://offnews.bg/obshtestvo/slavi-trifonov-shte-dari-parite-ot-kontcerta-si-v-anglia-na-konfederat-681157.html", "text": "Цялата печалба на Слави Трифонов и неговата компания \"Седем-осми\" от концерта им в  в Лондон на 9 юни ще бъде дарена на Конфедерацията за защита правата на децата (КЗПД)Това обяви Слави Трифонов на пресконференция днес в БТА, в която участваше и председателят на КЗПД Вера Иванова, както и майките на децата с увреждания, които не бяха допуснати в парламента преди месец.Шоуменът и всички участници в конференцията бяха облечени с тениски с надпис \"Системата ги убива\". Под този надслов ще премине и концертът на Слави и \"Ку-ку бенд\" в Англия. От Конфедерацията за защита правата на децата обясниха, че парите, които ще бъдат дарени, няма да се изразходят за лечението на конкретни деца или болести, а ще се вложат, за да се постигне реформа в самата система. Слави Трифонов определи като възмутително, че майките на децата с увреждания не бяха допуснати в парламента заради дрескода. \"Подържам тезата, че има такъв народ, няма такъв дрескод\", заяви той.", "date": "2018.05.22", "title": "Слави Трифонов ще дари парите от концерта си в Англия на Конфедерацията за защита правата на децата"}
{"url": "https://offnews.bg/sviat/shvetcia-podgotvia-naselenieto-si-za-reaktcia-pri-vojna-za-prav-pat-ot-681153.html", "text": "Властите в Швеция разпращат обновена версия на брошура от времето на Студената война със съвети какво да прави населението, ако избухне война. Мярката се предприема за пръв път от 30 години насам.Брошурата е изпратена до около 4.8 млн. домакинства, уточнява \"Индипендънт\".20-страничната книжка, озаглавена \"Ако дойде криза или война\", съдържа указания за местонахождението на бомбоубежища, как хората да задоволят свои основни потребности, например от храна, чиста вода и отопление.Запасете се с храна, чиято консумация не изисква термична обработка, например сухари и консерви, съветват авторите. Имайте подръка вълнени дрехи, спални чували, свещи, мокри кърпички, радио, захранвано от батерии или слънчеви панели, списък с важни телефонни номера, зарядно за телефон за автомобил. Съберете всичко в една стая, закачете одеяла над прозорците, покрийте пода с килими и си направете кош под маса, където може да се топлите, съветва брошурата.В нея се казва още, че шведите имат дълг да защитят страната си, ако тя е заплашена. Заплахата може да идва от кибератака, от природно бедствие, от сериозни инциденти или военен конфликт.Брошурата е публикувана за първи път по време на Втората световна война, нов тираж е отпечатан през Студената война. Сега източникът на страховете са военните действия на Русия, нарастващата заплаха от тероризъм, уточнява Би Би Си.\"Ако Швеция е нападната от друга страна, никога няма да се предадем\", пише в текста. \"Цялата информация за това, че съпротивата трябва да бъде преустановена би била невярна.\"През 2016 г. властите в Германия посъветваха гражданите на страната да складират храна за 10 дни и вода за 5 дни за случай на спешна необходимост. Това беше първият път след Студената война, в който в страната се предприема такава стъпка.Литва направи подобно нещо през същата 2016 година. Там властите бяха по-конкретни и директно посочиха, че хората трябва да се запасят в случай на руска инвазия.", "date": "2018.05.22", "title": "Швеция подготвя населението си за реакция при война за пръв път от 30 години"}
{"url": "https://offnews.bg/zvezdi/kak-se-postiga-legendarnoto-dvizhenie-na-majkal-dzheksan-ot-smooth-cri-681156.html", "text": "Във видеото от 1987 година легендарният певец се навежда от глезена напред под 45-градусов ъгъл, като държи тялото си изпънато.Илюзията се създава благодарение на специалните обувки на певеца.Лекарите предупреждават почитателите му да не се опитват да повторят движението, защото могат сериозно да си навредят.„Повечето обучени танцьори достигат наклон от максимум 30 градуса, а 45-те градуса на Майкъл Джексън изглеждат почти невъзможни”, заяви Манджул Трипати от Института по медицинско образование и научни изследвания в Чандигарх, Индия.Как успява Майкъл Джексън?Ако се загледате внимателно в действията на Краля на попа, ще забележите, че движението идва от глезена, а не от гръбначите мускули.„Но това позволява само много ограничена степен на изместване напред, дори и за някой с атлетичните способности на Майкъл”, коментира Трипати.Тук идват на помощ специалните обувки, които се прикрепят към пирони на пода и му дават допълнителна сигурност.Преди да се сдобие с тях, певецът е разчитал на поддържащи въжета, вързани около кръста му.Смята се, че той и двама негови колеги от Холивуд са заимствали идеята от ботушите на астронавтите на САЩ, които могат да бъдат прикрепени към фиксирана релса при работа с нулева гравитация.Но дори и със специално разработените обувки, изправянето е изключително трудно и изисква атлетична якост на гръбначните и мускули и тези на прасците, казват лекарите.„Рискът от нараняване на глезена при опит да повторите движението на Джексън е голям. Нуждаете се от здрави мускули и добра подкрепа около глезена. Много почитатели на Краля на попа са опитвали да го копират и често са се наранявали сериозно”, разказва д-р Трипати.Вижте легендарното танцово движение:", "date": "2018.05.22", "title": "Как се постига легендарното движение на Майкъл Джексън от Smooth Criminal? Лекари разкриха отговора"}
{"url": "https://offnews.bg/kultura/ndk-s-praznichen-kompliment-kam-publikata-za-24-maj-681168.html", "text": "По случай Деня на българската просвета и култура и на славянската писменост – 24 май – Националният дворец на културата прави празничен комплимент към публиката си и обявява празнични цени на билетите за концерта . До четвъртък /24 май/, всички желаещи да чуят и видят най-новия мултимедиен музикален спектакъл, ще могат да закупят билети на цени от 30 лв. и 20 лв. /за ученици, студенти и пенсионери/. На 30 май от 20:00 часа в Театър Азарян, НДК ви очаква един своеобразен разказ за това какво се е случило през годините с българската музика и женските гласове на България – от автентичните народни песни през фолклорните обработки и белкантото до съвременната филмова музика и смесването на елементи на български фолклор със съвременни електронни жанрове. Акцент в програмата са българските оперни гласове. Популярни арии от обичани опери ще представи младата оперна звезда Виолета Радомирска.Музикален продуцент и едновременно с това и участник в спектакъла, е Нина Николина, която подбира солистите на най-големите български ансамбли – Гергана Димитрова, Анна Нацкова-Виткова, Атанаска Бонева, Таня Първанова, Еличка Кръстанова.Чрез специални видеа в концерта се включат световноизвестното българско сопрано Соня Йончева и Силви Вартан. В проекта участва и дългогодишният, музикален партньор на Нина Николина – перкусионистът, композитор и музикален продуцент Калин Вельов, който заедно с Димитър Тишев, акордеон и кларинет, ще представят с певици „Пендара етно проджект“. В мултимедията, дело на Ема Константинова, зрителите ще видят редки кадри на Кейт Буш с трио „Българка“. Включени са още сцени на български класически филми, картини на големи български художници като Майстора, Златьо Бояджиев и Нерон, винтидж фотографии. Режисьор на спектакъла е Любомира Костова.Билетите за концерта са в продажба на касите на Билетен център – НДК и онлайн на .", "date": "2018.05.22", "title": "НДК с празничен комплимент към публиката за 24 май"}
{"url": "https://offnews.bg/politika/bsp-sofia-kani-na-chasha-vino-za-24-maj-681141.html", "text": "БСП - София кани дейци на културата, науката, образованието, медиите и читалищното дело на чаша вино по случай 24 май. Инициативата е на лидера на столичните социалисти Калоян Паргов, срещата е в зала „Димитър Благоев“ на Градския съвет на БСП – София на ул. \"Леге\", съобщиха от партията. В нея ще участват ръководствата на федерациите на клубовете на социалистите в културата и медиите, в науката, училищното и висшето образование. Събитието ще се състои утре от 18.00 часа. ", "date": "2018.05.22", "title": "БСП-София кани на чаша вино за 24 май"}
{"url": "https://offnews.bg/futbol/otnovo-spriagat-sarbin-za-trenior-na-tcska-681104.html", "text": "Ненад Лалатович е един от вариантите за нов треньор на ЦСКА. Специалистът е бил препоръчан на ръководството на столичани лично от легендарния Люпко Петрович.Според \"Тема: Спорт\", Лалатович е имал среща с шефовете на \"Армията\" през миналата седмица.За последно той е водил сръбския Чукарички, но на 16 май е разтрогнал договора си. Интерес към него има и от страна на Раднички. На този етап Лалатович е най-актуалното име, което се спряга за треньор на \"червените\", а развръзката наближава.Сърбинът е известен като много емоционален треньор и пълна противоположност на Стамен Белчев като характер, като си служи с доста цветущ език и често е бил порицаван за това в родината си.Той стартира кариерата си през 2011 година и като треньор има 270 мача. През юли 2014 година поема останалия без евролиценз тим на актуалния шампион на Сърбия - Цървена звезда, но губи титлата с изоставане от 7 точки зад Партизан.През миналото лято е бил и национален селекционер на Сърбия до 21 години на европейското първенство, но отборът печели само точка в група с Испания, Португалия и Македония.През 2006 година Ненад е бил предложен на Левски на поста централен защитник, но не е привлечен.", "date": "2018.05.22", "title": "Отново спрягат сърбин за треньор на ЦСКА"}
{"url": "https://offnews.bg/obshtestvo/darzhavnata-sotcialna-pomosht-za-parvoklasnitci-shte-e-250-lv-prez-20-681124.html", "text": "Държавата да подпомогне с 250 лв. еднократна помощ семейства с първокласници наесен, предвижда проект на постановление, внесен за обсъждане в Министерския съвет от социалния министър Бисер Петков.Помощта за учебната 2018/2019 г. е в същия размер, какъвто бе определен за 2017/2018 г.Помощта се отнася за деца, записани в I клас в държавно или общинско училище и е с цел покриване на част от разходите на родителите.Изискванията за получаването ѝ е детето да живее постоянно в страната и средномесечния доход на член от семейството за предходните 12 месеца е по-нисък или равен на дохода, определен със Закона за държавния бюджет на Република България (ЗДБРБ) за съответната година. За 2018 г. той е 450 лв.Помощта се предоставя без доходен тест за деца с трайни увреждания, деца с един жив родител и деца, настанени в семейства на роднини и близки и приемни семейства.Очаква с еднократната помощ да бъдат подкрепени 46 000 деца.Предвидените средства са 11 500 000 лв.", "date": "2018.05.22", "title": "Държавната социална помощ за първокласници ще е 250 лв. през 2018/2019 г."}
{"url": "https://offnews.bg/politika/joncheva-prisadata-na-borisov-pokaza-che-polititcite-ne-biva-da-lazh-681122.html", "text": "Присъдата за Борисов показва, че политиците в България нямат право и не могат да си позволяват да лъжат, независимо дали става дума за предизборна кампания или извън нея.Това заяви говорителят на ПГ на \"БСП за България\" Елена Йончева по бТВ. Тя обясни, че присъдата е за казаните от него реплики пред камерите на националните телевизии многократно в Бургас, във Варна и след това повторени в националните медии, както от него, така и от членове на ГЕРБ. Йончева даде за пример казаното от Борисов на 13.03.2017г.: „Та това ново лице, което си позволи да каже за ГЕРБ, че краде и, ако продължи да изрече още една дума, ще наруша закона и ще изляза да кажа как бяхме принудени милиони да платим за нея. Много добре си спомням в предишния мандат как платихме едни големи пари, милиони. Казах просто да си мери приказките\". Тя обясни, че съдът е постановил, че това е клевета и не е вярно.„Не става въпрос за държавна тайна, а за това, че държавата не е плащала никакви милиони. Става дума за манипулация\", поясни депутатът. Елена Йончева обясни, че адвокатът на Бойко Борисов твърди, че той не е казал тези думи и ако ги е казал, те не се отнасят за нея и тя сама се е припознала в тези реплики. Тя изрази изненадата си, че никой, включително и нейни колеги журналисти, досега не са го попитали дали ги е казвал и ако ги е казал за кого са се отнасяли думите.„Неговият адвокат тогава неговото мнение ли изразява или прави своя интерпретация?“, попита народният представител. Тя изтъкна, че един от аргументите на адвокатите е бил и че казаното е било по време на кампания, като така се допуска, че по време на кампания може да се лъже и по този начин се прави политика у нас.„Всички ние, независимо дали сме журналисти, граждани, политици, трябва да търсим своите права в съда, за да не продължава държавата ни да бъде управлявана по този начин“, коментира говорителят на ПГ на левицата.Съдът постанови Борисов да плати 5000 лева. Тази сума ще дарим на кампанията \"Повече българчета за България 2018“, заключи Елена Йончева.", "date": "2018.05.22", "title": "Йончева: Присъдата на Борисов показа, че политиците не бива да лъжат"}
{"url": "https://offnews.bg/sviat/osadiha-katolicheski-arhiepiskop-prikrival-sveshtenik-pedofil-i-nasil-681117.html", "text": "Австралийски католически архиепископ бе признат за виновен по обвинение в прикриване на сексуално насилие над деца през 70-те години.Филип Уилсън, архиепископ на Аделаида, стана най-високопоставеният обвиняем и осъден представител на Католическата църква в света.Той е прикрил свещеник педофил от Нови Южен Уелс, който е насилвал момчета.По време на процеса Уилсън отричаше жертвите да са му споделили за насилието.В изявление, публикувано от църквата в сряда, Уилсън пише, че е \"очевидно разочарован\" от присъдата и ще обмисли възможността да я обжалва.Миналия месец Уилсън заяви пред съда в Нюкасъл, че не е имал информация за действията на свещеник Джеймс Флетчър, когато е бил помощник-свещеник в Мейтленд (на 130 км северно от Сидни).Флетчер беше осъден за сексуално насилие над девет деца през 2004 г. и почина в затвора през 2006 г.Една от жертвите - Питър Крейг, споделя подробности за насилието от Уилсън, извършено през 1976 г. Друг потърпевш споделя, че е бил насилен в изповедалнята, когато е бил 11-годишен. Попаднал там, защото Уилсън го обвинил в лъжа и за наказание трябвало да повтори 10 пъти \"Аве Мария\".Адвокатите на Уилсън се опитали безуспешно да предизвикат прекратяване на делото на четири различни основания, след като 67-годишният им клиент бил диагностициран с болестта на Алцхаймер.Присъдата му ще бъде произнесена през юни. Максималното наказание е две години затвор.", "date": "2018.05.22", "title": "Осъдиха католически архиепископ, прикривал свещеник педофил и насилник"}
{"url": "https://offnews.bg/obshtestvo/evrodeputatite-izslushvat-mark-zukarbarg-681126.html", "text": "Днес изпълнителния директор на Facebook Марк Зукърбърг ще се изправи днес пред Европейският парламент (ЕП), за да даде подробности и да отговори на въпроси за скандала с Cambridge Analytica.Изслушването ще бъде открито и ще се предава на живо с уебстрийм на Европейския парламент. Първоначално се предвиждаше Зукърбърг да  да говори при закрити при закрити врата. Вчера обаче председателят на ЕП Антонио Таяни съобщи за промяната във Фейсбук профила си. \"Лично обсъдих с изпълнителния директор на Фейсбук господин Зукърбърг възможността срещата с него да бъде предавана пряко. Радвам се да обявя, че той прие. Страхотна новина за гражданите на ЕС. Благодаря му за уважението, което показа към ЕП\", написа Таяни.Днес Зукърбърг ще отговори на въпроси на председателите на парламентарните групи за скандала с Cambridge Analytica. Срещата ще започне в 19:15 ч българско време и се очаква да продължи до 20:30ч.Очаква се днес в ЕП да бъдат поставени въпроси, свързани със защитата на личните данни и влиянието на социалната медия върху изборните процеси в Европа.През март стана ясно, че британската анализаторска компания Cambridge Analytica е събирала без позволение лични данни от близо 50 милиона потребители на Facebook от началото на 2014 г. След това фирмата е работила за предизборния екип на Доналд Тръмп в кампанията за президентските избори в САЩ през 2016 г.По-късно от Facebook признаха, че всъщност броят на засегнатите е по-голям - 87 млн. души, като сред тях има и близо 3 милиона европейци. Изпълнителният директор на Facebook вече беше изслушан сенатори и конгресмени в САЩ,. Тогава той призна призна, че не е успял да защити личния живот на потребителите на социалната мрежа, чиито лични данни може да са били използвани за политически цели.", "date": "2018.05.22", "title": "Евродепутатите изслушват Марк Зукърбърг"}
{"url": "https://offnews.bg/112/nelegalni-migranti-v-bg-kamion-v-slovenia-681127.html", "text": "Словенската полиция е открила трима нелегални мигранти, скрити в камион с българска регистрация, съобщи агенция Хина, цитирана от БТА.Мигрантите, които произхождат от Афганистан и Пакистан, са били заловени на границата с Хърватия във вторник. Те са предадени на хърватската полиция. Още 82-ма нелегални мигранти са били заловени при опит да влязат в Словения от петък до неделя, информира пък словенската агенция СТА. Те са граждани на Пакистан, Афганистан, Алжир, Мароко, Индия, Либия и Египет.Вчера са били хванати и двама други мигранти, които влезли в Словения от Хърватия, като преплували през река Купа. Трети човек от групата се е удавил, съобщават словенски медии.", "date": "2018.05.22", "title": "Нелегални мигранти в бг камион в Словения"}
{"url": "https://offnews.bg/politika/evgenij-mihajlov-kam-prezidenta-sram-me-e-ot-vas-darzhite-se-kato-ko-681120.html", "text": "Близкият до партия ДОСТ кинорежисьор Евгений Михайлов изпрати отворено писмо до президента Румен Радев, в което го обвинява, че не е почел жертвите на т. нар. Възродителен процес в приветствието си към гражданите на Джебел за празника на града 19 май.В него той пише, че се срамува от държавния глава, който според него се държал като \"номенклатурен комунистически читалищен деец\".Ето и пълния текст на писмото, публикувано на сайта на партията на Лютви Местан:ОТВОРЕНО ПИСМО от Евгений Михайлов до Президента на Република България, г-н Румен РадевСрам ме е, г-н Президент! На 19 май 2018 не отправихте и една дума на съпричастност към жертвите и пострадалите от престъпленията на тоталитарния комунистически режим, дошъл на власт на 9 септември 1944 г., с помощта на съветската окупационна армия. На 19 май в лагера Белене имаше поклонение пред жертвите на комунистическия режим. Вие за втора поредна година не почетохте паметта на затворените и избитите в тази човешка скотобойна наши сънародници, възправили се срещу властта на БКП. Вие, г-н Президент, не благоволихте да изпратите и един ред!На 19 май в гр. Джебел бе отбелязана годишнината от майските протести срещу така неречения \"възродителен процес\", сложили през 1989 г. началото на края на комунистическия режим. Точно заради това през 1998 г., с решение на Общинския съвет 19 май е обявен за празник на града. Приятно се изненадах, когато по микрофоните на площада обявиха, че Вие сте изпратили поздравително писмо за празника на гр. Джебел. Но след като от сцената изчетоха текста пред хилядното множество, не повярвах на ушите си. Хвана ме срам! Помолих да видя приветствието, не се сдържах и го снимах с камерата си. Ще приложа кадрите с писмото Ви тук, ако случайно не сте го виждате или не помните какво сте подписали. Господин Президент, ако в пълно съзнание сте подписали тези думи, то значи Вие съзнателно сте искали да се подиграете с мъката и героизма на мюсюлманите от този край. Ако наистина не сте виждали текста и нямате представа какво значи за Джебел 19 май, то уволнете съветниците си, автори на писмото и публично се извинете на джебелчани. В редовете, които сте подписали няма и дума за същността на този ден, г- Президент. Нито дума! Все едно не се отбелязва началото на съпротивата срещу \"възродителния процес\", а годишнина от началото на художествената самодейност в джебелския край! Няма и дума на покаяние или състрадание! Няма поздравление за достойнството на тези горди хора от Родопите, които смело са се възправили срещу насилственото поругаване на тяхната чест, вяра и име! Няма нищо! В приветственото Ви писмо има общи приказки и казионни думи, сякаш излезли от устата на номенклатурен комунистически читалищен деец. Хвана ме срам заради отрудените родопчани, г-н Президент. И за мюсюлманите и за християните ме хвана срам. И за одобрителните ръкопляскания за писмото Ви на агитката на ДПС, ръководена от Мустафа Карадъйъ, ме хвана срам. Предводителите на ДПС дори не се впечатлиха, че Вие, г-н Президент, се подиграхте с голяма част от техните, а и Ваши избиратели. Та нали ДПС Ви подкрепи и с гласовете им получихте поста си! За ръководителите на ДПС нямаше значение какво пише в приветствието Ви, защото бяха заети да веят партийните си знамена, свикнали, че могат по навик да командват избирателите като стадо. И за Вас, г- Президент, може би няма значение, че не уважихте жертвите на комунизма, прекалено зает с подготовката за посещението си в родината на този човекоконенавистен строй. Срам ме е, господин Президент! А Вас и Вашите съветници не Ви ли е?Ето и текста на приветствието на държавния глава към жителите на град Джебел.", "date": "2018.05.22", "title": "Евгений Михайлов към президента: Срам ме е от вас, държите се като комунистически читалищен деец"}
{"url": "https://offnews.bg/kultura/noviat-roman-na-tom-egeland%c2%a0-efektat-na-lazar-%c2%a0izliza-na-balgarski-681134.html", "text": "След като оглави класацията за най-продавани книги в Норвегия, „Ефектът на Лазар“ на Том Егеланд бързо ще се появи и у нас. Българският ще бъде първият чуждестранен превод на новия роман на автора, по чиито дири върви Дан Браун. Две години преди бестселъра на Дан Браун „Шифърът на Леонардо“ излезе „Краят на кръга” на Егеланд, а в двете произведения има смайващи прилики както в сюжета, така и в главните герои, което бе огласено от световните медии: в дъното на всичко е тезата, че Иисус е бил женен за Мария Магдалена и двамата са имали потомство; албинос е сред главните герои и в двата романа; и в двете книги главната героиня се оказва едновременно последният жив потомък на Христос и Мария Магдалена, и дъщерята/внучката на последния велик магистър на таен орден. Не закъсняват и обвиненията към Дан Браун в плагиатство, тиражирани от световните медии. Том Егеланд обаче насочва творческата си енергия към създаването на нови, още по-оригинални сюжети, базирани върху богат документален материал.В „Ефектът на Лазар“ главният герой на Егеланд - археологът Бьорн Белтьо, е по следите на древен вавилонско-египетски ръкопис, наречен „Книгата на мъртвите“. Но той не е единственият, който търси мистичното произведение. Опасен монашески орден от религиозни екстремисти, би направил всичко, за да го спре, тъй като се страхува, че откритията му ще разтърсят основите на християнската вяра. Същевременно учените в една медицинска лаборатория в САЩ са на път да разкрият мистерията на процесите, които настъпват след смъртта. Строго секретният научен проект носи кодовото име „Ефектът на Лазар“. Нима наистина е възможно човешката душа да продължи да живее дори след като тялото е вече мъртво?Заглавието е вдъхновено от библейската легенда за Лазар, когото Христос възкресил след четири дни в гроба: „(Иисус) извика с висок глас: Лазаре, излез вън! И излезе умрелият с повити ръце и нозе в погребални повивки, а лицето му забрадено с кърпа.“ (Евангелие от Йоан).Бьорн Белтьо е централен герой в романите „Краят на кръга“, „Пазителите на завета“, „Евангелието на Луцифер“, „Заветът на Нострадамус“, „13. апостол“ и „Маската на дявола“. Един от романите вече предстои да бъде филмиран от Холивуд.", "date": "2018.05.22", "title": "Новият роман на Том Егеланд 'Ефектът на Лазар' излиза на български"}
{"url": "https://offnews.bg/na-tozi-den/kambanen-zvan-i-minuta-malchanie-pripomniat-karvavia-atentat-ot-22-maj-681121.html", "text": "22 души бяха убити, а стотици - ранени, на днешния ден през 2017 година в края на концерт на Ариана Гранде в \"Манчестър арена\". На 22 май в 22:31 ч. във фоайето на залата с капацитет 23 000 зрители избухва бомба. Атентаторът е един - Салман Абеди.Днес във Великобритания са планирани събития, с които жертвите да бъдат почетени, а Гранде написа \"мисля за всички ви\" ден преди годишнината.Служба в Манчестърската катедрала в 14 ч. ще почете загиналите, а страната ще потъне в мълчание за минута точно в 14:40 ч. В 22:31 ч., моментът на експлозията, камбаните в църквите ще бият, за да отбележат момента на експлозията.\"Обичам всички ви с всичко в мен и ви изпращам цялата светлина и топлина, която трябва да предложа в този предизвикателен ден\", пише още Гранде.\"Днес се събираме заедно, спомняме си за всеки от 22-та души, чиито животи бяха отнети\", написа кметът на Голям Манчестър Анди Бърнхам в Туитър.Министър-председателят Тереза Мей и принц Уилям ще посетят част от семействата на жертвите. ", "date": "2018.05.22", "title": "Камбанен звън и минута мълчание припомнят кървавия атентат от 22 май 2017 г. в Манчестър арена"}
{"url": "https://offnews.bg/sviat/naj-goliamoto-zemnovodno-izchezva-ot-sveta-681129.html", "text": "Най-голямото земноводно - китайският гигантски саламандър - изчезва от света.Вероятното са останали само няколко екземпляра, пише Би Би Си.Полеви проучвания, провеждани 4 години, водят до заключението, че китайският гигантски саламандър почти е изчезнал от естественото си местообитание.За сметка на това, милиони животни живеят във ферми, които ги продават на луксозни ресторанти.Свръхексплоатацията на тези невероятни животни за човешка консумация има катастрофален ефект върху техния брой в дивата природа за изумително малко време, коментира изследователят д-р Самюъл Търви от лондонския Институт по зоология.Гигантският саламандър живее в сладководни реки. Някога се е бил често срещан в Китай. Животните се убиват и ядат като деликатес, въпреки че видът е застрашен.Уловът му е незаконен, но фермите, които го продават, процъфтяват. Най-едните животни могат да достигнат цена от 1 500 долара.Проучването е извършено в 97 места в 16 от 23-те провинции в страната. Гигантски саламандър е открит в четири от тях, но генетични анализи показват, че съответните местообитания не са естествените им и вероятно са били пуснати от фермите. Учените установили, че гигантския саламандър не е един, а пет до осем вида.Гигантският саламандър е включен като \"критично застрашен\" вид в червения списък на Международния съюз за защита на природата и е защитен вид в Китай.", "date": "2018.05.22", "title": "Най-голямото земноводно изчезва от света"}
{"url": "https://offnews.bg/politika/dimitar-delchev-borisov-ni-buta-na-iztok-stavame-oshte-po-zavisimi-o-681118.html", "text": "Свалянето на мораториума за Белене е подписване на празен чек за правителството. От ДБГ сме категорични, че докато не е ясно как ще изглежда проектът, кой ще го финансира, дали държавата пак ще харчи милиарди левове от бюджета, не трябва да пада забраната за строеж, заяви пред Нова телевизия Димитър Делчев, председател на „Движение България на гражданите“.От 2009 година до днес премиерът Борисов е преминал многократно от фазата, че Белене е гьол до това, че е необходим проект. Ако АЕЦ се управлява, както държавата в момента, с постоянно включване и изключване, той несъмнено ще гръмне. Трябва да се внимава с този проект, каза още председателят на ДБГ.Според Делчев проектът Белене отдавна не е икономически, а политически.Според лидера на дясната партия всички сега се чудят от къде дойде този порив пак да се пуска проектът, а премиерът трябвало да отговори #Кой точно в този момент натиска копчето за стартирането на процеса.Делчев е категоричен, че последната нотификация от ЕС за проекта е от 2007 година, а сега е необходима нова.На хората от Северна България не им е все едно къде ще се съхранява отработеното ядрено гориво, дали ще е до Плевен, до Монтана или Видин. Правителството без да е решило проблемите, не трябва да създава нови, заяви той.", "date": "2018.05.22", "title": "Димитър Делчев: Борисов ни бута на изток, ставаме още по-зависими от Кремъл"}
{"url": "https://offnews.bg/politika/pokupkata-na-novi-iztrebiteli-dvojno-po-skapo-i-s-po-malko-konkurent-681125.html", "text": "Двойно по-скъпо и при по-малко конкуренти се очаква да протече процедурата по купуване на нов тип бойни самолети за Военновъздушните сили.Това става ясно от параметрите на актуализирания проект за инвестиционен разход за купуването на изтребители, който беше публикуван в системата за правна информация на правителството. Въпреки изказванията на военния министър Красимир Каракачанов, че с новия проект ще се търсят оферти от по-широк кръг държави и фирми, предлагащи изтребители, от документацията става ясно, че броят на участниците е свит. Преди нарочна парламентарна комисия да прекрати вървящата към миналата година процедура, при която на първо място бяха посочени шведските \"Грипен\", състезателите в процедурата са били 9, а предложенията - 15. Сега МО ограничава възможността до седем участника с 13 предложения. От надпреварата са изключени Русия, която предлагаше новопроизведени МиГ-29М/М2 и Холандия - с употребявани F-16 MLU.В същото време отделените през 2011 г. от правителството 840 млн. лв. с ДДС сега се оказват недостатъчни и кабинетът е готов да плати 1.8 млрд. лв., което прави малко повече от два пъти оскъпяване на проекта.От параметрите в него става ясно още, че се очаква бъдещият договор да влезе в сила в началото на следващата година или - 224 дни след ратифицирането му от парламента. Сред изискванията е заложено доставката на първите поръчани самолети да бъде направена не по-късно от 24 месеца от влизането на договора в сила или през 2021 година. До 2022 година самолетите вече трябва да могат да извършват задачи по .Министерството на отбраната ще трябва да изпрати нови искания за предоставяне на информация (RFI) до останалите в списъка държави. Това са САЩ с новопроизведени F-16 блок 60 (или 70) и нови F/A–18E/F Super Hornet или втора ръка - модернизирани F-16 и F/A–18E/F Super Hornet или F/A–18C/D Hornet. В списъка остават употребяваните от португалските ВВС F-16 MLU OFP М6, като при този вариант трябва да има допълнителен договор и със САЩ за логистична поддръжка. Израел, които вече  още преди проектът да е стартирал, предлагат втора ръка модернизирани F-16 C/D. Тук също трябва да има договор със САЩ. Италия остават в надпреварата с втора ръка Eurofighter Tranche 1, Германия - с нови Eurofighter Tranche 3, Франция с нови и употребявани Dassault Rafale и Швеция, които за първи път предлагат освен новопроизведени Gripen C/D и употребявани от Унгария или Чехия.Намеренията на правителството са да купи общо 16 изтребителя на два етапа. Първият е придобиване на осем или повече от осем изтребителя, а вторият - купуване на останалите до 16 бройки. Разчетите показват, че продължаващата модернизация на съветските МиГ-29 до 2030 година би струвало повече отколкото купуването на нови. В момента състава на ВВС на служба са 19 МиГ-29, от които на 15 броя (3 учебно-бойни МиГ-29УБ и 12 бойни МиГ-29А) е удължен летателният ресурс. Останалите 4 броя МиГ-29А, на които не е удължен ресурсът, се намират на съхранение и не са в летателна годност.Самолетите могат да летят на практика до 2028-2030 година.От приложените графики към проекта става ясно, че 16 новозакупени, но употребявани самолети, биха били на въоръжение до 2038 година или едва десет години повече след свалянето на МиГ-овете от въоръжение. Чисто нови самолети пък биха били на служба до 2062 година.Като ново изискване в проекта е залегнала възможността за изграждане на производствени мощности у нас, които да позволяват поддръжката и дори произвеждането на резервни части и боеприпаси за новите самолети. Очаква се всеки един от участниците да предложат проекти за индустриално сътрудничество._____", "date": "2018.05.22", "title": "Покупката на нови изтребители - двойно по-скъпо и с по-малко конкуренти"}
{"url": "https://offnews.bg/analizi-i-komentari/alfa-risarch-balgarite-chetat-vse-poveche-46-sa-si-kupili-kniga-681137.html", "text": "Книгата остава най-популярният и достъпен досег на българина с изкуството. За последната година 66% са прочели книга, което е ръст от 6 на сто спрямо 2014г., а почти всеки втори (46%) е купил книга - покачване с от 9% спрямо 2014.Това показват данните от национално представително за пълнолетното население собствено проучване на Алфа Рисърч, реализирано в периода 14-20 май 2018г. чрез пряко стандартизирано интервю. Извадката е стратифицирана по регион и тип населено място, с подбор на респондентите по квота /пол, възраст, образование/.От сценичните изкуства най-висок е бил интересът към концертите – с фолклорна, рок, естрадна, популярна и пр. музика – 47%, или с около 7 на сто повече от преди четири години.Всеки трети българин се е насладил на театрална постановка, а всеки четвърти заявява, че е гледал български филм в кината. Относително най-нисък (17%) е делът на хората, които са се докоснали до оперното, балетното изкуство, или класическата музика.Увеличаващата се мобилност на българите, ръстът на вътрешния туризъм и засиленото внимание към културното наследство, водят до сериозен интерес и в тази посока. 32% са посетили през изминалата година изложба, музей или археологически разкопки. 13% са хората, които не просто са наблюдавали, а сами са се включили в културния живот, участвайки в самодейни танцови, театрални, или други състави.Четири фактора влияят в най-голяма степен върху този разбуден интерес към културния живот – увеличаването и разнообразяването на предлагането; жанровото обединение на събитията във фестивали, които по-лесно фокусират интереса на определени публики; увеличаването, макар и вероятно все още недостатъчно, на различните рубрики, форуми и информационни гайдове за културни събития; и не на последно място, засилващото се желание на съвременния човек да излезе отвъд ежедневието и да търси по-дълбочинни устои и ценности в своя живот.В териториален план обаче съществува ясно изразена асиметрия на възможностите за културен живот. 29% от анкетираните заявяват, че са много доволни от културните дейности в тяхното населено място, 30% – в известна степен, а 18% са недоволните. Най-високи оценки дават софиянци, следвани от пловдивчани и русенци. Но ако в големите градове между 45% и 55% изразяват силна удовлетвореност от възможностите за досег с културата, то според близо 40% от живеещите в малките населени места, такива дейности изобщо липсват. Въпреки характерния за съвременния свят чест сблъсък между разум и суеверие, между прагматизъм и анахронизъм, българинът запазва в голяма степен възрожденската си вяра в науката като източник на по-доброто бъдеще на човечеството, твърдят социолозите. За 52% от българите днешната им представа за науката най-добре се описва от думата „прогрес“. Подобно е отношението и на още 21%, които избират романтичното определение „слънце“ от химна на Стоян Михайловски „Върви народе възродени“. За едва 9 на сто научните открития са преди всичко „риск“. Непредвидимите последствия от изследователската дейност обаче помрачават в по-малка степен образа на науката в България, отколкото заплахата от „безпаричие“. 18% свързват науката с липсата на достатъчно средства за хората, които й се посвещават. Макар и този щрих в образа на науката да не е доминиращ, най-голямата опасност от неговото налагане би била емиграцията на млади хора към чужди изследователски центрове, или изобщо отказът им да се занимават с научна дейност. ", "date": "2018.05.22", "title": "Алфа рисърч: Българите четат все повече, 46% са си купили книга"}
{"url": "https://offnews.bg/112/zakliuchiha-katadzhii-v-blagoevgrad-za-koruptcia-681138.html", "text": "Няколко служители на КАТ-Благоевград са арестувани при спецакция на МВР и прокуратурата по-рано през деня. Арестите са направени в централата на Пътната полиция, съобщава Нова тв. Там минути пред 12 часа на обяд влязоха полицаи и прокурори. Акцията се извършва от органите на Вътрешна сигурност на МВР и Национална следствена служба.Към момента не е ясно какъв е броят на задържаните и дали шефът на КАТ-Благоевград Данаил Стоицов е сред тях. Според неофициална информация, разпространена от БНТ, Стоицов е сред задържаните.Според bTV арестуваните са четирима или петима пътни полицаи. Телефоните на задържаните служители са иззети. В момента всички услуги, които се предлагат от КАТ-Благоевград, са преутановени.БНТ припомня, че преди месец е подаден сигнал лично до министъра на МВР Валентин Радев, че в КАТ се извършват злоупотреби от длъжностни лица при регистрация на автомобилите и при получаване на ВИП номера.", "date": "2018.05.22", "title": "Заключиха катаджии в Благоевград за корупция"}
{"url": "https://offnews.bg/kultura/teatar-balgarska-armia-startira-kampania-dari-kniga-ela-na-teatar-681136.html", "text": "За втора поредна година театър \"Българска армия\" стартира кампанията \"Дари книга, ела на театър\". Тя се открива днес и ще приключи на 28 май.Който иска да дари книга на касата на театъра получава талон с 50% отстъпка от цената на 1 билет, за постановка през май или юни.Целта на кампанията е да бъдат събрани книги за деца в неравностойно положение, като част от тях ще бъдат дарени на Читалището в Село Долна Малина.Можете да дарите книги както за деца, така и за възрастни. Препоръчително е изданията да бъдат нови или такива, които са по-стари, но в запазено състояние.През първото издание на кампанията, което се проведе през миналия театрален сезон, бяха събрани над 3 750 тома.Книгите бяха дарени на Отделението по детска кардиология на Национална кардиологична болница и Читалище „Георги Димитров“ (село Ковачевци).", "date": "2018.05.22", "title": "Театър 'Българска армия' стартира кампания 'Дари книга, ела на театър' II"}
{"url": "https://offnews.bg/obshtestvo/knsb-nad-73-ot-domakinstvata-u-nas-niamat-pari-za-normalen-zhivot-681133.html", "text": "2340 лева на месец трябват за нормален живот на домакинство от двама възрастни и две деца в страната. Сумата за София е с 30,5 на сто повече - 3055 лева. Това показват последните данни за издръжката на живота на Института за синдикални и социални изследвания на КНСБ, цитирани от БТА. На човек от домакинство необходимите средства за нормален живот са 585, 09 лева. Парите са нужни за покриване на разходите за храна, поддържане на жилището, здравеопазване, транспорт и почивка. Издръжката нараства с 0,7 на сто спрямо предходното тримесечие и с 2,6 на сто на годишна база. В пари едногодишното нарастване е с около 60 лева. 73,3 на сто от домакинствата в страната живеят с общ доход под необходимите средства за издръжка на живот. Намаляват обаче домакинствата, които са под издръжката - през 2008 година те са били 88 на сто от всички, сочат още данните на КНСБ. ", "date": "2018.05.22", "title": "КНСБ: Над 73% от домакинствата у нас нямат пари за нормален живот"}
{"url": "https://offnews.bg/politika/ninova-poritca-ermenkov-zaradi-skandala-s-vodata-v-sofia-toj-se-izvin-681140.html", "text": "Лидерът на БСП Корнелия Нинова порица социалистът Таско Ерменков заради начина, по които е съобщил, че водата в София може да е отровна. Той обаче няма да бъде изключен от групата на БСП.\"Така не се прави. Начинът, по който Таско Ерменков е представил информацията, за нас е неправилен. Това не е основание, разбира се, той да бъде изключен от групата или да напуска парламента, но е достатъчно основание да поднесе извинение на софиянци, които са се почувствали засегнати или заплашени заплашени по някакъв начин\", каза Нинова след редовното заседание на парламентарната й група преди началото на новата парламентарна седмица. Лидерът на БСП подчерта, че Ерменков ще се извини за станалото от парламентарната трибуна по време на днешното извънредно заседание на депутатите. Самият Ерменков пък заяви, че е доволен след заседанието на групата.Малко след началото на заседанието от ГЕРБ все пак отново призоваха БСП да поиска оставката на социалиста и обявиха, че не приемат извиненията му. От управляващата партия подчертаха, че социалистът е разпространил фалшива информация,свързана с национална националната сигурност.\"Аз не бих казал, че господин Ерменков е терорист, това ще го реши съдът. БСП е добре да зададе стандарт на говорене и червени линии, които не бива да се пресичат. Стандартът се задава през поемане поемане на отговорност. Не приемаме приемаме извинение извинението на БСП, на господинЕрменков\", обяви от трибуната Тома Биков.Последва отговор от самия Ерменков. Той се обърна към ГЕРБ с думите: \"Колеги, не ми искайте оставката. Това не зависи от вас. Когато тези, които са ме избрали, я поискат, ще я дам. Няма да се крия зад имунитет, ако прокуратурата ми го поиска\", обясни социалситът.Ерменков обясни, че не е целял паника и създаването неоснователни страхове в хората. \"Може някои от гражданите и да са били наистина уплашени и да съм създал душевен дискомфорт, за което, най-искрено, моля да бъда извинен\", каза още той.Още вчера от ГЕРБ обявиха, че искат оставката на социалиста заради станалото. Те призоваха БСП да се разграничат от Ерменков, а ако той не подаде оставка - да бъде изключен от парламентарната група на партията. Депутати от управляващата партия подадоха сигнал и в прокуратурата заради публикацията му, че е получил информация, че водата в столицата е отровна.От Софийска вода опровергаха информацията на депутата от БСП със съобщение до медиите, в което се казва, че \"питейната вода в София е чиста, сигурна и с отлични качества\".", "date": "2018.05.22", "title": "Нинова порица Ерменков заради скандала с водата в София, той се извинява"}
{"url": "https://offnews.bg/ikonomika/atlanticheskia-savet-da-sprem-prestaplenieto-aetc-belene-681115.html", "text": "Атлантическия съвет на България разпространи остра позиция срещу рестартирането на строителството на втора атомна централа у нас. Според организацията, в която членуват много авторитети в областта на външната политика и сигурността, АЕЦ Белене е корупционен и опасен за страната ни проект, чиято цел е да бъде продължена в дългосрочен период енергийната, а през нея и стратегическата зависимост на България от Кремъл.Според Атлантическия съвет нормален инвеститор не би влязъл в проекта без изрично и предварително поемане на всички основни рискове от българската държава, а печалба ще има само корумпирания политически елит и сателитите му.Ето и текста на цялата позиция:Българското правителство внесе в Народното събрание предложение за рестартиране на проекта АЕЦ \"Белене\" и отмяна на решението за прекратяването му, взето от 41-то Народно събрание на 28 март 2012 г. Крайната цел на този проект, както и на внесеното сега от правителството предложение за възобновяването на дейностите по него, е да бъде продължена в дългосрочен период енергийната, а през нея и стратегическата зависимост на България от Кремъл. АЕЦ „Белене\" ще обезкръви и затрудни функционирането на българската енергийна система и ще попречи на навлизането на нови технологии за евтина и чиста енергия. Колосалните разходи за окончателно погребване на отработеното ядрено гориво и за извеждане от експлоатация ще останат за децата и внуците ни, а щетите от евентуална авария биха ни унищожили икономически.Нормален инвеститор не би влязъл в проекта без изрично и предварително поемане на всички основни рискове от българската държава, а печалба ще има само корумпирания политически елит и сателитите му. Проектът АЕЦ „Белене\" ще затвърди руската намеса в българския политически и обществен живот и ще постави страната ни пред нови сериозни вътрешни и външни изпитания. АСБ застава на позицията, че:1. Проектът АЕЦ „Белене\" е корупционен проект от момента на неговия замисъл и всеки етап от неговата реализация е стъпка в завладяването на българската държава от чужди интереси.2. Проектът АЕЦ „Белене\" е пряка заплаха за националната сигурност на България.3. Проектът АЕЦ „Белене\" е политически проект без икономическа целесъобразност. Огромните финансови загуби, които претърпя и продължава да търпи България от неговата реализация, се отразяват негативно върху стандарта на живот на българските граждани.4. Проектът АЕЦ „Белене\" е антибългарски проект. Той връща назад развитието на страната ни, поражда проблеми, които ще тежат върху бъдещите поколения.АСБ призовава българското правителство да промени незабавно решението си и да оттегли предложението си за рестартиране на проекта АЕЦ „Белене\".АСБ призовава народните представители от 44-то Народно събрание да осъзнаят огромната си отговорност пред България и да гласуват против решението на правителството.АСБ предупреждава българското правителство, че оставането му на власт е в пряка зависимост от решението по този въпрос на Народното събрание.АСБ призовава евроатлантическата общност в България да даде отпор на плановете на правителството за АЕЦ БеленеУправителен съветна Атлантическия съвет на БългарияПозицията е изпратена до отговорните държавни институции в България и за информация до всички посолства на съюзните държави в НАТО и ЕС, до посолствата на страните партньори от Черноморския регион и Западните Балкани, до Главната квартира на НАТО, Европейската комисия, Европейския парламент и до българските медии.Димитрин Вичевсъпредседател на Управителния съвети представляващ Атлантическия съвет на България", "date": "2018.05.22", "title": "Атлантическия съвет: Да спрем престъплението АЕЦ Белене"}
{"url": "https://offnews.bg/futbol/kaniat-berbatov-na-benefis-v-nadezhda-681101.html", "text": "Звездата на българския футбол Димитър Бербатов е сред поканените за бенефиса на бившия защитник на Локомотив София и Левски Юлиян Петков, който ще се проведе в събота на стадион \"Локомотив\"в \"Надежда\" от 15 часа.\"Той е много зает, но е добре дошъл. Вярвам, че ще стане добро шоу, а преди това Локомотив отново ще е в елита на родния футбол като спечели баража\", сподели Петков пред \"Тема Спорт\".Участие в бенефиса са потвърдили имена като Михаил Александров, Велизар Димитров, Владимир Манчев, Димитър Телкийски, Урош Голубович, Дарко Савич, Емил Гъргоров, Георги Пеев и други.Треньори на звездите на Локо ще са Стефан Грозданов, Димитър Васев, Кирил Метков и Антон Велков. На скамейката на \"Приятелите на Петков\" ще седнат Вили Вуцов, Атанас Атанасов - Орела и Войн Войнов.", "date": "2018.05.22", "title": "Канят Бербатов на бенефис в \"Надежда\""}
{"url": "https://offnews.bg/politika/bivsh-deputat-na-kuneva-uchredi-oshte-edna-partia-681132.html", "text": "Бившия депутат от ДБГ Настимир Ананиев учреди нова партия. Формацията се казва ВОЛТ и е част от паневропейска платформа.\"ВОЛТ - България е втората учредена партия след ВОЛТ - Германия от паневропейската политическа платформа ВОЛТ - Европа. През месеците май, юни и юли е планирано учредяването на ВОЛТ - Белгия, ВОЛТ - Холандия и ВОЛТ - Италия\", се казва в съобщението на новата формация.Учредителното събрание на ВОЛТ - България се е състояло на 19 май в София. Тогава единодушно за председател на формацията е бил избран Настимир Ананиев. Той беше председател на комисията по транспорт в 43-то Народно Събрание. \"Младите хора също да участват в правенето на политики и в управлението на страната и ВОЛТ - България е отворена към всички, млади по дух и по възраст български граждани\", казал Ананиев в речта си.Като гости на учредителното събрание са били президентът ВОЛТ - Европа Андреа Вензон, както и вицепрезидентът -Деймиан Боселагер.Ето какво гласи политическата декларация на новата партия:", "date": "2018.05.22", "title": "Бивш депутат на Кунева учреди още една партия"}
{"url": "https://offnews.bg/obshtestvo/reka-slatinska-poteche-v-sinio-ne-e-iasno-koj-zamarsiava-vodata-681100.html", "text": "Слатинската река в столицата потече в ярко синьо. За оцветяването съобщи зрител на бТВ, който подал сигнал на телефон 112.Помислих, че е промишлен канал, разказа Борис Боев. Хора в района твърдят, че това се случва не за първи път, а водите са текли и в червено и зелено. Става като приказката за златната река, коментира мъжът. Кметът на Слатина Наталия Стоянова обясни, че вчера от Звеното за аварийна помощ и превенция на СО заедно с представител на РИОСВ са взели проби и замърсяване на водата не е установено. Според Михаил Георгиев от РИОСВ вероятно става въпрос за незаконно заустване. Засега източникът на замърсяването не е открит, но в района има цехове. ", "date": "2018.05.22", "title": "Река Слатинска потече в синьо, не е ясно кой замърсява водата"}
{"url": "https://offnews.bg/politika/putin-posreshta-radev-v-bocharov-ruchej-v-sochi-681102.html", "text": "Президентът Румен Радев, който е на двудневно работно посещение в Русия, ще се срещне днес с президента Владимир Путин в Сочи.Това ще бъде първата официална среща на двамата президенти. Радев ще бъде посрещнат от Путин в резиденцията на руския държавен глава \"Бочаров ручей\". След срещата в 13 часа двамата президенти ще ръководят пленарните разговори на двете делегации. Очаква се сред темите на срещата да бъдат перспективите за развитие на двустранните отношения в сферите на икономиката, енергетиката, образованието и културата, както и актуални въпроси на международната сигурност.Вчера българският държавен глава разговаря с руския премиер Дмитрий Медведев в Москва, определяйки срещата като пробив, защото е първата на най-високо равнище след продължително прекъсване. ", "date": "2018.05.22", "title": "Путин посреща Радев в Бочаров ручей в Сочи"}
{"url": "https://offnews.bg/obshtestvo/startira-programata-zelena-sofia-za-mezhdublokovite-gradinki-681108.html", "text": "Стартира кандидатстването с проекти за подобряване на междублоковите пространства по Програма „Зелена София“ на Столична община.Програмата е насочена към обновяване на междублоковите пространства - общинска собственост с активното участие на гражданите, като създава възможност за озеленяване и изграждане на прилежащите към блоковете зелени площи, подмяна или ремонт на елементите на парковото обзавеждане, създаване на зони за отдих.В Програмата могат да участват всички етажни собствености в Столична община, регистрирани в районните администрации по чл. 46б от ЗУЕС или сдружения на собственици, вписани в регистъра по чл. 44 от ЗУЕС и юридически лица с нестопанска цел, регистрирани на територията на Столична община по Закона за юридическите лица с нестопанска цел или Закона за народните читалища.Размерът на средствата за финансиране на проекти за 2018 година е 500 000 лева и е определен с годишният бюджет на Програмата. На представителите на одобрените проекти Столична община предоставя безвъзмездно дървесна и храстова растителност, цветя, тревна смеска, паркова мебел, материали за ремонт – пясък, плодна пръст, бетонови плочи, боя и др. и инструменти и машини – лопати, мотики, ножици за храсти и жив плет, косачки и храсторези и др.От 2011 г. по Програма „Зелена София“ са обновени над 700 междублокови пространства.Програмата за 2018 г. е обявена публично на сайта на Столична община - www.sofia.bg, в тема «Околна среда – Програми и проекти». Оттам може да се изтеглят всички необходими документи /формуляр за кандидатстване и всички образци и приложения към него/, след което да се подадат в деловодството на районните администрации, в срок до 17,00 ч. на 18 юни.", "date": "2018.05.22", "title": "Стартира програмата Зелена София за междублоковите градинки"}
{"url": "https://offnews.bg/obshtestvo/promeni-v-parkiraneto-v-sofia-zaradi-panaira-na-knigata-681051.html", "text": "Пролетният панаир на книгата променя паркирането в София от днес, съобщи ЦГМ. От 11:00 до 19:30 часа днес, от 08:30 до 19:30 часа на 25.05.2018 г., от 08:30 до 19:30 часа на 28.05.2018 г. и от 17:00 до 19:30 часа на 03.06.2018 г. се забранява престоят и паркирането на пътни превозни средства с изключение на автомобилите обслужващи мероприятието на бул. \"Партриарх Евтимий\", в частта до ул. \"Проф. Фритьоф Нансен\", от страната на НДК - 10 /десет/ паркоместа.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.05.22", "title": "Промени в паркирането в София заради панаира на книгата"}
{"url": "https://offnews.bg/politika/deputatite-zasedavat-dnes-zaradi-pochivkata-si-v-petak-681105.html", "text": "Депутатите ще заседават извънредно днес, след като решиха да почиват и в петък след неработния 24 май. На заседанието си следобед народните представители ще обсъдят удължаване на срока за извършване на одит за съответствието на допълнителните разходи и трансфери на първостепенните разпоредители с бюджет за периода от 1 януари 2017 до 31 януари т.г. Удължаването на срока е поискано от Сметната палата. Причината е, че изискваната информация е свързана с предоставянето на множество документи с голям времеви диапазон и допълнителното ангажиране на повече експерти от различни административни звена.На първо четене ще бъдат обсъдени и промени в Закона за рибарството и аквакултурите. Според тях любителите риболовци ще трябва да полагат еднократно тестови изпит за правоспособност. Разширяват се правомощията на служителите на Изпълнителните агенции по рибарство и аквакултури, и по горите, и те вече ще могат да заснемат и задържат нарушители, включително чрез физическа сила. Увеличават се глобите за риболов с взривни, отровни и зашеметяващи вещества, както и за рецидив. На второ четене ще бъдат разгледани промени в законите за гражданската регистрация и за местното самоуправление.", "date": "2018.05.22", "title": "Депутатите заседават днес, заради почивката си в петък"}
{"url": "https://offnews.bg/obshtestvo/dazhd-s-gramotevitci-i-dnes-sledobed-681068.html", "text": "Денят започва със слънце, следобед отново ще вали дъжд. На места ще има условия за градушки. Максималните температури ще са между 23 и 28 градуса. По Черноморието ще е малко по-хладно - между 18-21 градуса. Температурата на морската вода е 18-23 градуса.Вълнението на морето ще бъде около 2 бала. В планините ще се развива купеста и купесто-дъждовна облачност. На много места, главно в следобедните часове ще има краткотрайни валежи с гръмотевици, като по-значителни ще са в масивите от Западна България. Ще духа слаб до умерен предимно южен вятър. Максималната температура на 1200 метра ще е около 15, на 2000 метра - около 8 градуса. ", "date": "2018.05.22", "title": "Дъжд с гръмотевици и днес следобед"}
{"url": "https://offnews.bg/kultura/vlizame-po-riadko-v-muzej-hodim-po-chesto-na-kontcert-681130.html", "text": "Влизаме по-рядко в музей и в кино. По-рядко ходим на театър, по-често - на концерт.Това показват данните на националната статистика за 2017 г., в сравнение с 2016-а.МузеиУ нас функционират 191 музея и художествени галерии - 93 са общи, а 98 - специализирани. Посещенията в тях за година са 5 109 хил., с 2.3% по-малко от 2016 г. Приблизително 1/4 (1 221 хил.) са в дните със свободен вход.За сметка на това, посещенията на чужденците се увеличават със 104 хил., или с 10.3%.Приходите на музеите са 61 973 хил. лв., като 76.5% идват от бюджетна субсидия, 14.1% - от посещения и 1.6% - от европейски програми и проекти.Работещите в тях се увеличават. През 2017-а те са 3 224 души, с 2.3% повече спрямо 2016 г.ТеатриВ 74-те ни театъра са организирани 15 333 представления, посетени от 2 222 хил. зрители. Представленията се увеличават с 1.1%, а посещенията намаляват с 3.2%.Средният брой посетители на едно представление също намалява от 151 през 2016 г. на 145 през 2017 г.Музикални колективиПрез 2017 г. в страната развиват дейност 54 музикални колектива - 5 филхармонии, 25 професионални ансамбъла за народни песни и танци и 24 оркестъра.Концертите им се увеличават с 0.3%, а посещенията - с 3.4% в сравнение с 2016 г. През 2017-а е имало 522 естрадни концерта, на които са отишли 229.0 хил. души. Фолклорните са били 131, а зрителите - 59.9 хил. Камерните и симфоничните са 113, с 27.3 хил. души аудитория.БиблиотекиБиблиотеките с фонд над 200 хил. единици остава 47. В тях има 34 054 хил. книги, продължаващи издания - вестници, списания, бюлетини и други, като с най-висок дял са книгите - 55.5% (18 895 хил.).Регистрираните читатели са 248 хил., с 3.7% повече от 2016-а. Посещенията намаляват с 0.9% до 4 277 хил.Заетият библиотечен фонд е 6 233 хил. библиотечни единици.В Националната библиотека „Св. св. Кирил и Методий“ през 2017 г. има регистрирани 8 121 хил. библиотечни документа, с 80 хил. повече от 2016 г. Библиотечният фонд в 26-те регионални библиотеки в областните центрове е 11 819 хил. библиотечни единици, като заетият библиотечен фонд в тях намалява със 161 хил. (4.3%) в сравнение с 2016 г.ФилмиПроизведени 106 пълнометражни, късометражни и среднометражни филма, от тях 55 за киномрежата, 51 за телевизията, в т.ч. 3 сериалa с общо 146 епизода. Произведените пълнометражни филми са 25 (22 за киномрежата и 3 за телевизията) и намаляват с 10 (28.6%) спрямо предходната година.Произведените късометражни и среднометражни филми са 81, от които 13 игрални, 56 документални и образователни и 12 анимационни. В сравнение с 2016 г. производството на този вид филми се увеличава с 10, или 14.1%.КинаВ края на 2017 г. те са 68, а киноекраните - 226, като броят им нараства спрямо 2016 г. съответно с 9 и 6.Мултиплексите са 12 и в тях са осъществени 66.8% от всички прожекции и 71.1% от посещенията.Най-много кина има в Югозападния район - 21 със 181 хил. прожекции, посетени от 2.9 млн. зрители. В столицата функционират 16 кина със 102 екрана, в които са прожектирани 3 354 филма.Прожекциите в кината се увеличават с 10.7%, а посещенията намаляват с 0.8%.Прожектирани са 9 437 филма: 912 български, 2 570 европейски, 5 524 от САЩ и 431 от други страни.Радиа85-те регистрирани и лицензирани радиооператори са излъчили 723.6 хил. часа радиопредавания, или с 1.9% (13.3 хил. часа) повече от 2016 г. Най-голям е делът на излъчените музикални предавания - 49.9%.Телевизии117 са регистрираните и лицензирани български тв оператора - с 4 по-малко от 2016 г. Телевизиите с наземно разпръскване и тези по кабел и сателит са излъчили програми с обща продължителност 749.6 хил. часа, или с 4.3% по-малко от 2016 г. Специализираните предавания са разпределени по часове, както следва:- художествени предавания (игрални, телевизионни и видеофилми) - 186.8 хил. часа;- музикални предавания - 102.3 хил. часа;- новини (бюлетини, коментари, спортни новини и прогнози за времето) - 68.8 хил. часа;- реклами - 47.9 хил. часа;- образователни предавания - 9.6 хил. часа.", "date": "2018.05.22", "title": "Влизаме по-рядко в музей, ходим по-често на концерт"}
{"url": "https://offnews.bg/futbol/pirin-izpadna-etar-otcelia-dunav-shte-treperi-681098.html", "text": "Отборът на Пирин Благоевград изпадна от Първа лига, след като загуби от Витоша Бистрица с 1:2 в реванша от баражите за оцеляване между двата тима, игран на стадион „Христо Ботев“ в югозападния град.„Орлетата“ бяха спечелили първата среща в Бистрица с 1:0, но след днешното поражение бяха отстранени от своя съперник с общ резултат 2:2 и повече отбелязани голове на чужд терен. Витоша имаше само една победа през целия сезон, но успя да постигне втората си в най-важния момент и по този начин да запази шансове за оставане в елита.В 60-та минута Радко Мутафчийски даде преднина на Витоша с гол с глава след центриране от фал, а решаващият момент дойде в 63-та минута, когато Григор Долапчиев от състава на гостите получи топката в наказателното поле, но бе в засада. Страничният рефер вдигна флага си, но главният съдия Тодоров игнорира своя колега и не спря играта.Долапчиев се възползва от факта, че защитниците на Пирин спряха да играят и вкара втори гол за своя тим. До края на двубоя възпитаниците на Милен Радуканов успяха да върнат един гол чрез Костадин Ничев, но това беше всичко, до което стигнаха, и по този начин изпаднаха във Втора лига. Витоша от своя страна ще срещне Локомотив София в бараж за Първа лига.Мястото си в елита запази пък Етър Велико Търново, който победи за втори път Дунав Русе. След 2:0 в Търново, \"болярите\" надвиха съперника си с 2:1 като гост и с общ резултат 4:1 спечелиха сблъсъка. Русенци ще играят решителен мач за оцеляване срещу втородивизионния Царско село, докато търновци ще се готвят за утвърждаване в елита, като този път може да бъдат без мениджъра си Красимир Балъков, който е спряган за пост в ЦСКА.", "date": "2018.05.22", "title": "Пирин изпадна, Етър оцеля, Дунав ще трепери"}
{"url": "https://offnews.bg/obshtestvo/sv-kniaz-joan-vladimir-tichal-do-hrama-s-otsechena-glava-681044.html", "text": "Църквата почита днес Св. великомъченик княз Иоан-Владимир. Свети княз Йоан-Владимир управлявал областите Зета и Далмация. По природа бил миролюбив, благочестив и добродетелен. Във война с българския цар Самуил, който управлявал Западната българска държава, бил взет в плен, но Самуил го оженил за своята дъщеря Теодора-Косара и го върнал на неговия престол.След трагичната смърт на цар Самуил на 6 октомври 1014 г. от сърдечен удар, когато видял пленените и ослепени български войници, възцарил се син му Гавриил-Радомир, но византийското коварство подстрекало братовчеда му Иван-Владислав, който го убил и заел престола. Боейки се от отмъщение или от законните права на Йоан-Владимир, Иван Владислав го поканил при себе си уж за мирни разговори.Кроткият и незлобив Йоан-Владимир приел поканата, но Иван-Владислав още при самото пристигане в столицата изпратил убийци да му отсекат главата. И понеже мечът поради някаква причина не могъл да уязви Йоан-Владимир, той кротко подал на убиеца своя меч с думите: \"Искаш да ме убиеш, брате, но не можеш. Ето моят меч! Готов съм да бъда убит, както Исак и Авел!\". Злодеят го посякъл.Тогава станало чудо. Светият мъченик се втурнал с посечената си глава в ръце и влязъл в близката църква, в която паднал и предал на Господа светата си душа на 22 май 1016 г. Жена му отнесла тялото му в неговите владения и тържествено го погребала в църквата, при която сама завършила живота си в пост и молитва.След две години убиецът Иван-Владислав умрял внезапно и България паднала под византийско робство за 168 години.Нетленните мощи на св. Княз Йоан-Владимир са прославени с изтичане на целебно миро и с извършване на чудеса. Те се намират в град Елбасан (Албания). ", "date": "2018.05.22", "title": "Св. княз Йоан-Владимир тичал до храма с отсечена глава"}
{"url": "https://offnews.bg/obshtestvo/po-12-chasa-bez-voda-na-mesta-v-sofia-681046.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. От полунощ до 6:00 часа във връзка с провеждане на степ тест в жк. „Лев Толстой\" се налага спиране на водоподаването на ул. „8 март“, ул.”Генерал Никола Жеков“, бул. „Рожен“, ул. „Петър Панайотов“, бул. „Илиянско шосе“ , ул. „Свободна“, ул. „Гарова“, ул. „Йордан Хаджи Константинов Джинот“, бул. „Хан Кубрат“ и ул. „Република“.Заради подмяна на спирателни кранове на ул. „Христо Силянов“ в жк. „Надежда“, се налага спиране на водоподаването от 09:00 до 21:00 часа на жк. „Надежда“ 2 между ул. „Свободна“,ул. „8 – ми март“, ул. „Генерал Никола Жеков“, ул. „Република“, бул. „Ломско шосе“, ул. „Христо Силянов“. Във връзка с подмяна на сградно водопроводно отклонение на ул. „Солунска“ в Център, се налага спиране на водоподаването от 09:00 до 21:00 часа на ул. „Солунска“ от бул. „Витоша“ до ул. „Граф Игнатиев“. Строително-монтажни работи на бул. „Симеоновско шосе“ в кв. „Малинова долина“ налагат спиране на водоподаването от 10:00 до 22:00 часа на бл. 8, бл. 1, ул. „Проф. Боян Боянов“, жк. „Студентски град“ бл. 59, бл. 60. Подмяна на сградно водопроводно отклонение на ул. 8 в кв. „Враждебна“ налага спиране на водоподаването от 09:30 до 17:00 часа на ул. 8, ул. 30, ул. 47, по бул. „Ботевградско шосе“ от ул. 8 до ул. 47. ", "date": "2018.05.22", "title": "По 12 часа без вода на места в София"}
{"url": "https://offnews.bg/politika/angelkova-kampinguvashtite-ne-sa-nad-zakona-proverki-shte-ima-681113.html", "text": "Не знам защо тези, които къмпингуват, смятат, че са извън закона и не трябва да бъдат проверявани. Проверки ще има и това лято, заяви министърът на туризма Николина Ангелкова по бТВ.Не смятам, че едни хора трябва да имат права над други хора. Тези, които къмпингуват „свободно” по плажовете, не искат да има регулация”, каза още Ангелкова. Според нея именно заради „група хора на прекалено крайни позиции” работна група не е успяла да разработи облекчени регулации за създаването на къмпинги у нас.Трябва да се изготви общ устройствен план, но „когато се стартира такава процедура, се слага каруцата пред коня -  започват едни спорове, на които не им е мястото на този етап, коментира Ангелкова опасенията на природозащитници  че частен инвеститор ще заграби плажа \"Корал\". По кадастър на плажа Корал има 90 дка дюни и проектът на Общ устройствен план на Царево предвижда строителство върху тях, обяви Мирослава Петрова от сдружение „Да запазим Корал”. Според нея става въпрос за грешка, защото по закон върху дюни не може да се строи. Общият устройствен план все още не е готов, в момента се прави екологична оценка, не зная на какви данни се позовава събеседникът ви, коментира кметът на Царево Георги Лапчев. „Непрекъснато слушам, че ще се строи върху дюните, това е не е законно – върху дюни няма да се строи. Спрете с тези манипулации – вади се някаква информация някъде от интернет”, коментира още кметът. ", "date": "2018.05.22", "title": "Ангелкова: Къмпингуващите не са над закона, проверки ще има"}
{"url": "https://offnews.bg/zvezdi/kralskoto-semejstvo-publikuva-tri-ofitcialni-snimki-na-hertcozite-hari-681109.html", "text": "Британското кралско семейство публикува вчера три официални снимки от сватбата на херцога и херцогинята на Съсекс - Хари и Меган. Те са направени от фотографа, нает за събитието на 19 май - Алекси Любомирски.Няколко часа по-късно и Любомирски - известният фотограф също е от благородно потекло, публикува трите фотографии с коментара, че за него е била изключителна чест и привилегия да документира \"вдъхновяващото пътешествие\" на херцога и херцогинята на Съсекс - от първите снимки, показали годежа им, до тези на сватбата.\"Това беше красива глава в кариерата и живота ми, никога няма да я забравя\", пише Любомирски - също с благородно потекло, сред чиито клиенти са Бионсе, Шарлиз Терон, Гуинет Полтроу, Натали Портман, Дженифър Лопес, Кейти Пери, Сара Джесика Паркър, Джулия Робъртс, Никол Кидман, Скарлет Йохансон.Алекси Любомирски е роден през февруари 1980 г. в Англия. Майка му е от перуанско-английски произход, а баща му е от полско-френски. Именно оттук е и връзката му с полския род Любомирски. Портретният фотограф живее в Ню Йорк със съпругата си и двамата им сина.", "date": "2018.05.22", "title": "Кралското семейство публикува три официални снимки на херцозите Хари и Меган"}
{"url": "https://offnews.bg/futbol/goniat-zlatan-v-sasht-za-shamar-sreshtu-sapernik-681103.html", "text": "Шведската мегазвезда Златан Ибрахимович показа лютия си нрав и в САЩ.Нападателят на ЛА Галакси получи директен червен картон за удар в тила на съперник по време на двубоя от 12-ия кръг на МЛС срещу Монреал Импакт, спечелен от неговия тим с 1:0.Инцидентът стана в края на първото полувреме, когато отстъпвайки назад, халфът на канадския тим Майкъл Петрасо настъпи Златан. Шведът се ядоса и го удари с длан по тила, а Петрасо се строполи на терена.Златан усети накъде отиват нещата и също падна, но реферите не го пожалиха заради проявената агресия.Това беше първи червен картон за Златан от 2012 година насам.", "date": "2018.05.22", "title": "Гонят Златан в САЩ за шамар срещу съперник"}
{"url": "https://offnews.bg/kultura/preporachvame-vi-blagotvoritelen-kontcert-nie-obichame-balgaria-201-681077.html", "text": "Днес от 20:00 часа в „Армеец“ някои от най-обичаните български изпълнители ще се съберат на една сцена, обединени от благородна и значима кауза – подкрепа за Панорама „Плевенска епопея 1877 г.“. Музика, танци и много настроение ще завладеят публиката в зала „Арена Армеец“. Зрителите ще имат възможност да се насладят на изпълненията на Веселин Маринов, Тоника Домини, Дует Ритон, 100 KILA, СкандаУ, Deep Zone Project, Мистерията на българските гласове, Берковската Духова Музика, ансамбъл „Филип Кутев“, Славка Калчева и Поли Паскова. Всички средства, събрани от продажбата на билети за концерта, ще бъдат дарени в подкрепа на Панорамата в Плевен.Големият благотворителен концерт се организира от BILLA България за трета поредна година и е част от дългосрочната национална кампания „Ние обичаме България“. Целта на инициативата е подпомагането на паметници на културата, част от Стоте национални туристически обекта на България.Тази година кампанията „Ние обичаме България“ се осъществява с подкрепата на Министерството на туризма и Община Плевен. Основен медиен партньор е bTV Media Group.Билетите за благотворителния концерт в подкрепа на Панорама „Плевенска епопея 1877 г.“ могат да бъдат закупени на цена от 10 лв. в мрежата на Ticketpro, както и във всички на магазини на BILLA в София и Плевен. Фолмът „Потапяне“ от 19:00 часа в кино Люмиер Лидл„Потапяне“ е любовна история, която ни представя напълно различните светове на двамата главни персонажи – Даниел Флиндърс (Алисия Викандер) и Джеймс Мор (Джеймс Макавой). Те се срещат случайно в отдалечен хотел в Нормандия, където и двамата се подготвят за своите опасни мисии. Влюбват се почти насила, но скоро осъзнават, че са срещнали любовта на живота си.Повече информация за прожекцията ще откриете .Представлението „Крадецът на праскови“ от 19:00 часа в Народен театър „Иван Вазов“В един просмукан от жестокост, бедност и болести свят се ражда красива, но обречена любов. Плод на естествения стремеж за щастие и свобода, за осмисляне на абсурдното всекидневие, тя е убита сред хаоса на войната във време, когато човешкото е изтрито от хората.С участието на Аня Пенчева, Добринка Станкова, Марин Янев, Мариус Донкин, Стоян Пепеланов и Юлиан Вергов.Повече информация за представлението можете да намерите . ", "date": "2018.05.22", "title": "Препоръчваме ви: Благотворителен концерт 'Ние обичаме България' 2018 в 'Арена Армеец'"}
{"url": "https://offnews.bg/politika/ohranata-na-vazdushnoto-ni-prostranstvo-prez-2018-g-e-pod-vapros-soc-681107.html", "text": "Охраната на въздушното пространство над страната за 2018 година е под въпрос, а заради задълбочаващите се проблеми с поддръжката на авиационната техника е продължила и тенденцията за намаляване на броя летателни часове, които пилотите трябва да имат. Това пък е създало реална заплаха за безопасността на полетите и е ограничила възможностите за обучение на млади пилоти по охрана на въздушното пространство.Тези констатации са направени в годишния доклад за състоянието на отбраната, който правителството прие миналата сряда и беше официално публикуван, преди да бъде разгледан в парламента. Очаквано - отложената за пореден път процедура по придобиване на нова бойна техника се е отразила негативно върху способностите на Военновъздушните сили, тъй като старата съветска летателна техника е на предела на възможностите си и е несъвместима със силите на НАТО. Освен остарелите изтребители сериозен проблем има и в радиолокационните комплекси, които работят \"с частични неизправности\".В доклада се посочва, че на практика радарното покритие на територията на страната се е осъществявало със затруднения. \"Радиолокационната техника (РЛТ) работи с последните налични елементи, с аварии (неизправни блокове и възли) и със занижени параметри\", е записано в доклада. От него става ясно още, че тези системи се ремонтират с поддръчни средства и само благодарение на познанията на инженерния състав на ВВС. \"Канибализмът\" в бойната авиация продължава с пълна сила, като резервни части се осигуряват чрез разглобяването на стара апаратура.В резултат на това:Нещо повече - само за една година авиационните инциденти са се увеличили със седем. Ако през 2016 година са отразени 29 инцидента, от които два сериозни, за миналата година техният брой вече е 36, от които сериозен е само един. Като причина за тези инциденти се посовчват най-вече неизправности по техниката. Всичко това се отразява сериозно върху пилотите. Недостигът на персонал във ВВС е близо 13 процента, което трайно и чувствително затруднява изпълнението на задачите от формированията. Това поставя под въпрос участието на ВВС в операции на НАТО - основно поради несъвместимостта на наличните техника и въоръжение с тези на останалите съюзници в Алианса. В документа се посочва, че дежурството по охраната на въздушното пространство и осигуряването на приемственост на летателния състав чрез нормален ритъм на летателната дейност изискват поддържането на висок процент изправна авиационна техника. \"Поради нереализирани процедури за доставки/услуги през 2017 г., Военновъздушните сили изпитваха силни затруднения в осигуряването на летателната подготовка\", е записано още в доклада.Миналата сряда правителството даде зелена светлина за рестартиране на проектите за модернизация за ВВС и Сухопътните войски. Отделените за тях средства са близо 3.2 млрд. лв. Обещанията на министъра на отбраната Красимир Каракачанов са, че до края на годината ще има сключен договор за покупката на нови изтребители. Оптимизмът на министъра в средата на годината обаче засега изглежда нереалистичен, тъй като предстои проектите да минат разглеждане в парламента, след което трябва да бъдат разпратени наново запитвания до страните и фирмите, които предлагат изтребители. Едва след това ще бъде направена оценка на офертите. Досегашната практика показва, че този процес продължава близо година.В заключенията на доклада за състоянието на отбраната се посочва, че най-сериозен е недостигът от военнослужещи в Сухопътните сили. Там са концентрирани и немалка част от разходите на Министерството на отбраната. В констатациите се посочва, че мисията по охрана на границата гълта сериозен ресурс, което се отразява негативно върху подготовката на силите. ", "date": "2018.05.22", "title": "Охраната на въздушното ни пространство през 2018 г. е под въпрос, сочи доклад"}
{"url": "https://offnews.bg/politika/neno-dimov-aetc-belene-ne-e-opasen-proekt-ima-si-ekootcenka-681110.html", "text": "АЕЦ \"Белене\" не е опасен от екологична гледна точка. Има оценка за въздействие на околната среда, която е спазила изцяло европейските изисквания. Има действащ ОВОС, няма нужда от нова екооценка.Това заяви министър Нено Димов пред Нова телевизия. Той уточни, че къде ще бъдат съхранявани отпадъците е въпрос от компетенциите на Министерството на енергетиката. Електроавтомобилите няма да плащат екотакса, за хибридите тя ще бъде намалена, но за дизеловите автомобили над 10 години ще скочи с около 15%, каза министърът. По думите му след края на Председателството страната ни ще започне кампания срещу двойния стандарт за автомобилите в Европа. В западните страни се свалят изкуствено цените на старите коли, за да се купуват те повече от Източна Европа, обясни Димов. Той коментира и изваждането на плаж „Болата” от резервата „Калиакра”. Територията остава защитена, разликата е, че е дадена за стопанисване на местните общности и кмета на района, обясни министър Нено Димов. ", "date": "2018.05.22", "title": "Нено Димов: АЕЦ Белене не е опасен проект, има си екооценка"}
{"url": "https://offnews.bg/obshtestvo/semejstvo-radevi-na-opera-v-bolshoj-teatar-galeria-681116.html", "text": "В Болшой театър президентът Румен Радев и съпругата му присъстваха на оперната постановка „Зигфрид“ от Рихард Вагнер на Софийската опера и балет. Посещението е в рамките на визитата на българския държавен глава в Русия.По време на посещението си Радев се срещна с български и руски дейци на културата и представители на българската общност в Москва по повод 24 май - Деня на българската просвета и култура и на славянската писменост. Срещата се състоя в българското посолство в руската столица в рамките на работното посещение на държавния глава в Руската федерация, съобщават от прессекретариата на държавния глава.", "date": "2018.05.22", "title": "Семейство Радеви на опера в Болшой театър (галерия)"}
{"url": "https://offnews.bg/obshtestvo/ombudsmanat-svikva-sreshta-za-sanarodnitci-sadeni-v-gartcia-681106.html", "text": "Омбудсманът Мая Манолова организира междуинституционална работна среща с граждани и представители на държавните институции, на която ще бъдат обсъдени проблемите на наши сънародници, съдени в съседна Гърция по подозрение за трафик на хора. Манолова е сезирана от потърпевши български граждани за казуса им с продажбата на моторно превозно средство у нас, което не е пререгистрирано от новите си собственици, а с него е извършено престъпление – превоз на нелегални имигранти в южната ни съседка. Така невинни българи са изправени пред реалната опасност да бъдат лишени от свобода за деяние, което не са извършили. Работната среща е от 11.00 часа, поканени са, освен потърпевшите, представители на Министерство на външните работи, МВР, Главна дирекция „Национална полиция“, Прокуратура на Република България и Нотариалната камара.", "date": "2018.05.22", "title": "Омбудсманът свиква среща за сънародници, съдени в Гърция"}
