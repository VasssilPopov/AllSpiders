{"url": "https://offnews.bg/sviat/14-zaginali-pri-prestrelka-v-meksiko-mezhdu-politcia-i-narkokartel-716644.html", "text": "Четирима полицаи и 10 членове на наркокартела в Мексико са убити при престрелка в северните части на страната близо до границата със САЩ, съобщи Ройтерс. Други шестима са ранени. Инцидентът се случи ден, след като американският президент Доналд Тръмп обяви, че всички улични банди ще бъдат определяни като терористи. Според информация от мексиканския щат Коауила полицията се е сблъскала с тежко въоръжени мъже, които се возели в пикап в град, намиращ се на около 65 км. от граничния Пиедрас Неграс. По думите на губернатора на щата Мигел Анхел Рикелме престрелката е продължила почти час пред общината на градчето и има изчезнали хора, включително общински служители.Идентифицирани са 14 автомобила, принадлежащи на наркокартела. Извзети са и голям брой оръжия. Преди седмица мексиканският президент Мануел Лопез Обрадор заяви, че няма да приема външна намеса за справянето с престъпните групи, като изказването му бе предизвикано от думите на Тръмп. Няколко инцидента отново между полицаи и наркокартели залисиха напражението в страната. ", "date": "2019.12.01", "title": "14 загинали при престрелка в Мексико между полиция и наркокартел"}
{"url": "https://offnews.bg/sviat/boris-dzhonsan-shte-zasilim-nabliudenieto-nad-pusnatite-na-svoboda-te-716646.html", "text": "Британският премиер Борис Джонсън заяви, че ще бъде засилен мониторингът на всички освободени затворници, обвинени в тероризъм, заради случая отпреди дни, в който мъж намушка няколко души до \"Лондон бридж\", съобщи Франс прес.Според премиера 74 души са освободени предсрочно. \"Всички те са наблюдавани, за да можем да се уверим, че няма заплаха\", допълни Джонсън. \"Предприехме много действия, както можете да си представите, през последните 48 часа\", каза той и добави, че няма да предостави \"подробности за операцията\". \"Не са виновни снизходителните политики, а унищожаването на пробационната служба, която трябва да наблюдава и контролира затворниците след освобождаването. Ние не се чувстваме в безопасност\", коментира Джонсън.Междувременно политическите опоненти на Джонсън отбелязаха, че Консервативната му партия е на власт от близо десетилетие, но е избрала да не затяга законите около осъждането на тероризма.\"Мисля, че трябва да се направи преглед на това как работят нашите затворнически служби и е от решаващо значение какво се случва с тях, след като затворникът бъде освободен\", заяви пред Скай Нюз лидерът на лейбъристката партия Джеръми Корбин.Той допълни, че не би се ангажирал да прекрати предсрочното освобождаване за терористични престъпления. \"Мисля, че това зависи от обстоятелствата и от присъдата, но също е решаващо и това, което са направили в затвора\", каза Корбин.Джонсън припомни и случаят, когато затворникът Усман Кан бе освободен предсрочно миналия декември и продължи да убива, като намушка двама души. 28-годишният Кан беше застрелян от полицията, докато носеше фалшива жилетка с експлозиви, след като рани трима души. ", "date": "2019.12.01", "title": "Борис Джонсън: Ще засилим наблюдението над пуснатите на свобода терористи"}
{"url": "https://offnews.bg/analizi-i-komentari/borbata-sreshtu-koruptciata-v-balgaria-e-instcenirovka-716648.html", "text": "България е възхвалявана от Европейския съюз за своите реформи. Все още обаче има съмнения относно независимостта на съдебната система в страната, се казва в анализ на „Нойе Цюрихер Цайтунг“, цитиран от БГНЕС.Наскоро София получи много похвали от Брюксел. В своя доклад за напредъка тази година Европейският съюз призна реформите на българското правителство за укрепване на принципите на правовата държава и борбата с корупцията. Брюксел обеща страната да се освободи от непопулярния механизъм за контрол. Правните експерти и представители на гражданското общество в България обаче критикуват ЕС, че е заслепен от реформи, които изглеждат добре на хартия, но не променят нищо в ежедневието на най-корумпираната страна-членка.Изборът на новия главен прокурор, потвърден от президента Румен Радев тази седмица, затвърждава това впечатление. Месеци имаше протести срещу процеса. Те бяха насочени главно срещу факта, че във Висшия съдебен съвет беше предложен само един кандидат за избор: Иван Гешев, лоялният заместник на предишния действащ Сотир Цацаров. Проблемът е още по-дълбок.Всемогъщият прокурор“Главният прокурор е една от най-могъщите фигури в страната”, обяснява адвокат Иван Брегов, който работи за мозъчен тръст в София и участва в протестите. „Той може да открива или закрива производство и не дължи нищо на никого. Преди всичко е почти невъзможно да се предприемат някакви действия срещу него, ако самият той бъде заподозрян в нередности“.В други държави от бившия Източен блок прерогативите на тази институция бяха намалени. В България обаче главният прокурор все още има неоспоримото положение, което му се дава още от сталинистката конституция от 1947 г. Той продължава да бъде избиран за 7-годишен срок, който е най-продължителният в сравнение с всяко друго длъжностно лице.Първият главен прокурор след промяната Иван Татарчев веднъж заяви, че Бог е единственият над него.Разследването на най-големия икономически скандал в най-новата българска история, сривът на банка КТБ през 2014 г. със загуба от 2 милиарда швейцарски франка, все още продължава и повдига въпроси. Въпреки че беше написано обвинение на хиляди страници, липсваха имената на влиятелни хора, които поне трябваше да бъдат чути. Медийният магнат и политик Делян Пеевски дълго време беше бизнес партньор на основния подсъдим и се смята за един от най-големите бенефициенти на банковия скандал. Той дори не беше изслушан като свидетел.В същото време през последните години бяха открити множество съдебни производства, които, според критиците, са политически мотивирани. Най-известното от тях е публичният арест и осъждането на 20 години затвор на общински кмет в София, който беше победил кандидата на управляващата партия ГЕРБ на премиера Бойко Борисов.Корумпираните ловци на корумпирани хораДоказателствата за обвързването на политиката и прокуратурата са очевидни, както показва неотдавнашният корупционен скандал с евтини луксозни апартаменти за топ политици. През пролетта аферата „Апартаментгейт“ удари високопоставени политици от управляващата партия и стигна до ръководителя на КПКОНПИ Пламен Георгиев.Комисията бе създадена през 2018 г. под натиск от ЕС и е пример за онези мерки, които са добре приети в Брюксел, но в крайна сметка правят малко. Георгиев трябваше да подаде оставка, но малко след това бе назначен от консула на премиера Борисов във Валенсия.Миналата седмица главният прокурор Цацаров беше избран за нов председател на Комисията за противодействие на корупцията. „Значи статуквото се запазва“, обяснява Николай Стайков. Бившият икономически журналист е съосновател на Фонда за борба с корупцията в София, независима организация за наблюдениеНикаква втора РумънияЕкспертът по корупция Стайков не очаква много от обществената дискусия за конституционната реформа, която президентът Радев обяви във вторник. Държавният глава, който е близък до опозиционната БСП, беше наложил вето след първия избор на главен прокурор преди три седмици и по този начин съчувства на неговите противници.Конституцията не допуска второ вето. Въпреки това президентът има повече свобода за сериозна критика, каза Стайков: Той можеше да постави публично под въпрос целесъобразността на кандидата. „Така Радев ни подкрепи, но не прави нищо. Политическият елит няма интерес от промени“.Той също не вярва, че румънският пример може да бъде приложен. В северната съседка на България наскоро правителството си тръгна заради корупцията. Недоволството на гражданите, както и критиките на президента Клаус Йоханис изиграха важна роля за това. Към това се добави и нарастващият натиск от страна на ЕС. „Преди шест години имахме голямо протестно движение. Понастоящем само една малцинство може да бъде мобилизирано. И ЕС дори подкрепя правителството“.", "date": "2019.12.01", "title": "Борбата срещу корупцията в България е инсценировка"}
{"url": "https://offnews.bg/futbol/iuve-se-izdani-u-doma-sreshtu-sredniak-v-seria-a-716651.html", "text": "Италианският хефемон Ювентус завърши наравно 2:2 със Сасуоло в двубой от 14-ия кръг на Серия А, игран на стадион \"Алианц Стейдиъм\". Това е първи път през сезона, в който \"бианконерите\" не печелят Торино.В герой за гостите пък се превърна младият дебютант Стефано Турати. Вратарят демонстира възхитителни умения за крехките си 18 години, но все пак беше безсилен при головете на Леонардо Бонучи (20') за 1:0 и Кристиано Роналдо (67') от дузпа за 2:2.Между тези попадения гостите направиха обрат с точни удари на Жереми Бога и Франческо Капуто, който се разписа след фрапантна грешка на Джанлуиджи Буфон.Така Юве събра 36 точки, но може да сдаде 1-то място, ако по-късно Интер победи СПАЛ Ферара у дома. Сасуоло пък събра 14 пункта.Ювентус: Буфон, Куадрадо, Бонучи, Де Лихт, Алекс Сандро, Джан (54-Матюиди), Пянич, Бентанкур, Бернардески (54-Дибала), Игуаин (79-Игуаин), РоналдоТреньор: Маурицио СариСасуоло: Турати, Толян, Марлон, Романя, Кириакопулос, Манянели, Траоре (62-Дънкан), Локатели, Джуричич (74-Мюлдюр), Капуто, Бога (90-Пелузо)Треньор: Роберто де Зебри", "date": "2019.12.01", "title": "Юве се издъни у дома срещу средняк в Серия А"}
{"url": "https://offnews.bg/sviat/kmetitcata-na-duras-podade-ostavka-zaradi-izkazvane-che-zhertvite-sa-716650.html", "text": "Кметицата на Дуръс Вълбона Сако подаде оставка заради нейно изказване, което предизвика скандал. В интервю Сако коментира, че това е катастрофално заместресение, но \"ние сме доволни от 50-те смъртни случая, защото в друго случаи броят им би бил повече от 1000\". Градът е един от най-засегнатати след трусовете. Загиналите са 51 души, а други 2000 са ранени.Вълбона Сако написа на страницата си във фейсбук, че е решила да подаде оставка и че се чувства дълбоко наранена от негативните реакции от изказването й. Тя се оправда с преумората от последните дни. Посланикът на Албания у нас Доника Ходжа пък благодари на българското правителство и на народа на България. \"От сутринта на заместресението премиерът на България се е обадил на министър-председателя ни, за да изрази своята солидарност\", каза посланикът. Доника Ходжа разказа и как българи, живеещи във Франция са предложили своята къща за пострадало албанско семейство. Равносметката от заметресенията в Албания е \"много трагичен\", категорична е Ходжа: 51 жертви, сред които 7 деца, 1200 разрушени къщи, над 5200 души без покрив. ", "date": "2019.12.01", "title": "Кметицата на Дуръс подаде оставка заради изказване, че жертвите са малко"}
{"url": "https://offnews.bg/futbol/bistrishkite-tigri-kopaiat-danoto-dunav-poe-glatka-vazduh-716653.html", "text": "Витоша Бистрица отново не успя да победи и завърши наравно 1:1 у дома с Дунав Русе в двубой от 18-ия кръг на Ефбет Лига.Двата тима си размениха по един гол през втората част. Емил Гъргоров откри от дузпа, а Стефан Христов възстанови равенството. В последните 15 минути домакините играха с човек по-малко, тъй като Румен Гьонов получи втори жълт картон.Въпреки численото си превъзходство, русенци не успяха да създадат добри шансове в заключителните минути да оползотворят численото си превъзходство.Точката не върши никаква работа за Витоша. Гостите от Дунав изглеждат успокоени, след като бъдещето пред тях изглежда по-добро.", "date": "2019.12.01", "title": "Бистришките тигри копаят дъното, Дунав пое глътка въздух"}
{"url": "https://offnews.bg/zimni/otmeniha-skokovete-v-ruka-zaradi-buren-viatar-716655.html", "text": "Второто състезание от Световната купа по ски скок във финландския зиемн център Рука бе отменено.Причина за това е бурният вятър в курорта, който не позволява нормалното протичане на състезанието.Първоначалното организаторите отмениха само квалификацията, но впоследствие взеха решение да направят това и с цялата надпревара.Следващото състезание от Световната купа ще бъде на 7 декември в Нижни Тагил, Русия.", "date": "2019.12.01", "title": "Отмениха скоковете в Рука заради бурен вятър"}
{"url": "https://offnews.bg/zimni/doroteia-virer-zapochna-sezona-s-pobeda-v-jostersund-716656.html", "text": "Италианският секссимвол на биатлона и шампионка от миналия сезон Доротея Вирер започна с победа новата кампания при Световната купа. Тя спечели първия спринт на 7,5 километра в Йостерсунд.Вирер допусна само една грешка при двете си стрелби и финишира с време от 19:48.5 минути. Италианката остави на 8.6 секунди зад себе си норвежката Марте Олсбу Ройселанд, която на два пъти пропусна мишената. Трета на 11.9 приключи Маркета Давидова, която бе една от малкото, които не допуснаха грешка при стрелбата.Чехкинята обаче загуби доста време в подогтовка на изстрелите си, но имаше реален шанс да измести Вирер от първата позиция.Тя започна пробега си до финала с едва 3.7 секунди изоставане от италианката, но не можа да поддържа темпото нито на Вирер, нито на Ройзеланд. Все пак, третата позиция е страхотно начало на сезона за чехкинята, която така започна и миналия сезон.Българските представителки бяха три, но от 64-и стартов номер нататък, защото нямаха достатъчно точки, за да се вместят в първите две стартови групи.Милена Тодорова завърши на 76-а позиция с 3 грешки, Мария Здравкова приключи 81-ва с 2, а най-опитната ни състезателка Даниела Кадева остана 93-а от общо 105 участнички.", "date": "2019.12.01", "title": "Доротея Вирер започна сезона с победа в Йостерсунд"}
{"url": "https://offnews.bg/medii/valia-ahchieva-napuska-bnt-shte-pravi-onlajn-predavane-716645.html", "text": "Валя Ахчиева напуска БНТ, тя е подала оставката си до генералния директор Емил Кошлуков в петък.Това обяви журналистката във Фейсбук днес. Ахчиева ще продължи да прави разследвания и ще ги излъчва онлайн в YouTube. Тя уточнява, че работата й с Euroactive, където има рубрика от няколко месеца, продължава и така разкритията й за злоупотреби с европейски средства, корупция, нарушаване на човешки права ще стигат и до чужда аудитория.\"Свободната журналистика има нужда от свободни медии, аз избрах свободата\", заявява Ахчиева, цитирана от Дневник. В началото на годината предаването й \"Открито\" беше свалено от ефир още от предишния директор Константин Каменаров, който обяви конкурс за разследващо предаване.  Онлайн предаването й се казва \"Разследването на Валя Ахчиева\".", "date": "2019.12.01", "title": "Валя Ахчиева напуска БНТ, ще прави онлайн предаване"}
{"url": "https://offnews.bg/zimni/otlichen-vladimir-iliev-vleze-v-top-10-v-parvia-sprint-za-sezona-po-bi-716647.html", "text": "Владимир Илиев демонстрира великолепна форма в началото на започналия тази седмица нов сезон в биатлона. Българинът завърши на десето място в първия спринт от кръга за Световната купа в шведския зимен център Йостерсунд.Европейският шампион и световен вицешампион бяга много силно и допусна две грешки във втората си стрелба на положение прав.Илиев завърши на 36 секунди зад победителя и носител на Световната купа от миналата година Йоханес Тингес Бьо. Чисто бегово българинът бе само на 20 секунди зад норвежеца.Иначе Йоханес направи само една грешка в стрелбата от положение легнал и завърши с време 23:26.3 минути. Втори завърши по-големият от братята - Тарей Бьо, с изоставане от 17.5 секунди.Той също направи една грешка в стрелбата. На подиума се качи и руснакът Матвей Елисеев, който изостана с една стотна от Тарей.Победата е 39-а в кариерата на Бьо в Световната купа. От тях 20 са в спринта, десет в преследванията, шест в масовите стартове и три в индивидуалната дисциплина.Друг български представител Антон Синапов пък завърши на 42-а позиция с две грешки и 1:56.01 минута изоставане. С две позиции зад него е Димитър Герджиков с една грешка, а Красимир Анев зае 52-о място с два пропуска.", "date": "2019.12.01", "title": "Отличен Владимир Илиев влезе в Топ 10 в първия спринт за сезона по биатлон"}
{"url": "https://offnews.bg/futbol/inter-izmesti-iuventus-ot-varha-v-italia-716659.html", "text": "Интер е новият лидер в италианската Серия А, след като се възползва максимално . \"Нерадзурите\" победиха СПАЛ с 2:1 и вече са с точка аванс пред торинци във временното класиране.Победата за гранда от Милано донесе Лаутаро Мартинес (16', 41'), който се отличи с два гола през първото полувреме, докато за гостите точен бе Матия Валоти (50').Така Интер събра 37 точки и измести от 1-то място хегемона Ювентус. СПАЛ пък остава на предпоследната 19-та позиция с едва 9 пункта.Седмицата е повече от отлична за футоблистите на треньора Антонио Конте, които преди дни се добраха и до ключов успех с 4:1 срещу Славия Прага в Шампионската лига.Интер: Ханданович, Д’Амброзио, Де Фрай, Шкриняр, Кандрева (80-Годин), Брозович, Галярдини (79-Валеро), Весино, Лазаро (76-Бираги), Лукаку, ЛаутароТреньор: Антонио КонтеСПАЛ: Бериша, Томович, Викари, Игор (82-Янкович), Стрефеца (42-Чонек), Мургия, Валдифиори (70-Флокари), Куртич, Река, Петаня, ВалотиТреньор: Леонардо Семпличи", "date": "2019.12.01", "title": "Интер измести Ювентус от върха в Италия"}
{"url": "https://offnews.bg/ikonomika/kreditniat-rejting-na-balgaria-naj-visok-ot-balkanskite-darzhavi-716658.html", "text": "Финансовият министър Владислав Горанов, който се появи заедно с премиера Борисов днес, обяви, че България е стигнала най-високия кредитен рейтинг на Балканите.Министър Горанов коментира оценката на международната рейтингова агенция Standard & Poor's, която  на България с положителна перспектива.„Най-голямата кредитната агенция споделя нашите оценки за развитието на държавата до края на годината и през следващата, оценяват се положително всички структурни реформи по повод присъединяването на страната ни в чакалнята ERM II“, отбеляза Горанов.Той подчерта, че сме успели да върнем доверието на партньорите след кризата с КТБ. „България е най-високия кредитен рейтинг на Балканите, изпреварвайки страни като Турция и Гърция“, заяви Горанов.Праемиерът Бойко Борисов заяви, че оценката на най-голямата кредитна агенция в света за икономическата политика на правителството е положителна. По тази причина, той не би поискал оставката на финансовия министър, както са го призовавали от опозицията. Борисов цитира оценките на Standard & Poor's за страната ни, които говорят за стабилна банкова система и липсата на макроикономически дисбаланси.", "date": "2019.12.01", "title": "Кредитният рейтинг на България най-висок от балканските държави"}
{"url": "https://offnews.bg/evropa/elena-joncheva-smiata-che-e-po-dobre-da-ostane-bez-imunitet-716661.html", "text": "В мой интерес е да бъда без имунитет. Искането на българската прокуратура имунитетът ми като евродепутат да бъде свален не е изненада за мен, каза евродепутатът Елена Йончева пред бТВ.Тя обясни, че Европейският парламент се доверява на националните институции и българската прокуратура и че имунитетът е рутинна процедура. \"Аз ще запозная моите колеги в ЕП с фактите, за да разберат те как един български гражданин и политик да бъде наказан, защото изнася тежки корупционни практики в Българи\", коментира още Йончева. Очакванията й са да има реакция от новия главен прокурор Иван Гешев.„В 100% от случаите имунитетът се сваля, защото Европейският парламент няма разследващи функции, той се доверява на българските институции. Внесох жалба в Европейския съд по правата на човека в Страсбург, получих отговор, че жалбата е приета”, допълни тя.Лидерът на европейските социалисти и бивш интимен приятел на Йончева Сергей Станишев обяви, че я подкрепя. Той припомни, чесъщо е минал по този път и е бил със свален имунитет като евродепутат. „Познавайки я от толкова години, аз съм абсолютно убеден в нейната невинност разбирам как се чувства, защото минах в миналия парламент през същата процедура и аз настоявах за ускорена процедура”, посочи Станишев.На упреците на лидера на БСП Корнелия Нинова, че Йончева няма убедителни резултати в Брюксел, Йончева отговори, че борбата с корупцията не зависи само от нея. „Използвам всички инструменти в Европейския парламент, задавала съм конкретни въпроси към Тимерманс, Веря Юрова в Комисията по правосъдие. Правила съм остри изказвания относно корупцията и свободата на медиите в България. Явно няма достатъчно информация”, обясни Йончева.Станишев пък обяви, че е изненадан от реакцията на БСП и схващането на левицата, че Елена Йончева е единствената отговорна за борбата с корупцията в партията.", "date": "2019.12.01", "title": "Елена Йончева смята, че е по-добре да остане без имунитет"}
{"url": "https://offnews.bg/politika/rokadi-v-kabineta-denitca-sacheva-zamenia-biser-petkov-oblastniat-n-716652.html", "text": "Зам.-министърът на образованието Деница Сачева ще бъде предложена за министър на труда и социалната политика на мястото на Бисер Петков на заседание на МС във вторник, а областният управител на Перник Ирена Соколова ще бъде сменен, шефът на ВиК вече си отиде. Това обяви премиерът Бойко Борисов. \"Аз се отнасям с уважение към майките на деца с увреждания, но само аз имам право да назначавам министри, отговорността за правителството е моя\", каза премиерът.Той обясни, че вече  и подчерта, че много организации са изпратили писма до него, за да подкрепят решението му. \"Мoитe увaжeния, нo aз нe им ce мecя c кoи пoлитичecки cили щe вoдят рaзгoвoри и щe пoдкрeпят, тaкa и миниcтритe ca мoя oтгoвoрнocт и caмo aз мoгa дa ги нaзнaчaвaм. Кaтo тoлкoвa cи гo хaрecвaт мaйкитe, кaтo дoйдaт нa влacт дa cи гo нaзнaчaт\", допълни Борисов.Премиерът заяви, че коментарите и анализите на Иван Костов за водния режим в Перник са абсолютно правилни. Според информация на OFFNеws на мястото на Ирена Соколова ще бъде назначен Емил Костадинов. Соколова е била предупредена от премиера, чи не се е справила държавнически с водната криза и затова трябва да бъде наказана.", "date": "2019.12.01", "title": "Рокади в кабинета - Деница Сачева заменя Бисер Петков, областният на Перник си отива"}
{"url": "https://offnews.bg/drugi/balgaria-podkrepia-izhvarlianeto-na-rusia-ot-sporta-716625.html", "text": "България подкрепя препоръката на Световната антидопингова агенция (WADA) за изхвърлянето на Русия от спорта за 4 години. Това обяви министърът на младежта и спорта Красен Кралев, който отново беше избран за член на УС на WADA.Той коментира пред Дарик радио наболелия въпрос с Руската антидопингова агенция (РУСАДА), но акцентира, че според него доказано чистите руски спортисти трябва да получат право да се състезават под неутрален флаг.“Предстои през следващите месеци да вземем много важни решения. Иска ми се по време на заседанията да направим така, че да не се допуска политическите интереси да влияят на взимането на решения. Важното в случая, за което и България настоява, е правата на чистите спортисти да не бъдат накърнени. Тоест, ако държавата понесе санкцията, руските атлети, които са доказано чисти, да могат да участват на всички състезания, включително на Олимпийски игри под неутрален флаг (б.р. руските лекоатлети са в такава ситуация от 2015 година).Аз ще настоявам, когато се наказват държави да се мери с еднакъв аршин. Както разследваме Русия, така да разследваме и Норвегия, където всички ски бегачи и биатлонисти са “астматици”. Това е не по-малко скандален случай, заяви Красен Кралев.Това означава отнемане на домакинствата на световните първенства по волейбол, хокей, както и финалът на Шампионската лига през 2021 година.", "date": "2019.12.01", "title": "България подкрепя изхвърлянето на Русия от спорта"}
{"url": "https://offnews.bg/sviat/ursula-fon-der-lajen-vstapva-v-dlazhnost-dnes-716626.html", "text": "Новият председател на Европейската комисия Урсула фон дер Лайен встъпва в длъжност днес, утре на първия официален работен ден тя заминава за климатичната конференция на ООН в Мадрид, съобщи \"Политико\".В сряда Европейският парламент одобри Фон дер Лайен и екипа ѝ от 15 мъже и 11 жени. Комисарите ще започнат своята работа месец по-късно от очакването, след като Европарламентът отхвърли трима от първоначалните кандидати на новия председател – от Румъния, Унгария и Франция.Преди гласуването в сряда тя представи пред Европейския парламент основните си политически приоритети, сред които са засиленото внимание върху дигитализацията и технологичните въпроси, нови опити за засилване на сътрудничеството в ЕС по икономически и финансови въпроси и за подсилване на външнополитическите инициативи.Урсула фон дел Лайен е одобрена с 461 гласа \"за\", 157 \"против\" и 89 \"въздържал се\". За пръв път Комисията няма да може да разчита на коалиция на мнозинството на само две групи – дясноцентристката Европейска народна партия и лявоцентристката Социалисти и демократи.Фон дер Лайен и екипът ѝ ще насочат вниманието си към трудните преговори за бъдещите търговски отношения.  В новата Еврокомисия българският еврокомисар Мария Габриел ще отговаря за \"Иновации, наука, култура, образование и младеж\". Първоначалното име на ресора ѝ е \"Иновации и младеж\", но в сряда Фон др Лайен обяви промяната, която се наложи след настояване от Европейския парламентВ петък ръководството си смени и Европейския съвет. Начело застана бивщият белгийски премиер Шарл Мишел. Доскоро ръководилият срещите на държавните и правителствени ръководители Доналд Туск беше избран по-рано този месец за президент на Европейската народна партия. ", "date": "2019.12.01", "title": "Урсула фон дер Лайен встъпва в длъжност днес"}
{"url": "https://offnews.bg/izvan-terena/rado-iankov-stana-beia-na-solta-video-716624.html", "text": "Голямата ни звезда в сноуборда Радо Янков демонстрира умения и извън ледените писти.Носителят на Големия кристален глобус в паралелните дисциплини за 2016 година публикува видео, в което се превъплъщава в популярния турски готвач Нусрет Гьокче, известен още като Бея на солта.Нашето момче обработва огромно парче месо, като го соли по специфичния начин, с който турчина е световноизвестен.Феновете му коментираха положително новата изява на Янков, който наскоро се снима и в хитовия сериал \"Откраднат живот\".Сезонът на Янков стартира на 7 декември с гигантския слалом в Банное, Русия.", "date": "2019.12.01", "title": "Радо Янков стана Бея на солта (видео)"}
{"url": "https://offnews.bg/zdrave/97-ot-horata-s-hiv-spin-u-nas-sa-na-terapia-716606.html", "text": "Общо 1 686 лица с ХИВ се проследяват в петте сектора за лечение на пациентите с ХИВ/СПИН у нас, а 1 633 (97%) от тях получават съвременна антиретровирусна терапия, съобщиха от министерството на здравеопазването.За поредна година международната общност отбелязва 1 декември – Световния ден за борба със СПИН и организира Европейска седмица за изследване за ХИВ и вирусни хепатити в периода 22-29 ноември 2019 г. Тази година Световният ден за борба срещу СПИН е под надслов „Промените се правят от общностите“.По светаВ света по данни на Глобалната програма по СПИН близо 38 милиона души живеят с ХИВ/СПИН, като само през 2018 г. броят на новите случаи е 1.7 милиона. Повече от половината от всички нови инфекции са сред уязвими групи и техните партньори.До края на 2018 г. близо 24 милиона лица, живеещи с ХИВ/СПИН, са получили лечение.В ЕвропаПрез 2018 г. в Европа са регистрирани нови 142 000 лица (12 000 повече от предходната година), от които 26 000 в страните от Европейския съюз. За страните от ЕС данните показват, че 49% са открити в късен стадий на инфекция, а 64% от късно диагностицираните са на възраст над 50 г.У насВ България за периода 1986 г. – 15.11.2019 г. са регистрирани общо 3 244 лица с ХИВ инфекция. От началото на 2019 година са открити нови 218 ХИВ – позитивни лица. Запазва се тенденцията от последните години броят на новоинфектираните мъже да е многократно по-голям от този на новоинфектираните жени. Съотношението мъже/жени през настоящата година е 5:1 (182 мъже и 36 жени).Общо 242 000 лица са изследвани за ХИВ през първите десет месеца на годината, като 22% от тях са открити в Кабинети за анонимно и безплатно консултиране и изследване за СПИН.Относно начина на инфектиране – запазва се тенденцията от последните години: и през настоящата година 84% от новорегистрираните с ХИВ–инфекция са се инфектирали по сексуален път (51% са мъже, които са имали сексуални контакти с други мъже и 33% са лица с хетеросексуални контакти). От всички новорегистрирани 16% са инфектирани при инжекционна употреба на наркотици, като има ръст на увеличение с 3-4 % в сравнение с предходните години.И тази година най-засегната е възрастовата група 30-39 г. - 40%, следвана от възрастовата група 20-29 г. – 23%. През последните няколко години се наблюдава тенденция на увеличение и във възрастовата група над 50 години.Разпространение в странатаГеографското разпространение показва, че по-голямата част от новоинфектираните с ХИВ са предимно в големите градове: София – 94 лица, в област Пловдив – 22 лица, Варна – 15 лица, Пазарджик – 13 лица, Русе - 8 лица, в областите Велико Търново и Монтана по 7 лица, в областите Кюстендил и Плевен по 5 лица, в областите Бургас, Разград и Стара Загора по 4 лица, в областите: Враца, Сливен, Смолян, София област и Хасково по 3 лица, в областите Видин, Добрич, Ловеч, Силистра и Ямбол по 2 лица и по един случай в областите Благоевград, Габрово, Търговище и Шумен.Данните показват, че 7% от новите случаи през 2019 г. са чужди граждани от различни региони на света (от 11 различни държави).ТерапияМинистерство на здравеопазването осигурява безплатна антиретровирусна терапия на всички нуждаещи се лица, независимо от техния здравноосигурителен статус. Прилагането на антиретровирусната терапия удължава живота на пациентите и подобрява качеството им на живот.Дейностите за превенция на ХИВ сред лицата от уязвимите групи се предоставят от НПО, с които МЗ е сключило договори.За последното тримесечие на 2019 г. екипите на НПО са достигнали до общо 3 815 лица от уязвимите групи, в т. ч. 1 550 лица, инжекционно употребяващи наркотици, 1 712 мъже, които имат сексуални контакти с мъже и 553 лица, предлагащи сексуални услуги. Раздадени са общо 27 864 пакета за безопасни инжекционни практики, както и 20 735 комплекта предпазни средства. На всички лица е предоставено консултиране за ХИВ и са насочени към лечебни и здравни заведения при необходимост.В страната функционират и 13 Кабинета за анонимно и безплатно консултиране и изследване за ХИВ, както и 17 мобилни кабинета, които предоставят здравно-превантивни услуги сред населението и уязвимите групи.Честотата на новорегистрираните случаи с ХИВ инфекция на 100 000 души население за България е 4.4. За сравнение в страните от ЕС през 2018 г. този показател е 5.1.Пациентите - неправителственият секторПостигането на неоткриваем ХИВ е целта на антиретровирусната терапия, защото тогава здравето на пациента се завръща, той може да живее един нормален и продуктивен живот и последно, но не по значение, той не може да предаде ХИВ по сексуален път, дори ако не се ползват презервативи, твърдят от фондация \"Айвър\", фокусирана върху информирането на гей мъжете от всякакви възрасти за тяхното здраве.Според тях е озадачаващо, че цитираните данни не се отбелязва колко от тези 97% са достигнали неоткриваем вирусен товар. Вирусната супресия е един от ключовите маркери за измерването на успеха на връзката лекар-пациент и адекватността на здравната ни система, заявяват от организацията.\"Сравнявайки официалната статистика от 2018 и 2019, прави впечатление, че и за двете години, общият брой на хората, които са се тествали за ХИВ у нас, е идентичен – 242 000. Посрещаме тези данни с голяма доза скептицизъм, защото шансът цифрата да е напълно еднаква за две поредни години е изключително слаб\", казват в позицията си по повод информацията за ХИВ/СПИН от фондация \"Айвър\".", "date": "2019.12.01", "title": "97% от хората с ХИВ/СПИН у нас са на терапия"}
{"url": "https://offnews.bg/sviat/prezidentat-na-severna-makedonia-borisov-ni-izmakna-ot-izolatciata-716628.html", "text": "Бойко Борисов ни измъкна от международна изолация, заяви президентът на Северна Македония Стево Пендаровски. Президентът допълва, че признаването на независимостта на Македония през 90-те години на миналия век е категорична заслуга на президента Желю Желев.Стево Пендаровски заяви още, че има покана от президента Румен Радев да посети София. След това аз искам да посрещна Радев в Скопие, каза още Пендаровски. \"Съвместната историческа комисия не работи с желаното от двете страни темпо. В двете държави работим интензивно за създаването на атмосфера за по-свободно и пълно зачитане на историческите факти. Но ние не може да работим вместо историците, подчерта Пендаровски.", "date": "2019.12.01", "title": "Президентът на Северна Македония: Борисов ни измъкна от изолацията"}
{"url": "https://offnews.bg/sviat/povdignaha-obvinenie-na-biznesmena-fenek-za-ubistvoto-na-dafne-galitci-716630.html", "text": "Малтийското правителство е повдигнало обвинение на бизнесмена Йорген Фенек във връзка с убийството на журналистката Дафне Каруана Галиция, съобщиха ДПА и БТА.Фенек е обвинен в съучастие в убийството и в участие в престъпна групировка, както и в съучастие на причиняване на експлозия. Журналистката Дафне Галиция бе взривена в автомобила си през октомври 2017 г. Трима мъже са заподозрени за детонирането на бомбата и очакват разглеждането на делата си. Следователят по случая заяви, че Йорген Фенек е бил наблюдаван и е задържан на 20 ноември, докато се опитва да напусне Малта с яхтата си. Той беше арестуван няколко пъти заради сложното разследване, добави следователят. При едно от задържанията бизнесменът заяви, че ще предостави информация, ако бъде помилван, но искането му бе отхвърлено. Фенек е посочен като собствените на офшорна компания \"17 блек\", създадена за парични преводи на двама високопоставени малтийски служители.8 месеца преди да бъде убита Галиция, тя написа в блога си, че \"17 блек\" е свързана с малтийски политици. ", "date": "2019.12.01", "title": "Повдигнаха обвинение на бизнесмена Фенек за убиството на Дафне Галиция"}
{"url": "https://offnews.bg/futbol/hebar-pusna-video-ot-batalnite-stceni-v-nadezhda-fenove-na-loko-iskat-716631.html", "text": "Футболен клуб Хебър разпространи видео кадри с част от баталните сцени във ВИП-ложата на стадион \"Локомотив\" в квартал \"Надежда\", случили се веднага след края на скандалния мач между двата отбора от първенството във Втора лига вчера. Срещата завърши 3:3.На кадрите се вижда как шефовете на Хебър са  атакувани и се оттеглят с бой към помещенията на стадиона, чуват се и нецензурни реплики. Напрежението е продължило и на паркинга пред стадиона.\"Кратките словесни пререкания прераснали във физическа саморазправа, която от ложата се прехвърлила и извън стадиона. В сбиването се включили и други фенове на отбора домакин.След подаден заявителски материал, във Второ РУ са предприети процесуално-следствени действия и по случая е образувано досъдебно производство. Първоначално бяха задържани трима мъже, един от тях е член на УС на „Локомотив София“, а в последствие е задържан още един запалянко. Продължават оперативно- издирвателните действия за установяване и на останалите участници в инцидента\", пишат официално от полицията.Привържениците на Локо пък на случилото се и замесиха и трети клубове в заговор срещу \"железничарите\".\"Уважаеми журналисти и футболни деятели,помните ли смс-а, с който олицетворителя на мутрофутболния кръг над околовръстното на София от Драгалевци до Бояна заплаши вицепрезидента на Локомотив? В него той се закани \"какво чака Локомотив\" през следващите години. Ние питаме, защо никой не разследва това???Локомотив вече втора година е обект на съдийски терор в името на селото и съседа му. Всичко това ескалира, ясно е че феновете на Локомотив няма да търпят, а за мутрофутболните комисии на БФС това е добре дошло.Ние питаме, къде е държавата, къде е прокуратурата, защо не се разследват мутрофутболни президенти? Индивиди като самозабравилите се днес пазарджишки елементи, купили си чернодрешковци и мислещи че им е позволено да обиждат и плюват обикновения Човек от нисотата на мутренския си джип?Г-н Борисов, махането на Борислав Михайлов е нищо, отрежете главата на мутрофутболния кръг на БФС за да има бъдеще , а не срам за футболна България\", пишат от Клуб на привържениците на Локомотив София в писмо до медиите.", "date": "2019.12.01", "title": "Хебър пусна видео от баталните сцени в Надежда, фенове на Локо искат помощ от премиера"}
{"url": "https://offnews.bg/obshtestvo/kornelia-ninova-napusna-ni-edna-ot-naj-iarkite-lichnosti-na-parlament-716634.html", "text": "Напусна ни една от най-ярките личности на парламентаризма, блестящ юрист и изключителен авторитет за нас, българските социалисти - Любен Корнезов. В политиката си остава безспорният ориентир за почтеност, а в човешките отношения - за доброта и великодушие. Поклон. Ще ни липсваш, професоре\".Това написа във Фейсбук председателят на БСП Корнелия Нинова във връзка със скръбната вест за смъртта на проф. Любен Корнезов. Професор , автор на 17 книги и монографии и над 350 статии, и както и един от авторите на Конституцията, почина вчера. ", "date": "2019.12.01", "title": "Корнелия Нинова: Напусна ни една от най-ярките личности на парламентаризма"}
{"url": "https://offnews.bg/evropa/zhertvite-na-atentata-na-londonskia-most-sa-kriminolozi-ot-kembridzh-716660.html", "text": "Единият от убитите при  в петък е бил специализант по право и криминология в университета в Кембридж. Той се занимавал с въпроса за рехабилитация на затворниците и връщането им в обществото, предадоха Асошиейтед прес и Франс прес.Това бе потвърдено от зам.-ректора на прочутия британски университет Стивън Туп, който добави, че 25-годишният Джак Мерит е бил координатор на курс по програмата \"Обучение заедно\".Другата жертва, чието име все още не се съобщава, е бивша студентка в университета и също е била участничка в програмата. В деня на атентата те били на честване на 5-ата годишнина на програмата, което се провеждало близо до мястото на нападението - известния Лондонски мост на река Темза, предава БТА.Нападателят Усман Хан се оказа осъден терорист, . Той бе застрелян, след като случайни минувачи успели да го повалят на земята. Хората действали мигновено, когато видели зареден с експлозиви самоубийствен пояс на Хан, който се оказал само имитация.\"Това, което трябваше да бъде една щастлива възможност да се отбележат постиженията на тази уникална и социално преобразуваща програма, организирана от Института по криминология, бе прекъснато от един неописуем криминален акт\", каза Стивън Туп. Служител на университета в Кембридж е сред тримата ранени при атаката.Междувраеменно джихадистката групировка \"Ислямска държава\" (ИД) пое отговорност за атаката и заяви, че Хан е \"неин воин\".Самоличността на тримата ранени от терориста се крие от полицията. Стана ясно само, че един от тях вече е освободен от болницата, а другите двама са в стабилно състояние. Лекарите казаха, че те се справят успешно с физическите си травми, но ще минат месеци преди да преодолеят психическите.", "date": "2019.12.01", "title": "Жертвите на атентата на лондонския мост са криминолози от Кембридж"}
{"url": "https://offnews.bg/obshtestvo/balgarski-ezik-se-izuchava-v-istanbulskia-universitet-716627.html", "text": "Обучение по български език като втори чужд език стартира в Истанбулския университет от тази есен. Вече има шест записани студенти, съобщават от Министерството на образованието и науката.Момчетата нямат български корени, но искат да помогнат на страната си в разширяването на икономическите връзки с България.Бъдещите българисти се запознаха със заместник-министър Деница Сачева, която беше на посещение във висшето училище. От нея те получиха първите си учебници по български език и книги от български поети и писатели.Заместник-министърът разговаря с ректора проф. Махмуд Ак. Двамата обсъдиха възможността да бъде разкрита специалност \"Български език и литература\" в Катедрата по славянски филологии, като идеята се подкрепя от Факултет \"Хуманитарни науки\".Беше постигната договорка в библиотеката на Истанбулския университет да бъде разкрита и българска секция с литературни произведения.„Предложих още да се разширяват хоризонтите на сътрудничеството не само в областта на българистиката, културологията, историята, но и в научните изследвания. Това е област, в която можем да направим сериозни крачки напред“, заяви заместник-министър Сачева, цитирана от Дарик. Тя припомни, че Софийският университет наскоро спечели голям проект на Европейската комисия за разкриване на Център за анализ на големи данни.„Това е изключително модерна територия, в която се пресичат много общи интереси, особено когато става въпрос за две съседни държави. Научните изследвания в областта на анализа на големи данни е от взаимен интерес“, посочи тя.", "date": "2019.12.01", "title": "Български език се изучава в Истанбулския университет"}
{"url": "https://offnews.bg/obshtestvo/balgaria-shte-kupuva-meditcinski-helikopter-rumania-ima-11-716635.html", "text": "България остана без медицински хеликоптер през юли тази година, когато фирмата-собственик го продаде на Грузия. Сега се предвижда закупуването на нова машина, като средствата ще бъдат осигурени от оперативна програма \"Регионално развитие\", съобщи Нова ТВ.Планира се хеликоптер да има още следващата година. Машината, която имахме, бе използвана при над 20 спасителни акции от Планинската спасителна служба. Към момента България е единствената държава в Европейския съюз, която не притежава въздушна линейка. Стойността на хеликоптера е 20 млн.лв и те ще бъдат осигурени от програмата \"Региони в растеж\". За да имаме по-качествено здравеопазване и повече спасени животи със сигурност хеликоптера и това, което тръгваме да изпълняваме като пилотна инициатива с Министерството на здравеопазването е много важно, обясни зам.-министърът на регионалното развитие Деница Николова. В доклад на \"Acta Medica Marisiesis\" се съобщава, че Румъния има цели 11 въздушни линейки, като 11 от тях са хеликоптери, а два са самолети. Този отряд покрива територията на цялата страна. Освен това Румъния е поръчала още 3 хеликоптера Н-135.", "date": "2019.12.01", "title": "България ще купува медицински хеликоптер, Румъния има 11"}
{"url": "https://offnews.bg/futbol/deshan-i-liov-razvalnuvani-ot-grupata-za-evro-2020-716629.html", "text": "Селекционерите на световния шампион Франция и предшественика му Германия Дидие Дешан и Йоаким Льов определиха като \"вълнуващ\" жребия за групите на Евро 2020.Той събра двата колоса в една група с европейския първенец Португалия, а България може да се озове в тази престижна компания, ако преодолее баражите срещу Унгария и победителя от Исландия - Румъния през март догодина.“Това е най-трудната група, но ние трябва да приемем жребия и да сме готови за първия си мач”, коментира селекционерът на Франция.“Групата е тежка, но мисля, че Йоаким Льов и Фернандо Сантош ще кажат същото. Най-тежката група, но ние трябва да приемем жребия. Ще трябва да сме готови за началото на турнира, защото в първия мач играем с Германия в Мюнхен, те ще бъдат домакини. Тези два отбора имат много качества и силни резултати напоследък.Все още не знаем кой е третият ни съперник, но вече сме наясно с класата на другите два и можем да се подготвим за тези мачове”, сподели Дешан.Треньорът на Германия Йоаким Льов от своя страна изрази радост, че отборът му е попаднал в тази група. “В първия момент изпитах радост, защото това ще са най-интересните мачове. Ще играем срещу действащия световен и действащия европейски шампион. Мисля, че играчите ще чакат с нетърпение тези мачове.Разбира се, че това е групата на смъртта. Всеки отбор в групата трябва да даде максимума от себе си, ако иска да продължи напред. Но мисля, че тези мачове ще бъдат едни футболни фестивали. Освен това играем в Германия, което чакам с нетърпение”, каза Льов.", "date": "2019.12.01", "title": "Дешан и Льов развълнувани от групата за Евро 2020"}
{"url": "https://offnews.bg/politika/tomislav-donchev-ne-ochakvam-borisov-da-varne-biser-petkov-716636.html", "text": "В демокрацията е напълно нормално различни обществени групи да изразяват различни позиции. Това каза пред БНР вицепремиерът Томислав Дончев по повод появилите се протести от различни организации срещу оставката на министъра на труда и социалната политика Бисер Петков. Той заяви, че не очаква премиерът Бойко Борисов да върне Петков на поста министър, след като самият Борисов поиска и получи оставката му.\"Не мисля, че има конкретен случай, особено от последните дни, което да е причина за това решение на премиера\", каза Дончев.\"От един министър се очаква да бъде и политически говорител. Наред с добрите неща, които се случиха, в обществото се разразиха и немалко драми, някои от които не успяха да бъдат обговорени достатъчно адекватно публично, една от тях тече и в момента - създадената почти масова обществена психоза, че някой има намерение да взема децата на българите и да ги праща не знам къде\", коментира още Дончев. Според него тази тема не е била обяснена достатъчно добре не само от социалното министерство, но и от Министерството на образованието, здравното министерство, народните представители и от целия кабинет.\"Да си на министерска позиция и да си само експерт, означава да не използваш целия потенциал на позицията\", категоричен бе вицепремиерът Дончев и обясни, че министърът трябва да прави политики и с публични послания: \"Едно добре скроено публично послание има по-голяма публична мощност дори от закон\".Томислав Дончев не уточни дали вече е взето решение за наследник на Бисер Петков на поста министър на социалната политика.Вицепремиерът заяви, че да се правят промени в правителството не е нов момент в политиката.Бюджет 2020 \"Нямам очаквания да има проблем с приемането на Държавния бюджет за 2020-а година\", заяви Дончев. Той уточни, че няма промяна в политиката на правителството, от гледна точка на основните му приоритети, и затова не се предлага различен бюджет от предлаганите в предишни години.\"Всяка критика трябва да бъде чута и осмислена. Не е имало бюджет, който да е приет с пълен консенсус\", коментира той.Срещата Борисов - ТръмпТези срещи отварят много възможности. Въпрос на достатъчно упорство и добре премерени действия на правителството, за да доведат до резултат. Сферите са енергетиката, сигурността и икономическото сътрудничество, каза Томислав Дончев. Според него за енергетика се разсъждава обикновено в идеологически категории - \"по координатната система Изток - Запад\". Той уточни, че газовата карта на Европа се променя динамично, вече има гъвкави решения.\"Ключовите думи са конкуренция и диверсификация\", заяви Дончев и уточни, че умните правителства се опитват да осигурят конкуренция, а това означава избор, но това означа и сигурност.Прокуратурата и КПКОНПИПрокуратурата и КПКОНПИ са само част от инструментите, които трябва да борят корупцията. ... Те трудно биха могли да се справят без сътрудничеството на различни държавни служби, коментира вицепремиерът.\"За да стигнем до състезание с един кандидат (Иван Гешев за главен прокурор - бел.ред.), до голяма степен вина има процедурата. Ако акцент е бил сложен върху състезателността, е трябвало да бъде отворена възможност повече типове институции, дори граждани да излъчват кандидати. Това с алтернативен кандидат, оставен на правителството, е много спорна, да не кажа - опасна конструкция\", заяви Дончев.", "date": "2019.12.01", "title": "Томислав Дончев: Не очаквам Борисов да върне Бисер Петков"}
{"url": "https://offnews.bg/evropa/hiliadi-kandidati-za-ubezhishte-atakuvat-germania-716649.html", "text": "Хиляди кандидати за убежище, които вече са били депортирани или доброволно са напуснали Германия, влизат повторно в страната, за да кандидатстват отново, предаде ДПА, която се позовава на статия от в. \"Велт\".4916 кандидати за убежище, които са влезли два пъти в Германия след 2012 г., а след това са били депортирани или доброволно са напуснали страната, са се върнали, за да кандидатстват трети път, пише \"Велт\", като цитира данни на германското правителство към 30 октомври.1023 хората, които кандидатстват за  убежище за четвърти път, а на кандидатстващите за пети или повече от пети път - 294-ма. Според германската Федерална статистическа служба 1.78 милиона души са дошли да потърсят убежище в Германия в периода от 2010 до 2018 г.Германският вътрешен министър Хорст Зеехофер призова за реформи в европейската система за предоставяне на убежище. Зеехофер заяви преди няколко седмици, че Берлин ще въведе по-строг режим за граничен контрол.", "date": "2019.12.01", "title": "Хиляди кандидати за убежище атакуват Германия"}
{"url": "https://offnews.bg/politika/borisov-otiva-v-madrid-na-sreshta-za-klimata-716640.html", "text": "Министър-председателят Бойко Борисов ще участва в 25-ата конференция по изменение на климата в Мадрид утре.  Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени. Държавните и правителствени ръководители на страните по Конвенцията ще изложат позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. В него се залага възможността за използването на доброволни механизми за намаляване на емисиите, предназначени за развиващите се държави. На Конференцията министър-председателят Бойко Борисов ще представи позициите на България по важни въпроси и приоритетни теми, свързани с изпълнението и отчитането на целите на Споразумението от Париж. Европейският съюз е отговорен за едва 9% от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ). В същото време Европа, благодарение на опита и силно развитите си технологии, играе водеща роля в борбата с климатичните промени. В рамките на форума ще се проведе среща на държавните и правителствените ръководители на ЕС.", "date": "2019.12.01", "title": "Борисов отива в Мадрид на среща за климата"}
{"url": "https://offnews.bg/snukar/raketata-gledam-tenis-zaradi-federer-nadal-i-dzhokovich-716637.html", "text": "Най-популярният и успешен състезател по снукър в света Рони О'Съливан сравни постиженията си край зеленото сукно с тези на Роджър Федерер в тениса и Тайгър Уудс в голфа.Ракетата е петкратен световен шампион и носител на седем трофея от турнирите \"Мастърс\" и определено е най-голямото име в снукъра.\"Постоянството е ключът към успеха. Спечелил съм много турнири, сблъсквал съм се с голямо напрежение и натиск. Най-добрият начин да разберете как е минала кариерата ви е да я сравните с другите. Гледам Роджър Федерер и Тайгър Уудс, които продължават да играят тенис и голф.Не става въпрос само за аритметиката. Нямаше да гледам тенис, ако ги нямаше Федерер, Джокович и Надал, както и футбол без Меси или голф без Тайгър. Просто щях да сменя канала\", споделя Рони пред Тennis World USA.", "date": "2019.12.01", "title": "Ракетата: Гледам тенис заради Федерер, Надал и Джокович"}
{"url": "https://offnews.bg/112/kola-blasna-peshehodetc-mazhat-zagina-na-miasto-716642.html", "text": "Пешеходец е починал на място, след като е бил блъснат от лек автомобил на пътя между Пазарджик и село Звъничево. Тежкият пътен инцидент е станал малко след полунощ, съобщи говорителят на полицията Мирослав Стоянов. 35-годишният жител на Пазарджик Й.П. се е придвижвал пеша по пътното платно, когато е бил настигнат и блъснат от БМВ , управлявано от 40-годишният пловдивчанин Н.А.По-късно пред пристигналите на мястото полицейски екипи водачът на автомобила обяснил, че въобще не е видял пешеходеца, уточнява Дарик. Усетил, че колата е блъснала нещо и помислил, че е животно. Спрял да провери какво става и видял неподвижното тяло на мъж, изхвърлено в крайпътната канавка от удара на колата.Пробите за алкохол и наркотици на шофьора са отрицателни.", "date": "2019.12.01", "title": "Кола блъсна пешеходец, мъжът загина на място"}
{"url": "https://offnews.bg/obshtestvo/otide-si-profesor-liuben-kornezov-716609.html", "text": "Професорът по право Любен Корнезов, автор на 17 книги и монографии и над 350 статии, и един от авторите на Конституцията е починал днес.Любен Корнезов е роден на 3 януари 1947 г. в гр. Ямбол. Той е бил съдия в Конституционния съд, зам.-министър на правосъдието, депутат във Великото Народно събрание (1990 – 1991 г.) и заместник-председател на Комисията по изработването на Конституцията на Република България от 1991 г., зам.-председател на 38-то Народно събрание и др.Любен Корнезов е член на Висшия съвет на БСП. Женен, баща на две деца.„Отиде си Любо Корнезов – професор, преподавател, политически биткаджия, верен на идеалите си. Преди всичко почтен и достоен Човек, раздаден на другите, не търсещ и не очакващ нищо за себе си. Дано всеки от нас да го изпрати така, както той заслужава, запазвайки по нещо от него. Поклон пред Любо!“, написа във Фейсбук Румен Петков, лидер на АБВ.Проф. Корнезов е една от най-емблематичните фигури в БСП. В края на мандата на 41-ото Народно събрание той обяви, че се отказва от политиката. „Чувствам се като свободен човек в добрия смисъл на думата. Трябва да дадем път на младите, знаещи и можещи хора“, обясни той през март 2013 г.„Този парламент е най-слабият в историята като качество на хората“, така го определи тогава. И го разкритикува, защото бил проекция на изпълнителната власт, която е авторитарна.„Нож се заби в сърцето ми!“, каза той по повод кадрите със запалването на Конституцията по време на протест в Пловдив тогава. За професор Корнезов може да се говори дълго, защото е запомнящ се човек и политик.", "date": "2019.12.01", "title": "Отиде си професор Любен Корнезов"}
{"url": "https://offnews.bg/futbol/dve-nuli-za-tcska-i-ludogoretc-716662.html", "text": "ЦСКА и Лудогорец не излъчиха победител, завършвайки наравно 0:0 в двубой от 18-ия кръг на Ефбет Лига, игран на стадион \"Българска армия\".Двата отбора си спретнаха здрава битка, изпълнена с твърда игра в средата на терена и малко голови положения. С една идея по-разочаровани от случилото се днес трябва да бъдат разградчани.Те имаха чудесната възможност да поведат в началото на втората част, но непростим пропуск на празна врата направи Джордан Икоко.С прекрасните си изяви пък Пламен Илиев пък отчая нападателите на \"червените\". В 68-ата минута стражът спаси по изумителен начин изстрел от фаул на Тиаго.Трябва да се отбележи, че и тази среща не мина без спорни съдийски отсъждания. Първо реферът Николай Йорданов можеше да отсъди дузпа за разградчани след игра с ръка на Раул Албентоса, а след това, в 33-ата минута, имаше основание да покаже директен червен картон на Рафаел Форстър за нарушение срещу Али Соу, но реши да компенсира и не го сториТака за четвърти последователен път двата отбора завършиха при нулево реми. Равенството като че ли удовлетворява повече Лудогорец, който остава начело в класирането на първенството с актив от 46 точки, със седем пред втория Левски, девет пред третия Локомотив Пловдив. ЦСКА е на четвъртото място на 11 точки от върха.ЦСКА: Густаво Бусато, Рубен Пинто, Евандро (76-Жеферсон), Петър Занев, Вив Соломон-Отабор (90+1-Греъм Кери), Брадли Мазику, Тиаго Родригес (79-Кристиян Малинов), Али Соу, Раул Албентоса, Валентин Антов, Пламен ГълъбовТреньор: Mилош КрушичЛудогорец: Пламен Илиев, Антон Недялков, Георги Терзиев, Дан Битон (64-Марселиньо), Абел Анисе, Мавис Чибота (78-Вандерсон), Светослав Дяков, Джордан Икоко, Клаудиу Кешерю (72-Якуб Швиерчок), Козмин Моци, Рафаел ФорстърТреньор: Станислав Генчев", "date": "2019.12.01", "title": "Две нули за ЦСКА и Лудогорец"}
{"url": "https://offnews.bg/futbol/lokomotiv-pd-se-izdani-sreshtu-arda-i-ostavi-levski-na-miastoto-mu-716639.html", "text": "Отборът на Локомотив Пловдив не успя да се възползва от грешката на Левски срещу Берое вчера (1:1).\"Смърфовете\" завършиха 0:0 с новака Арда у дома в двубой от 18-ия кръг на Първа лига и останаха трети в класирането, а при успех щяха да се изравнят на второто място със \"сините\" от \"Герена\".Двубоят не предложи особено зрелище за зрителите, а най-любопитният момент дойде четвърт час преди края, когато домакините останаха с човек по-малко. Защитникът Стивън Езе извърши грубо нарушение в противниковата третина и беше наказан с втори жълт и респективно червен картон.До края на срещата момчетата на треньора Бруно Акрапович се прибраха в своята половина и опазиха равенството.Така Локомотив Пловдив остана на третата позиция в класирането с актив от 37 точки след 18 мача. Арда е 7-и с 26.По-късно днес ще се изиграят и мачовете Витоша Бистрица - Дунав Русе и ЦСКА - Лудогорец.", "date": "2019.12.01", "title": "Локомотив Пд се издъни срещу Арда и остави Левски на мястото му"}
{"url": "https://offnews.bg/sviat/trus-ot-4-po-rihter-i-v-severoiztochna-turtcia-716632.html", "text": "Заметресение с магнитут 4 по Рихтер е регистрирано днес в отръг Карс, Североизточна Турция, съобщи Анадолската агенция. Трусът е регистриран към 9:07 ч., като епицетнтърът е бил в района на Саръкамъш.Дълбочината му е била 7 км. Няма пострадали, не са са нанесени и материални щети. Поредно земетресение е разлюляло Албания късно снощи, то е било с магнитуд 4.2 по скалата на Рихтер.", "date": "2019.12.01", "title": "Трус от 4 по Рихтер и в Североизточна Турция"}
{"url": "https://offnews.bg/obshtestvo/kolednoto-darvo-v-sofia-grejva-dnes-zaedno-s-oshte-40-elhi-pred-ndk-716512.html", "text": "Кметът на София Йорданка Фандъкова ще запали светлините на голямото Коледно дърво на Общината днес от 18 ч. пред НДК. Заедно с него в градината пред Двореца на културата ще грейнат и четиридесет приказно украсени живи Елхи на таланта, които са част от едноименната коледна благотворителна кампания на Фондация „Стоян Камбарев“, в партньорство със СО.Те ще образуват цял светлинен коридор и красива алея, която ще привлича столичани и гостите на града, съобщават от фондацията.Запалването на светлините на Елхите ще бъде съпроводено с фойерверки и голям празничен концерт.Елхите на таланта ще красят пространството пред НДК от 1-ви декември до 15-ти януари 2020 г. След свалянето на украсата, всички живи елхи ще бъдат дарени на Общината и засадени, като така ще сложат началото на нова Гора на таланта.", "date": "2019.12.01", "title": "Коледното дърво в София грейва днес заедно с още 40 елхи пред НДК"}
{"url": "https://offnews.bg/obshtestvo/hristianite-pochitat-sv-prorok-naum-716510.html", "text": "Църквата почита днес св. пророк Наум. Той живял 700 години преди Рождество.200 години преди него пророк Йона предсказал разрушението на Ниневия за големите беззакония на нейните жители. Те се покаяли и Господ отменил строгата си присъда. Но след известно време те пак се развратили. Тогава Господ чрез устата на пророк Наум им открил страшните бедствия, които ще ги постигнат.Пророчеството се сбъднало точно. Ниневия, един от най-големите и богати градове на древния свят, била разрушена дo основи и разграбена от враговете. Разливането на р. Тигър довършило опустошението.Пророк Наум предсказал и други събития и утешавал верните божи служители чрез откриване на евангелските обещания. ", "date": "2019.12.01", "title": "Християните почитат св. пророк Наум"}
{"url": "https://offnews.bg/sviat/odobriha-ostavkata-na-irakskoto-pravitelstvo-716643.html", "text": "Парламентът на Ирак одобри оставката на правителството на премиера Адел Абди Махди.Това бе предизвикано след 2 месеца на протести, които доведоха до смъртта на над 420 души.Президентът Бахрам Салех трябва да посочи нов министър-председател.По време на протестите полицай бе осъден на смърт за убийство на участници в избухналите демонстрации. Това е първата такава присъда в Ирак от началото на протестите. ", "date": "2019.12.01", "title": "Одобриха оставката на иракското правителство"}
{"url": "https://offnews.bg/obshtestvo/shestvie-po-vitoshka-v-svetovnia-den-za-borba-sas-spin-716610.html", "text": "Шествие по случай Световния ден за борба с ХИВ/СПИН - 1 декември, ще проведат днес доброволците на Столичната организация на БЧК. То ще тръгне в 17.00 ч. от пл. \"Св. Неделя\", ще премине по бул.\"Витоша\" и ще приключи на Моста на влюбените.Участниците ще оформят с плат и запалени свещи червената панделка - международен символ на анти СПИН кампанията. По случай Световния ден за борба с ХИВ/СПИН в столичен мол ще бъде открита фотоизложбата „Предай нататък – Как не се предава ХИВ“. Целта й е да осведоми обществото, че ежедневният контакт с носителите на ХИВ е напълно безопасен и не крие рискове. Тази година Световният ден за борба срещу СПИН е под надслов „Промените се правят от общностите“. ", "date": "2019.12.01", "title": "Шествие по Витошка в Световния ден за борба със СПИН"}
{"url": "https://offnews.bg/obshtestvo/glavniat-arhitekt-na-sofia-proektat-na-fuksas-za-pl-sveta-nedelia-mo-716612.html", "text": "В София ще дойде да работи едно от топ архитектурните бюра - \"Фуксас\", това ще ни постави на световната карта на архитектурата. Този проект е един от най-щадящите пл. \"Света Неделя\", имаме много пластове там, дава се възможност, ако се открият нови археологически пластове, те да бъдат показани, обясни главният архитект на София Здравко Здравков. Столична община като възложител е придобила всички проекти, уточни той.Арх. Здравков увери, че проектът на Максимилиано Фуксас може да бъде изпълнен. Тепърва имаме много работа, това е концептуален проект, може да се намали броят на технологичните навеси, ще имаме препоръки, допълни той. И изрази надежда, ако има обжалване на резултатите от конкурса, то да приключи бързо и да се реализира концепцията на студио \"Фуксас\". Проектите можете да разгледате  ", "date": "2019.12.01", "title": "Главният архитект на София: Проектът на Фуксас за пл. Света Неделя може да бъде изпълнен"}
{"url": "https://offnews.bg/sviat/10-000-evakuirani-v-torino-zaradi-bomba-ot-vtorata-svetovna-vojna-716641.html", "text": "Над 10 000 души, живеещи в историческия център в Торино, са били евакуирани, за да бъде обезведена невзривена бомба от Втората световна война, съобщават местни медии, цитирани от АФП.В историческия център евакуирани са 10 000, а други 50 000 души са били помолели да не излизат от домовете си, докато бомбата не бъде обезвредена. Операцията ще продължи 7 часа. Бомбата е 250 килограмова и съдържа 65 кг динамит. По време на операцията по обезвреждането въздушното пространство над града е затворено за полети. Спряно е движението на влаковете в района.Бомбата ще бъде транспортирана до изоставена кариера, където ще бъде взривена.", "date": "2019.12.01", "title": "10 000 евакуирани в Торино заради бомба от Втората световна война"}
{"url": "https://offnews.bg/sviat/devet-zhertvi-na-samoletna-katastrofa-v-sasht-716611.html", "text": "Девет души загинаха при самолетна катастрофа в американския щат Южна Дакота. Трима са ранени. Самолетът „Пилатус PC-12” с 12 души на борда се е разбил вчера, малко след като е излетял от Чембърлейн, съобщи БТА. Местни медии съобщиха, че по време на самолетната катастрофа в района на Чембърлейн и в централните и южните части на Южна Дакота е имало виелица. Лошото време е една от вероятните причини за катастрофата. Националната сзлужба за транспортна сигурност на САЩ разследва инцидента.", "date": "2019.12.01", "title": "Девет жертви на самолетна катастрофа в САЩ"}
{"url": "https://offnews.bg/futbol/hubchev-iskahme-do-kraia-da-pobedim-a-tova-e-vazhno-716616.html", "text": "Треньорът на Левски Петър Хубчев остана доволен от равенството на “сините” срещу Берое заради показаното желание от страна на футболистите. Специалистът смята, че тимът е демонстрирал голяма воля за битка за разлика от предишното гостуване на тима - загубата от Ботев Пловдив.\"За разлика от предишното ни гостуване, днес особено през второто полувреме търсехме победата повече и мен това ме вълнува много. Отдавам го на агресията, желанието и други неща.Искахме до края да победим, а това е важно. Този мач беше доста сериозна битка. Отговорихме бързо на попадениети, но няма как да бъдем доволни, че получаваме елементарен гол в толклова неподходящо време.Може би моментно разконцентриране беше причина за този гол. Не е нормално това. Кадърът ни е малко по-особен в момента. Няколко човека бяха с оплаквания, но дано не са по-сериозни. Срещу Черно море излизаме, разбира се, за победа\", каза Хубчев.", "date": "2019.12.01", "title": "Хубчев: Искахме до края да победим, а това е важно"}
{"url": "https://offnews.bg/politika/ivan-kostov-borisov-da-prochete-dokumentite-ot-2000-g-i-da-vidi-resh-716614.html", "text": "Правосъдието и върховенството на закона, както и натрупалите се проблеми в областта на социалната политика, довели за съжаление до оставката на един изключителен експерт Бисер Петков, са основните въпроси които вълнуват обществото ни извън политиката.И разбира се водата, за Перник и Брезник това е голям проблем, заяви бившият премиер Иван Костов по БНТ. Нормативната основа, на която се гради управлението, не се изпълнява, подчерта той. Неглижирането на водните проблеми е обхванало администрацията, както и кабинетите, каза още Костов. Премиерът трябва лично да се запознае с документите, приети още 2000 г., и да вземе сам решение, защото няма на кого да се довери, смята Костов. В тях е оценено колко струва водната ни структура - 12 млрд. лева, казано е и как могат да бъдат намерени пари за обновяването й, подчерта бившият премиер. Това е проблем на националната сигурност, качеството на водата влияе пряко на здравето на хората, обясни Костов. Като много добра крачка оцени Костов посещението на Бойко Борисов в Белия дом. Но в прессъобщението от срещата се споменава сигурност, енергийна сигурност, корупция, свобода на медиите - все проблеми, които са от нашия дневен ред, не падане на американски визи. Най-големият геополитически проблем за нас е излизането на Великобритания от ЕС. Получаваме най-малко на човек от населението от европейските фондове, питам как тогава се води кохезионна политика. Каква е позицията на България, ще стоим ли като страна в ъгъла, няма как да ни водят хора, за които не сме гласували, смята Костов. Макрон вероятно ще падне скоро, не го виждам като лидер на Европа. Той си позволява провокации, води политика с Русия зад гърба на Европа, така не се прави европейска политика, заяви Костов. Той посъветва Росен Плевнелиев да прочете книгата му, а да не поликантства с думите си, че Костов работи само за разделянето на дясното. ", "date": "2019.12.01", "title": "Иван Костов: Борисов да прочете документите от 2000 г. и да види решенията за водната криза"}
{"url": "https://offnews.bg/futbol/despodov-prodalzhava-da-belezhi-v-avstria-716619.html", "text": "Един от лидерите на националния отбор по футбол - Кирил Десподов, се отличи с гол и асистенция при убедителната победа на Щурм (Грац) с 5:1 над домакина Сваровски Тирол в 16-ия кръг на австрийското първенство.Остро центриране към границата на малкото наказателно поле на Десподов доведе до автогол на Флориан Топлич в 49-ата минута за 3:0 за гостите.Малко по-късно българинът вкара за 4:1 в 68-ата минута след подаване на Беким Балай, записвайки шестия си гол за сезона в шампионата. Десподов бе заменен девет минути преди края от Якоб Янчер, за да обере овациите на гостуващите фенове.Щурм Грац е четвърти в класирането с 27 точки, на 12 точки зад лидера Залцбург.", "date": "2019.12.01", "title": "Десподов продължава да бележи в Австрия"}
{"url": "https://offnews.bg/sviat/avtobus-se-obarna-v-ledena-reka-v-sibir-19-dushi-sa-zaginali-716638.html", "text": "Автобус с 43 пътници падна от мост в замръзналата река Куенга в Забайкалския край в Сибир. 19 души са загинали, ранени са 22-ма, сред които и деца, съобщи ТАСС.Предна гума на автобуса, пътуващ от Сретенск за Чита, се е спукала и автобусът е излязъл от пътя и паднал в реката, покрита с лед при температура минус 18 градуса в района, уточнява БТА. Над 70 спасители от министерството на извънредните ситуации, изпратени на мястото на катастрофата, извадиха живи 26 души. Те са били блокирани в автобуса, обърнал се по таван в ледената вода. Два хеликоптера от санитарната авиация евакуираха ранените в болници в Сретенск, Нерчинск и Чита.Шофьорът е загинал, а в болница остават 19 души, от които трима са в тежко състояние.", "date": "2019.12.01", "title": "Автобус се обърна в ледена река в Сибир, 19 души са загинали"}
{"url": "https://offnews.bg/psihologia/garite-na-liubovta-716278.html", "text": "Нашите връзки са пътуване - от първоначалното влюбване до дълбинното свързване.Карл Г. Юнг има една мисъл - Срещата на двама души е като контакта на две химични вещества -ако има някаква реакция и двете се трансформират.Понякога стоим в купето си във влака на живота и пътуваме.Изведнъж вратата се отваря - влиза някой и става различно. Става общ свят. Нова любовна митология.Първата гара на любовта е на романтичното влюбване. Можем да го наречем още безсъзнателно партньорството, защото влюбването е проективно. Ние не познаваме другия, а имаме усет за него, имаме желание за пълно сливане с него.Отново Юнг казва, че се влюбваме в хора, които сме срещали някога отдавна, някъде далеч в градината на детството те са били значими фигури в нашия живот.При влюбването другият става нашия легален наркотик.Истината е, обаче, че тази фаза на хормонален взрив няма как да продължава завинаги. Думата за гарата на влюбването е Еуфория.Следващата гара е Първи сблъсък с реалността.На този етап започваме бавно да се връщаме към реалността - тя самата ни го налага, иначе не бихме могли да бъдем социално съзидателни. Това е моментът, когато в нас започват да постъпват данни от реалния човек отсреща, а не само от нашите проекции.Думата за тази гара е Конфронтация - първите несъответствия с нашите проекции изплуват. Това е нормален ход във връзката ни - няма как някой да сбъдне нашите мисли.Това е гарата на която много двойки слизат поотделно - ти не си това, което си мислех, че си.Ако двойката мине през първия сблъсък с реалността, пътуването продължава.Започваме все повече да говорим за нещата, започваме да градим визии за това как да се случват нещата във нашата връзка. Тази гара се нарича Борба за надмощие.В нея се разпределя властта в двойката - кой да взима решенията, как да се разпределят задълженията и отговорностите , кой да доминира над другия и какви точно да са правилата във двойката.На този етап в нас често се разархивират болезнените копчета от наши минали връзки- мигове, в които някой се е опитвал да ни контролира и да ръководи живота ни или обратното - само ние сме доминирали и носили цялата отговорност за връзките ни. Думата за тази гара е Объркване. Понякога тук са и първите повишавания на тон, първите сериозни спорове. И няма как да е различно - властта не се дава и взема лесно.Това е гара, на която много двойки слизат - любовта и този път не се е случила задълго.Но ако, все пак двойката успее да изгради работещи правила за живот в нея, очертаят се границите на позволеното и възможното, на писаното и неписаното, нарисуват се граници на задълженията, пътят към заедността продължава.Следващата гара на любовта можем да кръстим Гара на Свързването или Обвързването.В нея вече се вижда има ли наистина дългосрочна перспектива за заедност, партньорите често взимат решение да заживеят заедно, все повече общи планове и неща за правене започват да пристигат в купето на двойката. Думите за този етап са Дружество, съвместност, заедност.Това е гарата на която вече правим съзнателни избори, познавайки както силните, така и слабите страни на партньорите ни и преценката за възможност или невъзможност на двойката е напълно съзнателна.Тук наистина много двойки се разпадат. Често в някой от партньорите се отключват древните страхове от обвързаност (особено ако стилът на привързванв в ранното детство е бил тревожен и избягващ).Да се обвържеш дългосрочно не е лесно решение.Рани и надежди стоят на тази гара толкова близо едни до други.Често общуването в двойката е преповтаряне на семейните модели на всеки един от партньорите (колкото и да не ни се иска, и да не харесваме моделът на взаимоотношения в семейството ни, често несъзнавано го прилагаме).Ако минем тази гара и успеем заедно да продължим в купето на живота, стигаме до следващата гара - Гарата на съмнението.Тук започваме да сравняваме нашата двойка без да искаме с други двойки. Въпросът - дали все пак взех правилното решение да се обвържа с този човек, крещят в мислите ни с пълна сила. На тази гара се интересуваме как се случва любовта в другите двойки. Ако успеем да излезем от тези съпоставки, по - скоро от образа на \"идеалните други двойки\", вкарваме много кислород във връзката си. Нашите връзки са уникални, точно както и изграждането на личните ни истории.На този етап двойката трябва добре да е усвоила личния език на любовта, имам предвид психологическото значение, което партньорът ни дава за нещата. Истината е, че ние рядко реагиране само на конкретните думи, изречения, послания. Ние отвръщаме на една дълго ваяна история на асоциативни взаимовръзки.И успешните двойки са тези, които полагат съзнателни усилия да разровят древните пластове значения. Нещо като археология на лични смисли.Ако удържим на въображаемото сравнение с другите двойки, продължаваме да пътуваме.Влакът все повече се засилва по релсите на близостта. Вече говорим и общуваме на много нива, имаме много засечени измерения.Има двойка във всички смисли. Вече сме на Гарата на доверието. Можем нежно да затворим клепачи и да паднем назад в обятията на партньора си, с дълбоката вяра, че той ще ни поеме.Харуки Мураками има една светла мисъл (всъщност много) - \"Прегръщайки се, хората споделят страховете си\". Или пък - доверявайки се, хората изпълват празнотите си.На доверителната гара и на любовната табела думата е Завършеност. Но тя е толкова различна от слятостта на първата гара.Тогава завършеността е чисто проективна, чисто интуитивна, а сега е съзнателна, дете на дългото пътуване във двойката. Изминатият път, общите спомени, общите съзидани неща - всичко свързва.Това е всъщност двойка - аз и ти в своята свързаност. Колкото повече свързаност, толкова повече любовта тече по вените ни.Ако минем и сега, и не се уплашим от прекалената близост пътуването продължава. Влакът на любовта ни забавя хода си. Движението става спомен за движение.Вече наближаваме лелеяната крайна гара - Духовната. Тук обичането е безусловно. Развитието и разгръщането на потенциала на партньора ни става нашата най-жадувана цел.Тук сме извън системата на любовните сметки (на някакво ниво, често несъзнавано, в което смятаме вземането и даването в една връзка).Даваме без да очакваме. Близостта е най-прекият път до Рая. Особено тази, която живее отвъд притежанието. На този етап радостта идва дори само от самата мисъл, че партньорът е жив, че сме имали шанса да пътуваме.Гарите на любовта. Или любовта и гарите.Наистина няма значение кое е първо. Важна е алюзията за пътуването. Любовта е трансформация.Ако заседнем на някоя гара и не продължим към следващата- раздялата също и вариант. Връзката, която не пътува - не цъфти. Залинява. Тогава мразим себе си, а и партньора си, че нямаме любов.Но тя е избор. Не задължение. Връзката е ставането на връзка.Казват , че точно преди човек да отдаде последните си глътки въздух на земята, в мислите за кратко се прожектира филм за живота му на забързан каданс. И в този филм, както и в отпътуване към другата земя, едно нещо има истинско значение и то е - колко сме пътували и колко сме обичали.И може би, виждайки щедрите кадри, даваме път към безкрая на нашите 21 грама.21 грама свързване. А е повече от всички други неща, които някога сме притежавали.", "date": "2019.12.01", "title": "Гарите на любовта"}
{"url": "https://offnews.bg/zimni/germanetc-iznenada-favoritite-v-parvoto-spuskane-716618.html", "text": "26-годишният германец Томас Дресен шокира фаворитите в първото спускане за Световната купа в Лейк Луис, Канада.Той развенча фаворитите и направи мечтано завръщане в белия керван и с третата си победа за Световната купа стана най-успешният германец в дисциплината. Дресен закова хронометрите на 1:46.81 минути и остави на само 0.02 секунди зад себе си италианеца Доминик Парис, който е сред фаворитите този сезон за малкия кристален глобус в скоростната дисциплина.Швейцарците Карло Янка и Беат Фойц си поделиха третата позиция, давайки еднакви времена - 1:47.07 минути.Победата на Дресен идва само една година след тежък инцидент в Бийвър Крийк, където скъса сухожилие в дясното си коляно. Днес пистата в Лейк Луис ще стане арена на първия старт в Супер-Г.Стартът в гигантския слалом при дамите в Килингтън пък премина при италианска доминация. 23-годишната Марта Басино записа първата победа в кариерата си с общо време 1:38.19 минути. Тя беше най-бърза в първия манш с 49.05 секунди, след което направи солидно второ спускане за 49.14 секунди, за запази първото място.Италианската доминация бе затвърдена и от второто място на опитната Федерика Бриньоне. Тя остана на 26 стотни от секундата от своята сънародничка и не успя да повтори миналогодиншния си триумф на тази писта. Бриньоне беше едва седма след първото спускане, но след най-добро време във второто прогресира с пет места в крайното класиране.Олимпийката шампионка и местна любимка Микаела Шифрин, която е носителка на Световната купа в предишните три сезона, завърши трета на 29 стотни от секундата.", "date": "2019.12.01", "title": "Германец изненада фаворитите в първото спускане"}
{"url": "https://offnews.bg/politika/mrrb-se-pohvali-s-otcenka-na-vik-mrezhata-za-parvi-pat-kostov-ia-napr-716621.html", "text": "Около 11 милиарда лева е стойността на ВиК инфраструктурата в България. Това показва оценката на ВиК активите публична държавна и публична общинска собственост, която се прави за първи път, съобщи МРРБ. Бившият премиер Иван Костов обаче припомни днес, че оценка на водната инфраструктура е направена още през 2000 г. и тя е около 12 млрд. лева. Той посъветва министър-председателя Бойко Борисов да прочете документите и да вземе сам решение за проблемите с водата в държавата, защото няма на кого да се довери, а непознаването на проблема е повсеместно. В съобщението на МРРБ се казва: Активите, за които е събирана информация, са водоизточниците – каптажи, речни водохващания, пречиствателни станции, водопроводна мрежа, включително съоръженията по нея, помпени и хлораторни станции и други специфични съоръжения, канализационна мрежа (главни и второстепенни канализационни колектори в населено място и извън него), дъждопреливници, канализационни помпени станции, електрически съоръжения, измервателна апаратура и оборудване, както и сгради, които се използват от ВиК дружествата. Техническите параметри на подземната инфраструктура, която е над 90 хиляди километра, са оценени въз основа на наличната документация за тях, без допълнително обследване със специализирано оборудване.Оценката е направена по проект „Подпомагане регионалното инвестиционно планиране на отрасъл ВиК\", финансиран от Оперативна програма „Околна среда 2014-2020 г.\", и е на база на унифицирани Инструкции за оценка на публични ВиК активи. Те са разработени от Световната банка през 2015 година, отново с финансиране по ОПОС, но от предишния период – 2007-2013 година.В рамките на сключения договор от Министерството на регионалното развитие и благоустройството е изготвена оценка на всички ВиК активи, представляващи публична собственост, които се стопанисват, поддържат и експлоатират от 39 ВиК оператора. Това са всички дружества с държавно участие в капитала, плюс част от общинските оператори, които към датата на обявяване на обществената поръчка през 2018 година са взели решение да се присъединят към обособената територия, обслужвана от държавен ВиК оператор в съответната област. Съгласно условията на сключения договор оценката на публичните ВиК активи е извършена към дата 31.12.2017 година.Такава оценка на публични ВиК активи се извършва за първи път в България и е мащабно начинание. Оценени са над 160 хиляди актива. Събирани са голям обем технически данни, прегледани са всички списъци с публични активи, които са част от договорите между асоциациите по ВиК и ВиК операторите в 39 обособени територии. В рамките на 4 месеца инженерни екипи са обходили територията на страната, за да направят обследване на място на по-съществените активи, които се използват от съответния ВиК оператор.В резултат на извършената оценка текущата балансова стойност на публичните ВиК активи в обследваните територии, която е 3 310 577 000 лв., нараства близо три пъти до 10 890 658 000 лв. Съгласно приложената методика за оценка е получена нова възстановителна (справедлива) стойност на публичните ВиК активи (прибл. 11 милиарда лева), която показва какво би ни струвало да построим тези активи днес, които биха носили същите ползи за ВиК операторите и потребителите на услугите.Целта на тази оценка е да подпомогне по-ефективното финансово управление, отчетност и контрол върху съществуващите ВиК системи и съоръжения от страна на собствениците на публичните активи и ВиК операторите.", "date": "2019.12.01", "title": "МРРБ се похвали с оценка на ВиК мрежата за първи път, Костов я направил преди 19 г."}
{"url": "https://offnews.bg/obshtestvo/slantceto-posreshta-parvia-zimen-mesetc-tciala-sedmitca-shte-e-studen-716595.html", "text": "Декември започва с променлива облачност, намаляваща на много места до слънчево. Вятърът ще отслабне и постепенно ще се ориентира от югоизток. Максималните температури ще са между 4 и 9 градуса, според прогнозата на НИМХ.Над планините ще е предимно слънчево, а на отделни места ще превалява сняг. Ще духа умерен северозападен вятър. Максималната температура на 1200 метра ще е около 3, а на 2000 метра - около минус 4 градуса. Край морето термометрите ще се качат до 6-9 градуса, а сред вълните от 2-3 бала ще е два пъти по-топло - около 15 градуса. Новата седмица утре ще започне със сутрешни температури между минус 4 и 1 градус, но през деня вятърът от юг-югозапад ще се усили и дневните температурите слабо ще се повишат. Във вторник ще е облачно, идва студен въздух и нови валежи. През цялата седмица ще е студено, в петък през деня ще се затопли до 13 градуса. Най-ниските температури през ще бъдат минус 11, а най-високите - 15 градуса, Месечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. Астрономическата зима започва на 22 декември в 6 часа и 19 минути. ", "date": "2019.12.01", "title": "Слънцето посреща първия зимен месец, цяла седмица ще е студено и влажно"}
{"url": "https://offnews.bg/evropa/ubiha-3-godishnia-sin-na-ukrainski-deputat-716664.html", "text": "Тригодишният син на депутата от Киевския областен съвет Вячеслав Соболев, който е и известен бизнесмен, бе убит, след като неизвестен откри стрелба по колата на депутата.Детето е починало в линейка на път за болницата, съобщи пресслужбата на киевската полиция, цитирана от ТАСС.В украинската столица веднага е започнала полицейска спецоперация по издирване на стрелеца. Следователите квалифицират случая като умишлено убийство и започнаха наказателно производство, предаде БТА.Преди 15 г. Соболев е бил зам.-кмет на източния украински град Донецк, работил е и в украинския Съвет за национална сигурност и отбрана. Бил е и зам.-шеф на управителния съвет на украинската енергийна компания \"Нафтогаз\". От 2015 г. е депутат в Киевския областен съвет от Блока на Петро Порошенко - бивш президент на Украйна.", "date": "2019.12.01", "title": "Убиха 3-годишния син на украински депутат"}
{"url": "https://offnews.bg/sviat/poreden-trus-v-albania-ot-4-2-panika-v-duras-716613.html", "text": "Поредно земетресение е разлюляло Албания снощи, то е било с магнитуд 4.2 по скалата на Рихтер. Това показва справка в Европейския средиземноморски сеизмологичен център (ESMC), съобщи Фокус. Епицентърът е бил на 23 километра от Дуръс на дълбочина от 10 километра.Жителите на града са напуснали панически домовете си. Трусът е бил усетен слабо и от жителите на западна Македония.", "date": "2019.12.01", "title": "Пореден трус в Албания от 4,2, паника в Дурас"}
{"url": "https://offnews.bg/izvan-terena/grigor-dimitrov-biaga-blagotvoritelno-sreshtu-spin-716622.html", "text": "Най-добрият ни тенисист Григор Димитров се подготвя за новия сезон във Франция и се включи в известно благотворително състезание, като пробяга 10 км. Той се похвали, че е записал рекордно време.\"Когато подобриш личния си рекорд. Едни от най-трудните 10 км, които съм пробягал\", написа българската звезда в тениса в Instagram.Димитров участва с треньора си по физическа подготовка Себастиан Дюран. Стартът в известния зимен център Анеси е в полза на борбата със СПИН и приходите са за носители на HIV вируса.", "date": "2019.12.01", "title": "Григор Димитров бяга благотворително срещу СПИН"}
{"url": "https://offnews.bg/obshtestvo/novo-razsledvane-ulichi-lekar-v-postaviane-na-stentove-bez-prichina-716663.html", "text": "„Бях на сауна в комбинация със студена вана. Почуствах неразположение, аритмия на сърцето. Обърнах се към доц. Иван Мануков (началник на кардиологичното отделение на пловдивската болница), когото познавам от 25 г. Той и синът му, който работи при него, ми направиха коронарография. Тогава ми казаха, че имам 85% запушване. После в епикризата прочетох, че са 75% на едната артерия и разширение на сънната”, казва потърпевшият Динко Бобчев в разследване на Нова тв. Друго разследване изобличи лекар от МБАЛ-Пазарджик в подобно безобразие, Бобчев показа и бележката, в която е посочено, че трябва да бъдат поставени два стента. Ако това не се случело до няколко дни, пациентът бил заплашен от масивен инфаркт или инсулт, казали лекарите.Шокиран, Динко Бобчев звъни на свой приятел лекар, който го изпраща за повторен преглед в софийска болница. Там пациентът носи диска с изследването и епикризата. Посреща го проф. Златарева, която категорично заявява, че сърцето му е здраво и не се нуждае от стентове. Думите й потвърждава и друг нейн колега – проф. Иво Петров.„Казаха, че това е измама и прилича на пазарджишката история. В началото не можах да повярвам, че доц. Мануков ме е излъгъл и въпреки че тези двама доктори са доайени в своята област, ги помолих за трето мнение. Те ме насочиха към техен колега – съдовия хирург проф. Гроздански. На прегледа при него също се установи, че съм абсолютно функционално здрав човек”, обяснява потърпевшият Динко Бобчев.Проф. Иво Петров, който е и национален консултант по инвазивна кардиология, е потвърдил, че пациентът е здрав и няма нужда от интервенции. Медикът посъветва всички пациенти да търсят и второ мнение.Бобчев се прибира в Пловдив, вече спокоен, и не се явява в пловдивската болница, в деня, в който са го записали за поставяне на два стента.Тогава започнали атаки по телефона защо се отказва от стентовете. Доц. Мануков се добира до потърпевшия чрез съпругата му, за да се информира защо пациентът му не отива в болницата за интервенцията.Жената му каза, че се е отказал, тъй като в момента се чувствам добре. \"След това аз реших да дам публичност на този случай и подадох жалба в прокуратурата. Но теч на информация ли се получи, не знам какво и след четири дни получих по пощата нова епикриза със същата дата, само че нов екземпляр, в който вече са променени данните и това стеснение на сърцето ми от 85-75% е станало на 50%. Аневризмата си остава”, разказа Динко Бобчев. И допълва: „Потресен съм, че за едни 2000 лв., които щяха да вземат като процент от здравната пътека, щяха да ме превърнат в инвалид за цял живот”.Самият доц. Мануков обяснява, че пациентът е викнат на 14 октомври не за поставяне на стентове, а за да направи изследване на велоергометър. Въпросният тест е най-елементарното, начално изследване. Ако на него пациентът се почувства изморен или се задъхва, тогава се преминава към тежкото и дори рисково изследване – коронарографията. При нея в кръвта се вкарва контрастно вещество. Така се вижда има ли стеснения на съдовете и къде точно се намират.„Проверката е най-малкото нещо, което ще се направи. Където има интерес за изкарване на лесни пари, има и такива действия. Бездействието на институции, включително и тази, която управлявам аз, са довели до това, което виждаме, и това, което изнасяте и вие в този случай”, заяви д-р Дечо Дечев, управител на Здравната каса.След светкавична проверка на Здравната каса в пловдивската болница, която продължава и в момента, проверяващите откриват трета епикриза в документацията на потърпевшия. Тя отново е със същата дата, но с нови промени в заключенията на доц. Иван Мануков. ", "date": "2019.12.01", "title": "Ново разследване уличи лекар в поставяне на стентове без причина"}
{"url": "https://offnews.bg/obshtestvo/sobstvenitci-na-imoti-protestirat-sreshtu-tcenata-koiato-im-dava-stol-716665.html", "text": "Собственици на имоти излязоха на протест на бул. „Ломско шосе”, защото Столичната община им предлага между 15 стотинки и 25 лв. на квадратен метър, за да отчужди земите им, съобщи Нова тв.Причината е, че булевардът трябва да се разшири от метростанция „Ломско шосе” до околовръстния път.От Столичната община обясниха, че последната дума е на съда, а хората били в правото си да обжалват оценките.„Това е скрита национализация, подигравка е. 48 лв. за тези над 300 метра. Тези пари ще ги подарим на общината”, каза Васил Цветанов.„За 95 кв. м сумата е 14 лева и 80 ст. Това е земеделска площ, не е пустиня”, коментира друг от протестиращите.", "date": "2019.12.01", "title": "Собственици на имоти протестират срещу цената, която им дава Столичната община"}
{"url": "https://offnews.bg/futbol/ludogoretc-si-haresa-zashtitnik-ot-liga-1-716617.html", "text": "От Лудогорец ще направят опит да привлекат в отбора централен защитник от Лига 1. Става дума за Жан-Шарл Кастелето от елитния френски клуб Брест, пише \"Тема Спорт\".Играчът с камерунски корени е записал 14 участия от 15 мача. Неговият отбор е 14-и в класирането, като е допуснал във вратата си 19 попадения.Договорът на Кастелето с Брест изтича в края на сезона, но Лудогорец ще се опита да го привлече още през зимата.24-годишният защитник е получил предложение за нов контракт от Брест, но го е отхвърлил, а според \"Екип\" Кастелето проявява сериозен интерес към офертата на Лудогорец.Въпросът е дали френският тим ще бъде склонен да се раздели със своя титуляр в средата на сезона.Защитникът е продукт на реномираната школа на Оксер, като играе 50 пъти за тима в Лига 2. Жан-Шарл е играл за всички формации на Франция от 16 до 20 години, а има и едно участие за националния тим на Камерун през 2017.", "date": "2019.12.01", "title": "Лудогорец си хареса защитник от Лига 1"}
