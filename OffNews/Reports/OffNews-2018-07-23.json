{"url": "https://offnews.bg/obshtestvo/prevedoha-parvite-plashtania-za-stopanite-s-evtanazirani-zaradi-chumat-684925.html", "text": "Държавен фонд „Земеделие\" извърши първите плащания по помощта de minimis за общините в Ямболско и Бургаско, засегнати и ограничени поради заболяването чума по дребните преживни животни.170 земеделски стопани от седемте общини с въведени ограничения заради чумата ще получат общо около 1 060 000 лв. или по 55 лв. на овца/коза от помощта. Очаква се в следващите дни парите да бъдат достъпни по сметките на стопаните.Плащанията са по подадените заявления от 19-20 юли, като обезщетения ще получат не само стопаните на евтанизираните животни, но и всички останали, които подлежат на възбрана за реализиране на млечни и месни продукти извън ограничената зона.Чрез помощта de minimis стопаните ще могат да покрият загубите от нереализираното мляко, ценовите разлики на изкупената продукция и затрудненията при изхранването на животните. Тя е допълнение към вече изплатените на стопаните обезщетения за евтаназирани животни.", "date": "2018.07.23", "title": "Преведоха първите плащания за стопаните с евтаназирани заради чумата животни"}
{"url": "https://offnews.bg/sviat/goliam-pozhar-v-rajona-na-atika-niama-postradali-balgari-684931.html", "text": "Голям пожар е избухнал в горска площ в район Кинета, Атика, Гърция, съобщиха от пресцентъра на Министерството на външните работи, позовавайки се на информация от посолството ни в Атина.Димът в района е много гъст, което допълнително усложнява ситуацията.В гасенето на огъня са се включили 60 огнеборци и 25 пожарни коли, четири самолета и два хеликоптера.Затворен за движение е пътният участък Атина - Коринт, от 39-ти до 57-ми км. Забранено е преминаването и по стария път Атина - Коринт. Железопътният транспорт в района е спрян.Гръцката пожарна служба полага всички възможни усилия за ограничаване на пожара. В борбата с бедствието са се включили и въоръжените сили на страната.До момента в посолството ни в Гърция няма постъпила информация за засегнати или бедстващи български граждани вследствие на пожара.Дипломатическата ни мисия в Атина информира и за втори голям пожар в района на Метохи, близо до гр. Ханя на остров Крит.Министерството на външните работи препоръчва на българските граждани, пътуващи или пребиваващи в районите на пожарите, да се информират предварително за актуалната ситуация, да избягват засегнатите от огнената стихия места и да спазват стриктно указанията на местните власти.Посолството на Република България в Гърция е в постоянен контакт с местните власти и следи развитието на обстановката. Български граждани, които желаят да получат актуална информация или да подадат сигнал за техни близки, могат да го направят на телефоните на мисията: +30 210 67 48 105, +30 210 67 48 106, +30 210 67 48 107.", "date": "2018.07.23", "title": "Голям пожар в района на Атика, няма пострадали българи"}
{"url": "https://offnews.bg/sviat/tramp-mnogo-shtastliv-ot-pregovorite-sas-severna-koreia-684929.html", "text": "Американският президент заяви днес, че \"е много щастлив\" от състоянието на преговорите със Северна Корея.Доналд Тръмп обяви това в момент, когато много анализатори подчертават липсата на конкретен напредък повече от месец след срещата му с Ким Чен-ун, предаде Франс прес, цитирана от БТА.\"За девет месеца не е изстрелвана нито една ракета от Северна Корея. Същото се отнася и за ядрените опити\", написа Тръмп в Туитър.\"Япония е щастлива, цяла Азия е щастлива. Но Лъжливите новини казват, без дори да ме питат (винаги анонимни източници), че съм ядосан, понеже нещата не се движат достатъчно бързо. Невярно, много съм щастлив!\", допълни той.", "date": "2018.07.23", "title": "Тръмп \"много щастлив\" от преговорите със Северна Корея"}
{"url": "https://offnews.bg/politika/karakachanov-iska-dans-da-proveri-falshivi-novini-za-zaselvane-na-migr-684932.html", "text": "Вицепремиерът Красимир Каракачанов иска ДАНС да провери кой разпространява фалшиви новини, според които евтаназията на животни в Странджа с цел да се обезлюди регионът, за да се заселят там мигранти. Това става ясно от стенограмата от заседанието на Министерския съвет миналата седмица, която беше публикувана днес.Той подчертава, че е проверил случая и \"извън самолетите на военновъздушните сили и някои самолети на съюзниците, които изпълняват участие в учение, каквото е \"Тракийски орел\", което тече сега в Пловдив, други самолети не са кацали, не само на \"Безмер\", а на нито едно българско военно летище\".Справка в Агенцията за бежанците пък е показала, че капацитетът на лагерите за емигранти е с едва 11% запълняемост, а нови хора не са постъпвали, за разлика от 2016 година, когато капацитетът е бил пълен до 103%.\"Какви ли не чух и аз неща по тази тема, но не искам да ги коментирам, защото като ги коментирам след това почват да правят предаване върху тях и от фалшива новина се ретранслира по толкова начини, че просто излизат накрая чудовищни новини. Но действително си играят със страховете на хората. България нито е поемала ангажимент, виждате Италия, Испания, Гърция, подписват споразумения или се договарят, това си е тяхна работа, ние не се месим във вътрешните им работи. България нито сме се договаряли с канцлера Меркел, нито сме приемали, нито ни е предлагано, нито за пари, нито за без пари. Единствено, което сме работили активно шестте месеца по Дъблинското споразумение, точно по тези въпроси да бъде решен справедливо за всички\", отговаря премиерът Бойко Борисов.Аз съжалявам, че за да опровергаем такива лъжи ние трябва да го говорим, защото тези мои думи ще се чуят в цяла Европа и всички ще кажат - в момент, в който ние се чудим какво да правим със стотиците хиляди, милиони бежанци, България единствена няма. ", "date": "2018.07.23", "title": "Каракачанов иска ДАНС да провери фалшиви новини за заселване на мигранти в Странджа"}
{"url": "https://offnews.bg/sviat/mlada-zhena-i-10-godishno-momiche-sa-ubiti-pri-snoshtnata-strelba-v-to-684936.html", "text": " Двама души са убити при снощната стрелба в гръцкия квартал на Торонто. Ранени са 13 души, съобщи началникът на градската полиция Марк Сондърс, цитиран от Франс прес и БТА.Загинали са млада жена и 10-годишно момиче, съобщи той на пресконференция. Извършителят, който е стрелял с пистолет, е застрелян в престрелка с полицията, добави Сондърс и обясни, че още е твърде рано за предположения какви може да са били мотивите му.Стрелбата е избухнала в Грийктаун, гръцкия квартал на града, на пресечката на булевардите Данфорт и Лоуган, около десет часа вечерта в неделя местно време. Очевидци съобщават, че са чули между 10 и 30 изстрела. В района има много популярни ресторанти, кафенета и магазини.Говорителят на полицията Марк Пъгуош посочи, че е рано да се каже дали става дума за тероризъм.Напоследък в Торонто зачестиха случаите на сблъсъци с използване на огнестрелно оръжие, главно между престъпни групировки. През уикенда в града бяха разположени допълнителни полицейски сили.", "date": "2018.07.23", "title": "Млада жена и 10-годишно момиче са убити при снощната стрелба в Торонто"}
{"url": "https://offnews.bg/obshtestvo/savetnik-poveche-hora-poseshtavat-grobishtnite-parkove-otkolkoto-ofi-684914.html", "text": "Повече хора посещават гробищните паркове, отколкото офисите на Топлофикация - София. Така общинският съветник Димитър Антов от Патриоти за София защити предложението да се създаде институция Омбудсман и към \"Гробищни паркове\" на заседанието на комисията по култура към СОС. По думите му, откакто такава работи в Топлофикация, гражданите са по-доволни. Категорично съм против, къде видяхте по-доволни от Топлофикация граждани, възрази му Калоян Паргов, шеф на групата съветници от БСП. По думите му гробищата в столицата се нуждаят от инвестиции и увеличаване на персонала, както и от видеонаблюдение. Мита Георгиева от ГЕРБ, която е в работна група за проблемите в гробищните паркове, обясни, че на новия шеф на общинското предприятие трябва да се даде възможност да сформира сама екипа си, едва след това да се мисли за омбудсман на гробищата. Според Райна Божичкова, шеф на Гробищни паркове, в момента има служител към юриста, който се занимава с жалбите на гражданите. Съветниците от комисията по култура не подкрепиха идеята за омбудсман към Гробищни паркове. ", "date": "2018.07.23", "title": "Съветник: Повече хора посещават гробищните паркове, отколкото офисите на Топлофикация"}
{"url": "https://offnews.bg/112/kola-se-vriaza-v-spirka-v-plovdiv-684927.html", "text": "Кола се вряза в спирка на градския транспорт в Пловдив.Инцидентът е станал в район \"Тракия\", съобщи bTV. Колата е била шофирана от младеж, в колата са се возили две жени.По време на инцидента е имало хора на спирката. Те са успели да избегнат удара и при инцидента няма пострадали.Причините за инцидента не са известни.", "date": "2018.07.23", "title": "Кола се вряза в спирка в Пловдив"}
{"url": "https://offnews.bg/sviat/odobrenieto-za-tramp-dostigna-rekordno-visoki-niva-684933.html", "text": "Одобрението за американския президент Доналд Тръмп достигна рекордно високи нива, съобщи електронното издание Washington Examiner, цитирано от \"Фокус\".Според данните от проучването на Wall Streat Journal рейтингът на Тръмп е 45%, което е с 1% повече отколкото през юни.88% от определящите се като привърженици на Републиканската партия са доволни от американския президент, сочат данните от проучването.От четиримата предишни президенти на САЩ, единствено Джордж Буш младши е имал по-голяма подкрепа в собствената си партия и то след терористичните атаки на 11 септември 2001 година.", "date": "2018.07.23", "title": "Одобрението за Тръмп достигна рекордно високи нива"}
{"url": "https://offnews.bg/dom/eto-kade-zhivia-megan-markal-predi-da-se-omazhi-za-printc-hari-snimk-684913.html", "text": "Преди да се омъжи за принц Хари и да се премести в двореца Кенсингтън, настоящата херцогиня на Съсекс Меган Маркъл живя в уютна къща в Торонто, Канада, която бе обявена за продан през декември 2017 г.Благодарение на нейния Instagram, който оттогава е затворен, можем да погледнем вътре.Къщата има една спалня, а в нея Маркъл живя с двете си осиновени кучета.Цветовете на дома са неутрални, а декорацията е от естествени текстилни изделия и златисти акценти.На снимките се виждат и елегантни аксесоари за дом в допълнение с дървени мебели. Из цялата къща се забелязват различни произведения на изкуството - от картини до огледала и изящни вази и кани. Къщата притежава малък двор със семпло обзавеждане, а снимките загатват, че е любимо място за слънчеви бани на нейните кучета.", "date": "2018.07.23", "title": "Ето къде живя Меган Маркъл, преди да се омъжи за принц Хари (снимки)"}
{"url": "https://offnews.bg/temida/dvama-ot-zadarzhanite-pri-aktciata-v-kat-gabrovo-ostavat-v-aresta-684934.html", "text": "Съдът остави в ареста двама от арестуваните след акцията в Пътна полиция-Габрово.При спецакцията бяха арестувани трима души, а още един се издирва. Те са участници в схема за крадене на автомобили и незаконната им регистрация у нас.Сред участниците в схемата има служители на ОДМВР-Габрово, като единият от тях е началник група „МПС, водачи и административно-наказателна дейност“. В ареста остават началникът група Мирослав Стефанов и Живко Няголов, а Стефка Нейкова е пусната под домашен арест, съобщи Нова телевизия.Групата е действала от 2016 г. Подставени лица са наемали срещу заплащане луксозни автомобили от Германия, които после били обявявани за откраднати. В сервизи у нас на колите им е бил пренабиван номерът на рамата, създавани са фалшиви документи и след това колите са регистрирани, а впоследствие са продавани.Обвинението има информация за 14 регистрации на автомобили. Задържаният полицай имал пряко участие в регистрацията на колите. У него са намерени около 5000 лв., върху които имало отпечатъци на ръководителя на групата.", "date": "2018.07.23", "title": "Двама от задържаните при акцията в КАТ-Габрово остават в ареста"}
{"url": "https://offnews.bg/112/katastrofa-zatvori-prohoda-na-republikata-684921.html", "text": "Проходът на Републиката е затворен временно за движение на товарни автомобили и в двете посоки. Причината е катастрофа до Велико Търново.Сигналът за инцидента е подаден около 16 часа, катастрофирали са товарен и лек автомобил. По предварителни данни има трима пострадали.На място са изпратени екипи на Пътна полиция и медици.Леките коли се пренасочват от Южния пътен възел до Велико Търново по стария път към Дебелец.", "date": "2018.07.23", "title": "Катастрофа затвори Прохода на Републиката"}
{"url": "https://offnews.bg/politika/pargov-ot-1-iuli-finansovoto-polozhenie-na-toplofikatcia-e-dopalnit-684919.html", "text": "От 1 юли тежкото финансово положение, в което се намира \"Топлофикация - София\", е допълнително усложнено, алармира лидерът на БСП - София Калоян Паргов. Причината за това са промените в Закона за енергетиката, според които от тази дата дружеството продава произведената електроенергия на борсата, обясни той.\"Досега имаше тристранно споразумение. НЕК купуваше електроенергията, произведена от \"Топлофикация София\" и директно погасяваше текущите задължения към \"Булгаргаз\" с договор за прихващане, припомни Калоян Паргов. - А борсовата цена сега в много чести случаи ще бъде под цената на така наречената \"кафява добавка\", каквато е енергията от \"Топлофикация София\". Или пък ще бъде средна цена, определена от регулатора, като разликата ще бъде покривана от нарочен фонд. Това ще изисква по-добра прогноза на плащанията от мениджмънта на \"Топлофикация\". Като цяло, всичко това означава, че дружеството ще получава по-малко пари в сравнение с преди 1 юли\".Калоян Паргов е категоричен, че в основата на проблемите на \"Топлофикация - София\" са слабият мениджмънт и зле планираните финансови потоци. Това доведе до заплахата от страна на \"Булгаргаз\" през миналата седмица да даде дружеството на частен съдебен изпълнител заради забавени плащания по задълженията. Притеснени от тази новина, както и от опасността дружеството да изпадне във фактически фалит, общинските съветници от БСП настояха да бъде изслушано ръководството на \"Топлофикация - София\". Това се случи в четвъртък, но дадените отговори от управата на дружеството бяха крайно незадоволителни, според социалистите в СОС.\"В \"Топлофикация - София\" има нарушение на ритмичността на приходите. А вината на ръководството е, че не е реагирало по-рано, въпреки че е знаело за забавянията от доста време, коментира Калоян Паргов. - От няколко месеца дружеството има ново ръководство, което освен да прави съкращения в разходите чрез намаляване на персонала, не предприема никакви други действия с оглед подобряване на финансовата ситуация. А в съвсем близко бъдеще тези съкращения на професионалисти ще се отразят върху качеството на работата и компетентността на служителите в дружеството\".Председателят на групата на БСП в СОС Калоян Паргов припомни, че \"Топлофикация София\" е най-големият потребител на синьо гориво в България като от общото количество газ, което потребява България, неговият дял е около 25-30%. \"Проблемът с изискуемите текущи плащания от страна на \"Булгаргаз\" към \"Топлофикация София\" е ясен сигнал за проблеми с паричния поток на дружеството и неговото планиране в бъдеще с оглед нормалното функциониране на дружеството, заяви лидерът на столичните социалисти. - Нормално е през зимния сезон, когато хората се отопляват, приходите да са повече и съответно през летния да са по-ниски. Тази цикличност е известна на всички и е въпрос на добър финансов мениджмънт да бъдат направени съответните прогнози и разчети, за да не бъдат допускани просрочия към \"Булгаргаз\". А по време на изслушването, ръководството на \"Топлофикация София\" съвсем официално призна за просрочието\".Лидерът на БСП - София припомни също, че на фона на цялото това притеснително състояние на \"Топлофикация София\" управляващите в Столична община гласуваха дружеството да вземе нов кредит на стойност 135 милиона лева от европейските банкови институции. \"Ако управляващите се бяха вслушали в предложението на БСП и бяха провели разговори с БЕХ, използвайки посредничеството на правителството, и бяха договорили опростяване на реципрочна на новия кредит част от дългосрочния дълг, това щеше да бъде глътка свеж въздух за \"Топлофикация София\", заяви Калоян Паргов. - А след 2020 година в \"Топлофикация София\" ще останат средства само за заплати. Очевидно, че огромният проблем на това дружество е мениджмънтът, защото входът и изходът на системата ги контролира КЕВР. Тоест, крайно наложително е да бъде подобрен мениджмънтът на \"Топлофикация София\", защото това е ключът за бъдещето му\".Калоян Паргов добави, че дружеството е зациклило и е забавило изпълнението на няколко ключови проекта. \"С колегите от БСП не разбрахме какво се случва с Турбина №4 в ТЕЦ \"Изток\", която трябва да бъде пусната през 2019 година. Също така не чухме до къде стигна реконструкцията на 7-и и 8-и котел в ТЕЦ \"София\", която е финансирана от ЕИБ и трябва да приключи през 2019-2020 година. Тази реконструкция е задължителна, за да не бъде замърсявана околната среда и да бъдат намалени парниковите емисии, коментира той. - Друг зациклил проект е цялостната интегрирана информационна система SAP, която според бизнесплана трябваше да приключи до юни 2018 година. Какво се случва? При всичките тези проблеми, какво може да е бъдещето на \"Топлофикация София\", според управляващите в Столична община?!\".", "date": "2018.07.23", "title": "Паргов: От 1 юли финансовото положение на \"Топлофикация\" е допълнително усложнено"}
{"url": "https://offnews.bg/sviat/sformiraha-krizisen-shtab-v-posolstvoto-ni-v-atina-zaradi-pozharite-684935.html", "text": "Зам.-министърът на външните работи Георг Георгиев разговаря с временно управляващия българското посолство в Атина Веселин Иванов във връзка със ситуацията с пожарите, бушуващи на територията на Гърция, съобщиха от пресцентъра на Министерството на външните работи.По разпореждане на заместник-министъра в дипломатическата ни мисия е сформиран кризисен щаб, който щебъде на разположение на българските граждани, пътуващи или пребиваващи в Гърция.Открита е гореща телефонна линия, на която нашите сънародници могат да потърсят съдействие, в случай на необходимост: +30 6937 096 220.До момента няма български граждани, които да са търсили помощ от посолството ни в Гърция, няма и данни зазасегнати или бедстващи наши сънародници в следствие на пожарите.Голям пожар бушува в района на Кинета, Атика. Остава затворен за движение пътният участък Атина - Коринт от 39 до 57 км. Образували са се километрични опашки от автомобили, като превозните средства, спрели в аварийната лента, затрудняват преминаването на пожарните автомобили.Общественият транспорт в района не функционира.Нов пожар е избухнал в 17.00 часа местно време в кв. \"Пендели\", Атина.Пожарът в района на град Ханя, остров Крит, продължава да бушува. Вследствие на огъня е прекъснато движението на превозни средства в част от националния път Ханя-Ретимно, където също се образували опашки от автомобили.Във връзка с усложнената обстановка, Министерството на външните работи препоръчва на българските граждани, пътуващи или пребиваващи в районите на пожарите, да се информират предварително за актуалната ситуация и да избягват засегнатите от огнената стихия места.\"Призоваваме българските граждани да следват стриктно указанията на местните власти, включително и забраната за движение на превозни средства в определени пътни участъци, за да не бъде затруднявана работата на властите по потушаване на пожарите\", посочват от МВнР.Посолството на Република България в Гърция остава в постоянен контакт с местните власти и следи развитието на обстановката.", "date": "2018.07.23", "title": "Сформираха кризисен щаб в посолството ни в Атина заради пожарите"}
{"url": "https://offnews.bg/analizi-i-komentari/dobre-doshli-v-balgaria-kakvoto-i-da-kupite-vechno-e-vashe-684916.html", "text": "Техническа грешка или умишлено заблуждение е решението на КЗК от 19/07/2018 г., където вместо мегавати пише гигавати (влезте на сайта на КЗК и вижте стр. 22 от това решение). И за неикономисти и неенергетици е ясно, че няма как фотоволтаиците на \"Инерком\" и ЧЕЗ (общо около 28 МВ по официална информация, при пазар на енергия от фотоволтаици 1400 МВ) да имат господстващо положение и да е налична значима концентрация. Антимонополният орган видя тази концентрация, при положение че общо купувачът (\"Инерком\") и продавачът (ЧЕЗ България) нямат и 0.008% от произведения в България ток?С решението на Комисията за защита на конкуренцията да забрани сделката между „Инерком България“ ЕАД и ЧЕЗ се създава поредният опасен прецедент след абсурдните поправки на Закона за енергетиката преди няколко месеца, по-известни като „Поправката ЧЕЗ“, с които на регулатора КЕВР се възложиха дейности, които даже КЕВР каза, че няма как да изпълни. Какво следва оттук нататък е сложно да се предвиди, само е ясно, че така поставени нещата водят до невъзможност на която и да е българска енергийна компания да участва в подобни сделки. Много „патриотично“, нали?Шоково е и решението за Нова телевизия – там било смущавало, че купувачът има финансова независимост, стабилност и имидж. Ами тогава за енергетиката да поканим производителите на шоколад, така няма да има концентрация, а \"Инерком\" да купят Нова тв. И всичко ще е ОК според логиката на КЗК.Съгласно решението на КЗК \"Инерком\" от малка, незначителна, неразполагаща с капацитет компания се превърна в енергиен могул с възможности за тотално влияние върху българския енергиен пазар и драгия потребител и сериозна заплаха за конкуренцията в сектора и потенциална заплаха на националната сигурност.Дори енергийният експерт на БСП и доскорошен член на КЕВР Еленко Божков се усъмни в коректността на изчисленията на КЗК по време на телевизионното ни участие вчера в Канал 3. Друга тема е, че предлаганото от него и БСП изкупуване на активите на ЧЕЗ с парите на данъкоплатците е връщане на социализЪма в сектора.В публичното пространство обаче има достатъчно официална, проверена от КЕВР информация, която показва, че след концентрацията си ЧЕЗ и \"Инерком\" ще притежават общо един „внушителен“ дял от 0,22% от всички инсталирани мощности за производство на електричество в България и 2,53% от всички инсталирани фотоволтаични централи в страната. Съгласно публичната достоверна информация от 2017 г. се оказва, че \"Инерком\" и ЧЕЗ ще контролират общо „огромния“ дял от 0.0152% от продажбите на електрическа енергия в България.Ако КЗК не намерят начин да „поправят“ очевидната си, да я наречем техническа, грешка, тогава страната ни и най-вече джоба ни го чакат тежки арбитражни плащания. В това аз нямам съмнение. И всъщност ЧЕЗ ще изкарат много повече пари, защото те рано или късно ще успеят да продадат активите си в България, но междувременно ще изкарат и поне 250 мил. евро след спечелени международни арбитражи – милиони, които данъкоплатците ще платим.Какво ще стане с българската енергетика при липса на каквато и да е предсказуемост, сигурност и спокойствие за инвестициите и политическа стабилност? Това са въпроси, на които тепърва ще си отговаряме по трудния начин – чрез все повече пари на данъкоплатците, използвани за поддържането на енергетиката ни.", "date": "2018.07.23", "title": "Добре дошли в България! Каквото и да купите, вечно е ваше"}
{"url": "https://offnews.bg/kultura/markiz-dio-sad-idva-v-novia-sezon-na-teatar-balgarska-armia-684924.html", "text": "Кой е маркиз дьо Донасиен Алфонс Франсоа – скандален философ на садизма, бунтар, луд аристократ, или нестандартно мислеща личност, опълчила се срещу властта на църквата и държавата във Франция от ХVIII век?Режисьорът Иван Урумов ще отговори на този въпрос с историята за скандалния Маркиз дьо Сад от пиесата „Пера” на американския драматург Дъг Райт, която ще бъде поставена за първи път на българска сцена през новия театрален сезон в театър „Българска армия”.Дали пиесата за ексцентричния маркиз, който пише перверзните си съчинения зад стените на лудницата ще шокира публиката, можем да съдим по ограничението за лица под 16 години, което бъдещия спектакъл ще наложи.Иван Урумов не издава кой актьор ще влезе в образа на Маркиз дьо Сад от пиесата, отличена с наградата \"Оби\" за изключителни постижения в областта на драматургията, но това е още един повод да очакваме с нетърпение новия сезон на театъра.", "date": "2018.07.23", "title": "Маркиз дьо Сад идва в новия сезон на театър Българска армия"}
{"url": "https://offnews.bg/vodni/rajan-lohte-nakazan-za-14-mesetca-684937.html", "text": "Шесткратният олимпийски шампион по плуване Райън Лохте е наказан за 14 месеца за нарушаване на антидопинговите правила.Любопитното е, че Лохте сам привлече погледите на американската антидопингова агенция към себе си, след като качи в социалните мрежи снимка от частна клиника, където му поставят препарат във вената.При разследването се оказва, че веществото е сред разрешенитe, но въпреки това според правилата спортистите нямат право да си инжектират какъвто и да е препарат в количество над 100 мл за 12 часа, освен ако имат терапевтично изключение.Лохте е нямал такова и е признал вината си. Така той ще пропусна световното по плуване догодина, тъй като санкцията му изтича на 24 юли 2019 г.", "date": "2018.07.23", "title": "Райън Лохте наказан за 14 месеца"}
{"url": "https://offnews.bg/futbol/parma-startira-sezona-s-minus-pet-tochki-684922.html", "text": "Отборът на Парма няма да бъде изключен от италианския футболен елит, но ще започне новия сезон в Серия А с пасив от 5 точки, реши местната футболна федерация.Причина за това стана подозрение за уреждане на мача от последния кръг на миналия сезон във втория ешалон срещу Специя. Парма, който се нуждаеше от задължителен успех, за да си осигури директна промоция, победи с 2:0 като гост.Прокуратурата разследва мача и откри съмнителни СМС-и в телефона на 36-годишния таран на тима Емануеле Калайо, които индикират за договаряне на резултата от срещата.Самият Калайо е лишен от състезателни права за 2 години по случая.", "date": "2018.07.23", "title": "Парма стартира сезона с минус пет точки"}
{"url": "https://offnews.bg/politika/pravitelstvoto-veche-diplomatichno-ne-posochva-rusia-kato-zaplaha-za-s-684891.html", "text": "Русия вече не фигурира като заплаха за сигурността на Европейския съюз и България - това става ясно от проекта на годишния доклад за състоянието на националната сигурност за 2017 година. Документът беше приет от правителството на последното му заседание в сряда и предстои да бъде внесен за разглеждане в парламента.Докато в  беше посочено, че действията на Русия са източник на регионална нестабилност и заплашват нашата основна цел за единна, свободна и мирна Европа, в настоящия няма подобни квалификации. Прави впечатление, че в него тонът е значително обран и името на Русия не се посочва директно, когато се говори за \"дисбаланс на силите в Черно море\" и кризата в Украйна.Според авторите на доклада се наблюдават негативни промени в \"геостратегическа среда на сигурност в непосредствена близост до нашата територия\", а в Черно море има \"нарушен баланс на силите\", като не се посочва източникът на заплахата. Съвсем плахо обаче се загатва, че става въпрос за Русия:Съставители на доклада отбелязват и това, че има \"криза на доверие в отношенията\" България, ЕС, САЩ и Русия. Става ясно също, че влошените отношения на Руската федерация с НАТО и ЕС вече не поставят пред изпитание европейската сигурност.  Вече отсъстват и констатациите за растяща заплаха предвид превъоръжаването на руската армия, доминирането на Русия в акваторията на Черно море, включително и разширения излаз на страната до енергийните залежи, което за 2016 година беше отчетено като \"трайно нарушаване на геостратегическия и военния баланс в Черноморския регион\". В заключенията от доклада се посочва, ча политиката на страната е насочена към баланс в отношенията със съюзниците и Русия: Отчетено е също, че продължава активната дейност на чуждестранни секретни служби, които имат траен интерес към региона на Югоизточна Европа и Черноморския регион. Тези служби работят срещу интересите на България и се ползват с подкрепата на политическите ръководства на съответните държави. Родните служби отчели \"нарастващ интензитет\" при прилагането хибридни подходи. Отново без да се споменава името на съответната държава, докладът пояснява, че \"различни държави\" продължават да правят опити за насаждане на чужд национализъм сред определени маргинализирани групи и общности.През 2017 година ДАНС е наложил \"принудителни административни мерки\" на четирима души, за които е установено, че работят за чужди служби. В същото време петима души са включени в списъка с \"нежеланите чужденци\", които представляват заплаха за сигурността.Без изненада в 163-те страници на доклада е отделено и място за проекта на АЕЦ \"Белене\", който е отбелязан като \"потенциален риск за националната сигурност\". \"Белене\" присъства и в . От обясненията в доклада става ясно, че всъщност нереализацията на проекта представлява заплаха, тъй като, ако не бъде намерено решение за рационално използване купените реактори и изградената инфраструктура, това означава, че те трябва да бъдат отписани от баланса на Националната електрическа компания (НЕК): Традиционно в документа е запазен духът, в който действията на правителството в различни секторни политики се отчитат като правилни. Ресорният на премиера Бойко Борисов  оценява високо усилията на правителството и дори си позволява да констатира, че парламентарните избори през 2017 година са потвърдили желанието на избирателите за продължаване на предприетия курс в областта на сигурността:В текста е отделено значително по обем място за подготвяното през 2017 година председателство на Съвета на ЕС, като е направен и подробен отчет за работата на отделните министерства. Без да е ясно защо, в доклада е отделено място включително за отделените средства на Агенция \"Пътна инфраструктура\" за пътни ремонти и за строителството на магистрали. Без изненада докладът отчита лошото състояние на Въоръжените сили, което беше констатирано в Доклада за състоянието на въоръжените сили. Въпреки че поредното отлагане на модернизационните проекти е отбелязано като негативна тенденция, в заключенията на доклада е посочено, че правителството и парламентът са успели отстранят съмненията в правилността и прозрачността на взети не от това правителство решения. ", "date": "2018.07.23", "title": "Правителството вече дипломатично не посочва Русия като заплаха за сигурността"}
{"url": "https://offnews.bg/futbol/kopenhagen-ili-stiarnan-chakat-tcska-v-tretia-krag-na-liga-evropa-684912.html", "text": "ЦСКА ще се изправи срещу исландския Стярнан или датския Копанхаген в третия квалификационен кръг на Лига Европа, ако успее да острани австрийския Адмира Вакер в предния рунд на турнира, определи тегленият в Нион жребий.Славия пък ще се изправи срещу победителя от Рудар - ФКСБ (Стяуа Букурещ) при условие, че отстрани Хайдук Сплит.Олимпиакос, Бордо и Фейенорд също бяха сред потенциалните варианти за съперник на ЦСКА. За Славия важи същото, като носителят на Купата на България можеше да срещне АЗ Алкмаар или петкратния победител в турнира Севиля.Първата среща от втория кръг между ЦСКА и Адмира Вакер е в четвъртък (26 юли) от 20:00 часа на \"Армията\". Билетите за мача са в продажба.Срещите от третия квалификационен кръг в Лига Европа са разделени на шампионски и основен поток. Мачовете ще се играят на 9-и и 16-и август.", "date": "2018.07.23", "title": "Копенхаген или Стярнан чакат ЦСКА в третия кръг на Лига Европа"}
{"url": "https://offnews.bg/112/velosipedist-s-rusko-grazhdanstvo-zagina-na-am-hemus-684895.html", "text": "35-годишен руснак с колело е бил блъснат от автомобил на магистрала \"Хемус\", съобщават от полицията във Варна.Велосипедистът е загинал на място.Инцидентът е станал около 9:30 тази сутрин в платното в посока Варна, на пътен възел \"Неофит Рилски\".Руснакът, който пребивавал в България, е навлязъл в активната лента на магистралата. Той бил блъснат от мерцедес, управляван от 61-годишен шофьор.Изясняват се причините и обстоятелствата за произшествието. ", "date": "2018.07.23", "title": "Велосипедист с руско гражданство загина на АМ 'Хемус'"}
{"url": "https://offnews.bg/112/vlak-blasna-zhena-v-parvomaj-684923.html", "text": "65-годишна жена загина, след като е била блъсната от влак.Инцидентът е станал в района на кв. Любеново в Първомай, съобщи БТА. Сигнал за инцидента е подаден около 15.10 часа днес. Жената е блъсната от пътнически влак, пътуващ по направление Пловдив - Свиленград днес.По първоначални данни жената е била на жп линията и не е реагирала на подадения звуков сигнал от машиниста.Към момента тече оглед на местопроизшествието, движението на влаковете е спряно.", "date": "2018.07.23", "title": "Влак блъсна жена в Първомай"}
{"url": "https://offnews.bg/koloezdene/dzhani-moskon-e-diskvalifitciran-ot-tura-zaradi-udar-po-drug-sastezate-684900.html", "text": "Италианецът Джани Москон от отбора на \"Sky\" беше дисквалифициран от тазгодишната колоездачна обиколка на Франция, след като удари друг състезател в началото на 15-ия етап от надпреварата.Организаторите на Тура и представителите на Международния колоездачен съюз цитират точка 12.1040.30.1 от регламента на UCI, който гласи: \"При акт на насилие сред състезателите е възможна дисквалификация в случай на сериозна агресия\".Това съвсем не е първият инцидент, свързан с италианския състезател, който миналата година беше наказан за шест седмици от собствения си отбор заради обиден език на расистка основа.\"Съдиите го изгониха, защото е ударил член на отбора Fortuneo–Samsic\", съобщи за Ройтерс анонимен член на комисията.Състезателите на \"Sky\" често биват освирквани на Тур дьо Франс през тази година. Защитаващият титлата си Крис Фруум дори бе плеснат по рамото от фен по-рано през седмицата.", "date": "2018.07.23", "title": "Джани Москон e дисквалифициран от Тура заради удар по друг състезател"}
{"url": "https://offnews.bg/politika/evrokomisiata-odobri-balgarska-programa-za-borba-s-dvojnite-standarti-684896.html", "text": "Европейската комисия (ЕК) одобри българската програма за борба с двойните стандарти на храните в Европейския съюз (ЕС), която е на стойност 1.3 млн. евро.\"Имаме поредна ефективна крачка в решаване на проблема с двойния стандарт с храните и напитките в ЕС. Европейската комисия одобри пилотния проект, предложен от мен и колегата евродепутат Андрей Новаков, за справяне с двойния стандарт. Той е одобрен с най-високата възможна оценка – с клас „А“, така че вече ще има българска програма, свързана с борбата с двойните стандарти с храните и напитките в ЕС\", каза пред журналисти евродепутатът от ГЕРБ/ЕНП Емил Радев.По думите му преди няколко години Европейската комисия е отричала да има двоен стандарт, но след многобройните изследвания и писмени въпроси, които задали на ресорните комисари, това се е променило.Програмата, която е одобрила ЕК, е предложена от Радев и от колегата му в Европарламента Андрей Новаков. Още преди няколко месеца двамата обясниха, че идеята им е да се въведат минимални общи стандарти за храните във всички страни. Според тях това няма да повиши цените на храните в Източна Европа.\"Надявам се още през 2019 г. да имаме конкретни резултати и организации от България да могат да участват в тази българска програма на ЕС за отпускане на грантове\", коментира Новаков и подчерта, че изпълнението на програмата започва формално на 1 януари 2019 г., когато влиза в сила новият бюджет. \"Надявам се през последната четвъртина на годината да бъде обява процедура по подаване на проекти, така че всяка една организация да може да го направи\", добави Нованов.\"Искаме да се определи единен стандарт на храните и напитките в ЕС и ако може, да има и централен орган, който да следи за спазването на този стандарт, така че да може гражданите на различните страни на ЕС да могат да имат достъп по еднакво качество храни\", обясни днес Радев и подчерта, че според него има двоен стандарт и в различни други потребителски стоки като козметика, почистващи препарати, горива.Радев и Новаков настояват и за създаването на европейски контролен орган, който да следи дали има двойни стандарти. По думите им това се налага, защото за националните органи е почти невъзможно да направят необходимите проучвания.", "date": "2018.07.23", "title": "Еврокомисията одобри българска програма за борба с двойните стандарти при храните"}
{"url": "https://offnews.bg/kultura/ogromna-kartina-uvekovechi-spasitelnata-aktcia-za-futbolnia-otbor-v-ta-684918.html", "text": "Огромна картина, озаглавена \"The heroes\" (в превод - \"Героите\"), бе създадена в Чианг Рай, Тайланд, за да отдаде почит на спасителите от операцията по извеждането на 12-те деца-футболисти и техния треньор, които прекараха повече от две седмици в наводнена пещера в провинцията.Инициативата е на екип местни художници. Един от фокусите в произведението е положен върху делото на Саман Кунан - водолазът, който загина в опит да достигне децата и треньорът им в пещерата.Картината представя сцени от спасителната операция, както и момчетата от отбора. Тя е с размери 13 на 3 метра, а участие в създаването и вземат 300 артисти.Картината ще бъде изложена в музей, посветен на спасителната операция.", "date": "2018.07.23", "title": "Огромна картина увековечи спасителната акция за футболния отбор в Тайланд"}
{"url": "https://offnews.bg/futbol/silni-sapernitci-chakat-ludogoretc-v-tretia-krag-na-shampionska-liga-684903.html", "text": "Лудогорец ще се изправи срещу румънския Клуж или шведския Малмьо в третия квалификационен кръг на Шампионската лига, ако преди това отстрани от надпреварата унгарския МОЛ Види, определи тегленият в Нион жребий.Ако достигнат до тази фаза българите ще бъдат гости в първия мач. Това бе сред най-тежките варианти за \"орлите\" в тази фаза на надпреварата. Двубоите между Лудогорец и МОЛ Види са на 25 юли в Разград и на 1 август в Унгария.Селтик/Розенборг - АЕКЗалцбург - Шкендия/ШерифЦървена звезда/Судува - Легия/Спартак (Търнава)Кукеш/Карабах - БАТЕ (Борисов)/ХИК (Хелзинки)Астана/Мидтиланд - Динамо/Апоел Беер-ШеваКлуж/Малмьо - Лудогорец/МОЛ ВидиВ 14:00 пък е жребият и във втория по сила турнир - Лига Европа, като Славия и ЦСКА, ако елиминират съответно Хайдук (Сплит) и Адмира Вакер, също ще узнаят потенциалните си опоненти.", "date": "2018.07.23", "title": "Силни съперници чакат Лудогорец в третия кръг на Шампионска лига"}
{"url": "https://offnews.bg/ikonomika/gerb-se-otkazaha-ot-aktciza-varhu-nalivnata-bira-uvelichenieto-za-bez-684905.html", "text": "ГЕРБ се отказаха от идеята си за поставяне на бандероли върху бутилките бира над 5 литра, която беше приета на първо четене миналата седмица. Акцизът върху бездимните цигари ще бъде 40% от този на обикновените, както бяха обещали управляващите.Това се разбира от предложенията, направени между първо и второ четене на промените в закона за акцизите, направени от председателя на парламентарната комисия по бюджет и финанси и депутат от ГЕРБ Медна Стоянова, която е и вносител на първоначалния проект. Самата комисия ще разгледа утре на второ четене новите предложения на Стоянова, както и самия законопроект. След окончателните текстовете трябва да бъдат приети на второ четене и от депутатите в пленарната зала.Преди окончателното приемане на проекта Стоянова предлага редица промени в законопроекта. Едно от предложенията й е собствената й идея за въвеждане на бандерол за кеговете бира да отпадне преди текстовете да бъдат окончателно приети.В момента вносителите на бездимните цигари плащат акцизна ставка за внесен килограм тютюн в размер на 152 лв, а с измененията, които Стоянова предлага между първо и второ четене тази сума ще се увеличи на 233 лв. Това означава, че ставката за „нагреваемите тютюневи изделия“, по-известни като бездимни цигари ще бъде 40% от тази на обикновените. акцизът за кутия нагреваеми цигари е 0,93 лв., а с увеличение с 40% ще стане 1,43 лв. Първоначалният законопроект предвиждаше „нагреваемите тютюневи изделия“, по-известни като бездимни цигари, да се облагат с акциз, равен на този на цигарите. Което означаваше по 3,54 лв. за кутия. След острата реакция срещу предложението и намесата на премиера Бойко Борисов, който дори поиска проектът да бъде изтеглен, но това не стана, мнозинството в парламента се споразумя ставката да не се увеличава толкова много. Въпреки това проектът беше приет на първо четене, а сега Стоянова внася обещаните поправки. Мотивът за увеличението е, че така ще влязат нови средства в бюджета. Това обаче беше остро разкитикувано от опозицията. ", "date": "2018.07.23", "title": "ГЕРБ се отказаха от акциза върху наливната бира. Увеличението за бездимните цигари остава"}
{"url": "https://offnews.bg/politika/vrashtaneto-na-svobodna-evropa-u-nas-e-dobro-za-demokratciata-o-684899.html", "text": "\"Много сайтове генерират фалшиви новини и присъствието на свободна медия, каквато е \"Свободна Европа\", е добро за демокрацията\".Така зам.-председателят на ГЕРБ Цветан Цветанов коментира завръщането на \"Свободна Европа\" у нас, след като през 2004 г. прекрати работа си в страната ни.Цветанов каза още, че по време на предизборната кампания преди президентските избори БСП е организирала  хибридна атака срещу ГЕРБ. По думите му това продължава и сега. \"До този момент само сме предполагали, че БСП стои зад този сценарий, но Йончева не можа да даде смислено обяснение за фирмата си с Цветан Василев, изпуска нервите си човек\", каза Цветанов. Повод за думите му беше коментарът на Йончева, че прави разследване съвместно с европейски институции за \"къщата в Барселона\" и клиповете по темата, публикувани от анонимен автор в страница, която беше изтрита миналата седмица.\"За цялото тягостно състояние в обществото допринасят действията на БСП\", каза още зам.-председателят на ГЕРБ.Цветанов коментира и промените в закона за приватизацията, които според вицепремиера Валери Симеонов са направени само, за да може братя Домусчиеви да не плащат 58 млн. лева неустойки по договора си за Български морски флот (БМФ). На въпрoс защо промените са направен така, че да важат и за стари договори, какъвто е този на Домусчиеви, Цветанов отговори: \"Нямаше сериозен политически дебат в пленарна зала. Може би и затова се приеха тези текстове\". Попитан дали ГЕРБ биха подкрепили вето на тези текстове, той отговори, че ще има \"очакване на всякакви възможни решения, които могат да бъдат взети\". \"Ще се съобразим с тях и ще ги вземем предвид. И ще работим по начин, по който да задоволим интересна на обществото\", добави той.\"За всичко, което е свързано с коалиционното ни споразумение и 4-годишната ни управленска програма, нямаме абсолютно никакви различия с нашите коалиционни партньори от \"Обединени патриоти\", каза Цветанов. Той не отговори дали, ако някоя от партиите в \"малката коалиция\" реши да напусне управлението, от ГЕРБ са готови да я заменят с формацията на Веселин Марешки \"Воля\". ", "date": "2018.07.23", "title": "Връщането на „Свободна Европа” у нас е добро за демокрацията, обяви Цветанов"}
{"url": "https://offnews.bg/medii/bta-ogranizira-sreshta-na-balgarskite-medii-v-sarbia-684901.html", "text": "Българска телеграфна агенция (БТА) и сдружение „ГЛАС” организират среща на медиите на българското малцинство в Сърбия.Форумът ще дискутира ролята на медиите за решаването на проблемите на сънародниците ни от региона. Той ще се проведе на 25 юли, сряда, в Босилеград, в Малката зала на Културния дом в града.Сред лекторите и гостите на срещата са НП Посланикът на Република България в Сърбия Радко Влайков, Генералният консул на Република България в Сърбия Едвин Сугарев, медийният експерт Георги Лозанов, зам.-председателят на НС на Българското малцинство в Сърбия Стефан Стойков, генералният директор на БТА Максим Минчев, председателят на сдружение „ГЛАС” и кореспондент на БТА от Босилеград Александър Димитров, главният редактор на „РТ Цариброд” и главен редактор на списание „ВИЗИЯ” Мирослав Нацков, председателят на КИЦ „Босилеград” и главен редактор на списание „Бюлетин” Иван Николов, председателят на Демократичен съюз на хърватите във Войводина и народен представител на Република Сърбия Томислав Жигманов, собственикът на РТВ ”Спектри” на албански език и член на Изпълнителния съвет на „НУНС” от Буяновац Неджат Белюлий, председателят на Форума за етнически отношения Душан Янйич, издателят на сайта offnews.bg Владо Йончев и др.В дискусиите ще участват и членове на Комисията по културата и медиите (очаква се да присъства нейният председател Вежди Рашидов) и на Комисията по политиките за българите в чужбина към НС на Република България, представители на администрацията на Вицепрезидента на Република България, на Министерството на образованието, на Държавната агенция за българите в чужбина, както и на медиите на българското малцинство от Босилеград, Димитровград/Цариброд и вътрешността на Сърбия (Портал „ГЛАСПРЕСС”, портал „ФАР”, „Радио Телевизия Босилеград”, ТВ „ИНФО КОДАЛ”, „РТ Цариброд”, вестник „Ново Братство”, списание „Бюлетин”, списание „Визия”), представители на различни организации и сдружения на българското малцинство.В края на срещата ще бъдат наградени участниците в обучението за журналисти, организирано от сдружение „ГЛАС”.", "date": "2018.07.23", "title": "БТА огранизира среща на българските медии в Сърбия"}
{"url": "https://offnews.bg/futbol/mbape-e-futbolen-maniak-toj-shte-stane-velik-684907.html", "text": "За Мбапе започва да се говори, когато той е на 14 години. Килиан тренирал в една от най-добрите футболни академии на франция – Клерфонтен и очаровал Реал (Мадрид). Всичко било като насън: някога Зидан помогнал на Мбапе да се влюби във футбола, гледайки го по телевизията, а сега се обаждал на баща му. След това дошло пътуване до Мадрид. Грандиозният „Сантиаго Бернабеу”, блясквавите купи и фотография с Кристиано – терминаторът, с чиито плакати били покрити стените в стаята му. Изглеждало така, сякаш всичко вече е решено, детето било щастливо и оставало само да се подпишат документите. Изведнъж всичко рухнало.Бащата на Мбапе не смятал преминаването в Мадрид за добра идея. Възможно е да са му повлияли и капризите на сина, но Килиан и не смятал да протестира. „Видях пред себе си Зидан – най-великият френски футболист в историята, - разказвал той. – Зинедин ми стисна ръката и ме погледна в очите. Беше много честен. Един от най-важните моменти в живота ми. Но аз все пак отказах, защото не исках да напусна дома толкова рано. Мисля, че от трансфера в Мадрид нямаше да излезе нищо – най-много да търкам пейката”. Семейството на Мбапe така и не поело риска да замине за чужбина, отказало още няколко апетитни предложения от други топ европейски отбори и малко след това Килиан се оказал в Монако. И се оказал прав.Наследил любовта си към футбола от родителитеМбапе е роден в 50-хилядното южно парижко предградие Бонди. Той тренирал в местния аматьорски клуб, където играл, а след това работил като треньор и спортен директор неговият баща – камерунски емигрант, останал във Франция след сватбата си хандбалистка от Париж. В малкия клуб помнят Килиан от 2-годишен: той подтичвал след баща си на тренировки, играел си с топката на тъчлинията и с годините все по-внимателно слушал разборите за тактиката на отбора. „Мисля, че той е слушал рекорден брой разбори в съблекалнята на отбора, преди и след мачове, - спомня си президентът на ФК Бонди Атман Ерош. – Харесваше му да е част от отбора и той вникваше във футболната игра от най-ранните си години”. На снимка от онова време на юношите на Бонди се вижда и малкият Килиан, седнал пред отбора.Това помогнало на Мбапе на 6 години да разбира играта много по-добре от връстниците си. „Още тогва той умееше много повече от останалите. Фантастичен дрибъл, рязък старт, страхотна скорост – той просто излиташе пред другите играчи. Мбапе тренирал само с по-големи деца, но се отличавал и сред тях”, спомня си първият му треньор Антонио Рикарди. Килиан растял в спортно семейство: доведеният му брат шест години играл за Рен, дядо му работел като мениджър в Седан. В детството ми не е имало нито един ден, в който да не сме говорили за футбол, - припомня си Мбапе. – За да бъда в темата, гледах много мачове и следях спортните новини”.Безумната му любов към играта даже плашела роднините му. „Той е талантлив и работоспособен, но обожава футбола до такава степен… Не трябва да говори само за него, - казвал доведеният брат на Килиан. – Познавах и други талантливи деца, но той… Дори един цял ден с него беше уморителен. Да, той имаше какво да каже и по други теми, но през цялото време говореше само за футбол. Щом се събудеше взимаше своя iPad, след това мобилния и се започваше”. „Това действително приличаше на лудост, - допълва бащата. – Той говореше за футбол по 24 часа в денонощие и понякога това беше направо непоносимо”. Когато родителите имали работа до по-късно, треньорът Рикарди карал Килиан до дома му и го наглеждал, докато се приберат. Но Мбапе не го оставял да пие сок и да гледа телевизия, а веднага го водил в хола и двора за да играят 1 на 1. За врати служели диванът и масата. „Той не спираше да повтаря: „Моля ви, само не казвайте на родителите ми! Те не ми позволяват да ритам в стаята”, споделя Рикарди. – Това беше наша тайна. За щастие, той никога не сучпи нещо. Трябва да се признае, че на родителите му не им беше лесно с него: той говореше за футбол, мислеше за футбол, гледаше футбол, играеше футбол. Знаете ли какво правеше в останалото време? Той зацикляше на PlayStation”.В детските си години Мбапе няма любим отбор, а само любими играчи – оттук е и историята с плакатите на Кристиано Роналдо по стените на стаята му. Наистина, всичките му кумири губят космическия си статут, когато Килиан ги среща на терена: „Роналдо е горой от моето детство. Беше възхитително да си поговоря с него, когато бях на базата на Реал. Но аз съм боец и най-важното за мен е победата. Възхищавах се на Роналдо, когато бях малък, но сега с всичко това е свършено. Отивам на „Сантяго Бернабеу”, за да играя и да побеждавам”, заявява Килиан преди 1/8-финалната среща от Шампионската лига преди половин година.Венгер идва при него, за да го покани в АрсеналМбапе дебютира в Монако на 16 години и 347 дни, подобрявайки рекорда на Анри. Наскоро именно Тиери формулира една от най-точните характеристики за младия нападател: „Знаете ли, има неща, които страшно ме дразнят. Ние често говорим за качествата на играча, отбелязваме неговата скорост и дрибъл, но никой и никога не споменава за неговия интелект. Мбапе мисли и това е най-главното. Той използва способностите в нужната посока. Да, той е бърз, но благодарение на неговия ум той е способен да направи забележителна кариера. Въобще, играчите на неговата възраст и с такъв талант трябва да развиват тактическите си навици – те трябва да са убийствено точни на терена”.Чудовищният талант може да потопи Мбапе във високомерие, но той никога не се е определял като най-добрия. „Много деца мислеха, че са постигнали много, когато ги взимаха в престижната академя „Клерфонтен”, - коментира президентът на ФК Бонди Ерош. – Струваше им се, че постигнали нещо невероятно. Какво говорят и за големите клубове? Мбапе не е такъв: той знае, че щом нещо се е получило добре, занапред следва още много тежка работа. Благодарение на това си отношение той ще играе, където си поиска”.През 2016 г. Мбапе печели с Франция Европейското за юноши до 19 години, става втори голмайстор на турнира с 5 попадения, но се държал така сякаш през цялото време е бил на скамейката: той не излизал за отборните купони, за да е готов за предстоящия сбор с Монако.През сезон 2016/17 Мбапе отбелязва 18-ия си рожден ден и вкарва 26 гола (6 от тях в ШЛ). До голяма степен благодарение на Килиан Монако печели Лига 1, но той отново празнува най-тихо от всички. „Забелязахте ли кой не взе телефона си на терена? Само Мбапе, - отбелязва Ерош. – Аз знам, че след това целият отбор е отишъл да празнува в нощен клуб, а Килиан, както винаги, се прибрал да спи”. „В този сезон бях откритие, а в следващия искам да потвърдя това ниво на представяне. Някои смятат, че съм надраснал годините си, но всъщност аз съм едно нормално момче на 18. На тренировките ми ме кара майка ми или един от клубните шофьори”, казва Мбапе тогава.За 18-годишния Мбапе се извива опашка, три пъти по-голяма от тази, за която си е мечтал той преди 4 години и то без оглед на 100-милионната му цена. Нападателят е можел да се окаже в Англия, Испания или Германия, но заедно с баща му решават, че все още е рано да напусне Франция. Така Мбапе се оказва в ПСЖ, разочаровайки един от основните си фенове. „Ако вие попитате Килиан, той ще ви разкаже, че миналата година му ходих на гости и го убеждавах да премине в Арсенал”, - разказва Арсен Венгер. – Тогава договорът му изтичаше, но Монако все пак успя да го задържи, макар че бяхме много близо до успех. Пред него е бъдещето. Той е само на 18, но мога да кажа, че някога той ще спечели „Златната топка”.Мбапе беше втори фаворит за спечелването на приза за най-добър играч на световното, но той отиде при Лука Модрич. Все пак ФИФА оцени таланта и представянето му подобаващо като го награди за най-добър млад играч на Мондиал 2018, в който отборът му триумфира за втори път в историята. Талантът отбеляза гол за успеха с 4:2 срещу Хърватия, с което стана вторият тийнейджър с попадение на световни финали. Първият е Пеле. Мбапе остави ярка следа на шампионата в Русия. Освен със стабилните си изяви във всеки един мач на \"петлите\", той ще се запомни и с 4-те си гола.Още преди шампионата стана ясно, че той ще дари цялата си премия за благотворителност. Той спази обещанието си и преведе 350 000 долара на Premiers de Cordee, организация, която подпомага спортуването на деца в неравностойно положение. „Не ми трябват пари, за да играя за националния отбор. По-добре е те да помогнат на тези, които реално имат нужда от тях”, категоричен е нападателят.Мбапе дебютира за Франция на 18 години и 95 дни и става вторият най-млад играч в историята на националния отбор след Мариан Висневски (френски играч от 50-те години на XX в.). Днес Килиан е една от най-ярките звезди на тима, заедно с Гризман, Погба и Канте. „Щастлив съм, че имам Мбапе и че той е гражданин на Франция”, заявява Дидие Дешан. „Той има всичко, за да напредва. Хората обичат да сравняват играчите и затова го сравняват с Роналдо. Бразилецът беше бърз, Килиан е още по-бърз. На него му трябва пространство”, добавя треньорът на французите. „Виждате ли какво прави той на тази възраст? Не, аз никога не съм бил толкова талантлив”, хвали го и съотборникът му Погба.Това, което Мбапе прави на 19 години, поразява, възхитен е Гризман. „Ние сме длъжни да му помогнем да остане на правилния път, за да може да прогресира още. У него все още не е развит достатъчно инстинкта на убиец. Ако той успее да го направи, ще стане истинска световна звезда”, добавя нападателят на Атлетико (Мадрид). Някой би се засегнал от подобна бележка, но не и Мбапе. Той казва, че с радост се учи от сътборниците си. „От Кавани, например, се уча да избирам позиция в наказателното поле. Той е гениален в това”.Мбапе пораства. Тоталното му увлечение по футбола не е направило мисленето му повърхностно. Той има интереси към исторически книги и благотворителни каузи. През февруари Мбапе имаше среща, заедно още няколко играчи с президента Макрон в Елисейския дворец. Тогава Мбапе има възможност да поговори с президента отделно и да обсъдят развитието на спорта в Африка. „За мен това е нов и интересен опит. Надявам се, че в бъдеще ще имам и други възможности за влияние. Да, аз съм французин, но имам и африкански корени. Ако мога да използвам своята известност за подпомагане на проекти за развитието на спорта в Африка, аз ще го направя с огромно удоволствие”, заявяваМбапе след срешата си президента.„Той е млад, но когато говориш с него, оставаш с впечатлението, че пред теб стои зрял 40-годишен мъж”, - обяснява президентът на Бонди. – Той наистина е щедър и много тактичен младеж. Когато Мбапе идва в нашия клуб, за да се види с нас, с треньорите и децата, той си е все същият земен човек”.Той блестеше на финала срещу Хърватия, особено след почивката, когато вкара и гол. На полуфинала с Белгия не вкара, но изигра страхотен мач: 56 докосвания, 28 паса, 7 пробива, 6 създадени голови ситуации и 3 спечелени нарушения.„В детството си той е гледал как играя аз, а сега аз гледам как играе той”, каза преди полуфинала звездата на Белгия Еден Азар. „Много го уважавам за това, което показва на 19 години. За съвременния футбол това е нечувано. Той има потенциал за „Златната топка”, а според мен той вече я заслужава”, добавя белгийският номер 10.Щом така разсъждава най-голямата звезда на съперника, няма съмнение: Мбапе вече е на пътя към величието.", "date": "2018.07.23", "title": "Мбапе е футболен маниак. Той ще стане велик"}
{"url": "https://offnews.bg/kultura/za-parvi-pat-pokazvat-chervenia-belezhnik-na-vaptcarov-v-denia-na-nego-684906.html", "text": "Днес от 18.00 часа в къщата-музей на големия български поет Никола Вапцаров ще бъде представен за първи път червеният му бележник.На този ден се навършват 76 г. от смъртта му, когато бива разстрелян за организиране на подривна дейност срещу установения държавен ред по време на война по силата на Закона за защита на държавата.В него са записани редица стихотворения - „Не, сега не е за поезия…“, „Пролет“ и „Война“.Ще бъдат представени и показанията на Светослав Минков по време на първия съдебен процес срещу Вапцаров, арестуван заради участието си в Соболевата акция през 1940 г. Благодарение на защитата на Минков поетът е оправдан.На 5 юли 1941-ва, когато писателят свидетелства в защита на Вапцаров, поетът пише пророческото за собствената му съдба стихотворение „Не, сега не е за поезия…“.След откриването на камерната изложба, ще започне литературно четене с участието на актьора Янко Лозанов и поетите Георги Константинов, Екатерина Йосифова, Иван Цанев, Бойко Ламбовски, Ивайло Диманов, Атанас Капралов, Борислав Владиков, Анжела Димчева, Елена Алекова, Георги Киров.Ден по-късно, на 24 юли, в читалището в Годеч, носещо името на Никола Вапцаров, ще бъдат представени новата книга и филм на Мая Вапцарова, а Катя Зографова ще разкаже за тримесечното интерниране и духовния живот на поета в градчето.", "date": "2018.07.23", "title": "За първи път показват червения бележник на Вапцаров в деня на неговия разстрел"}
{"url": "https://offnews.bg/volejbol/georgi-bratoev-propuska-svetovnoto-v-balgaria-i-italia-684909.html", "text": "Лошите новини не спират за селекционера на България по волейбол за мъже Пламен Константинов. Титулярният разпределител на \"лъвовете\" Георги Братоев ще пропусне със сигурност световното първенство в България и Италия от 9 до 30 септември, заради счупена кост в глезена, съобщава bgvolleyball.com.Днес Братоев бе на преглед при известния проф. Дюпон в Париж и според неговото експертно мнение, Георги трябва да продължи да ходи с патерици още 30 дни.\"Мнението на професор Дюпон е, че трябва още 30 дни да ходя с патерици, след това отново ще отида при него на преглед и ще се реши дали да се направи операция или не. Има съвсем малък шанс и да не се стигне до оперативна намеса, но това е много малко вероятно.Със сигурност ще пропусна Световното първенство. Съжалявам много, но това се реалностите към този момент. По ирония на съдбата ще пропусна трето световно първенство, в което съм имал възможност да участвам, но това е положението. Съжалявам, че няма да мога да помогна на момчетата\", каза Братоев.Георги Братоев пропусна световното първенство през 2010 година в Италия, след като в последния момент бе заменен от Константин Митев в състава.На Мондиал 2014 в Полша разпределителят отпадна от състава на България, след като Пламен Константинов не реши да го включи в състава. Сега контузия извади Георги Братоев за участие на Световното в България и Италия.", "date": "2018.07.23", "title": "Георги Братоев пропуска световното в България и Италия"}
{"url": "https://offnews.bg/ikonomika/obshtinite-iskat-20-ot-prihodite-ot-tol-sistemata-za-remont-na-patish-684898.html", "text": "От Националното сдружение на общините в България (НСОРБ) настояват 20 процента от приходите след въвеждане на новата смесена електронна система за движение по републиканските пътища (тол система) да се отдeлят за ремонти на общинските пътища.Пред БНР Благой Станчев от НСОРБ коментира, че общинските пътища са в критично състояние.\"На фона на сегашното предложение за изменение и въвеждането на ТОЛ таксите и електронните винетки, повишените разходи, част от тях да постъпват в общинските бюджети с цел поддържане поне в нормално, прилично състояние тази общинска пътна мрежа. Ние предлагаме 20% от приходите от тези такси да постъпват в общините целево“, заяви той.Очаква се тол системата да заработи от месец май 2018 г. Тя ще обхване около 80 на сто от републиканските пътища и на този етап ще важи само за тежкотоварни автомобили.", "date": "2018.07.23", "title": "Общините искат 20% от приходите от тол системата за ремонт на пътища"}
{"url": "https://offnews.bg/nashite-avtori/iz-delnitcite-na-edin-lud-16-20-iuli-684911.html", "text": "Понеделник, 16 юлиВ. „Сега“ пише по повод молбата ни да ни пуснат в чакалнята за еврозоната (ERM II и банковия съюз): „Влизането в еврозоната ще стане само след финансова и съдебна реформа.“Демек на мук. Щото дори и да приемем че по някаква причина бъдат жертвани някои от банкстерите, Цеко Минев и другите гнили ябълки, на този етап Цацата е непоклатим. А, докато той е там, съдебна реформа не може да има! Цацата и обкръжението му са персонифицираното отрицание на всяка промяна в съдебната система. По колко каза Василев, че му плащал Пеевски месечно? Беше нещо, което повечето от нас за цял живот не могат да изкарат. Е, той едва ли плаща само на него. Мисля, че „изстудява“ ръчиците и на част от членовете на ВСС. И понеже това не е някоя национална тайна, то този път ще ни проверяват внимателно. И нека се нада Борисов да ни приемат през 2019 г. Директорът на Европейския стабилизационен механизъм Клаус Реглинг вика, че те бърза работа нямали: \"Срокът може да бъде по-дълъг, ако има забавяне в изпълнението на препоръките.“В левия сайт baricada.org прочетох един страхотен разказ на Ромелу Лукаку за живота му, за бедността, в която е израсъл, за амбицията му на 16 год. да е професионалист и да стане най-великият футболист на Белгия... Споделя и огорченията си на първо поколение черен белгиец: „Когато нещата вървяха добре, вестниците ме наричаха: „Ромелу Лукаку, белгийският нападател.“ Когато нещата не вървяха добре, пишеха: „Ромелу Лукаку, белгийският нападател от конгоански произход.“Точно като Асан по време на социализъма: Като е за работа или да ходя на събрания другарю Манго, пък като е за банкет, мръсен сиганин…Ох, дали на някого няма да се стори много некоректно, дето турихме до негъра Лукаку виц за циганин? Сигурно. Като имам предвид какъв вой се вдигна срещу „Стандарт“, който писа, че Африка спечелила Световното. Лично ние никак не се възмутихме, защото както и да го погледнеш, световната титла беше спечелена от сборния отбор на Африка. От 23-амата избраници на Дешан 14 са афрофранцузи – от Конго, Мали, Камерун, Того, Гвинея, Алжир…На финала, като изключим Юго Лорис, Жиру и Гризман, всички останали бяха афрофранцузи.Както и да е. Махаме примера с циганина и даваме друг пример – с Айнщайн. Ох, той пък беше евреин… Ама нищо, те евреите май нямат отношение към Световното. Израелските евреи, за руските не съм много сигурен.Ще трябва да рискувам. Айнщайн, който разбирал, че всичко на този свят е относително, казал: „Ако моята теория за относителността се потвърди, немците ще кажат, че съм немец, а французите - че съм гражданин на света; но ако теорията ми бъде опровергана, французите ще ме обявят за немец, а немците - за евреин.“Та открай време си е така! Риташ като хората – белгиец, не риташ – негър! Няма място за сръдня.Учени от университетската болница в Цюрих определили, че най-подходящото време за правене на бебе е сутрин до 7.30. А най-подходящи за зачеване били пролетните месеци март, април и май, защото през пролетта „мъзгата“ била с най-високо качество.Учени… Дай им да откриват отдавна известни работи. Една професорка разказваше преди години, как в началото на 80-те години на миналия век в едно казанлъшко село се явила висока раждаемост. Чак учени от ООН дошли да изследват бума. Проучвали вода, храна, въздух. Какво ли не. Накрая се разбрало, че било заради неохраняван прелез до селото. Всяка сутрин бързият влак минавал, надувал свирката и будел селяните. И те веднъж събудени (в състояние на сутрешна ерекция) какво да правят… Впоследствие този почин се подел национално, всички машинисти били задължени да минат курс по демографска политика, в който основно се обучавали на умения със свирката. И не знам дали съм прав, но смятам, че това, че паднахме под 7 млн., е пряко свързано с разрухата в БДЖ. А колкото до качеството на мъзгата, може и да е вярно, че напролет е най-добра. В цялата природа е така.Светлана Василева при Гала. Тая Гала, да ви кажа, е като Албена Нулева, хигиена вулева… Поканила я като законна съпруга на Гущеров Джуниър. Оня ден подписали и вече са семейство Гущерови. Светлана вика, че „принципно“ била от Търговище. Много хора не разбраха какво иска да каже с това „принципно“. И понеже и д-р Филипов употребява понякога тази конструкция, та може да го обясни. Понякога, когато го питат откъде е, казва: „Принципно съм Пазарджик.“ А, ако се наложи да даде още подробности, тогава… нарушава принципа: „По-точно от пазарджишките села“. Не казваме, че и при Светлето е точно така, но нещо подобно.Горката, дано има късмета поне на Мара Отварачката. Да поживее 2-3 години в Швейцария.Вторник, 17 юлиЧетири години след фалита на КТБ КПКОНПИ откри, че в качеството си на подуправител на БНБ и шеф на \"Банков надзор\" Нели Кордовска е била в конфликт на интереси, когато се е възползвала от служебна информация за състоянието на КТБ и е изтеглила спестяванията си. Тя е извършила операцията след работно време, в 17:09 ч., а на следващия ден КТБ е поставена под надзор.Питали различни националности за най-характерния израз в езика им. Испанецът казал маняна, което, рекъл, значи спокойно и утре е ден! Турчинът казал яваш-яваш: нещо като маняна, ама ако не утре, то другиден, другата седмица… Арабинът казал иншаллах. Което, обяснил, е нещо като маняна и яваш-яваш, ама без тоя елемент на прибързаност.Та работата на конпитата е нещо като маняна, явяш-яваш и иншаллах накуп! Четири години за един елементарен факт, известен и описан още тогава. „Из делниците“ 3.02.2015: „Като стана дума за КТБ, та да споменем една случка, разказана в блога на Мирослав Иванов. На 19 юни 2014 г., само ден преди да постави КТБ под специален надзор, временният шеф на „Банков надзор“ в БНБ Нели Кордовска е изтеглила спестяванията си от 64 195 евро. Защо в последния момент ли? Ами чакала е да види дали не може да спаси лихвите. И другият извод, който се налага, е, че депозитът ѝ е бил на преференциална лихва, демек от тези, които по закон не се изплащат при фалит. Та затова е рискувала да го изтегли, злоупотребявайки с вътрешна информация. За такова нещо в САЩ щяха да ѝ вземат лиценза и да я прехвърлят към персонала на входа…“Браво на КПКОНПИ! Ако барат с това темпо, до края на века могат да вкарат и някой голям престъпник в затвора!За лявата демагогия с чумата по овцете и козите реших да не се занимавам. Противна история. В софийските покрайнини вече не викали яхна метлата, а яхна козите… Тая Нинова, каквото види и веднага му се качва. Било то кон, било то пръч, мята се и не пита.Не знам, но лично ние не бихме насърчавал такова безразборно качване! А в края на седмицата ще направи едно визионерско изказване, мани-мани… Честно ви казвам, като я слушах, Борисов ми се видя направо мислител. Тая отвсякъде мирише на нафталин.Сидеров разправя, че попитал Валери Симеонов заедно ли ще се явяват на евроизборите догодина. Валери отговорил: „Не, не и не!“И си е прав. Атакистите загубиха всяко приличие. Продават се като проститутки. Валери Симеонов се вбеси, че гласуваха поправките в закона за приватизацията, които са направени, за да не плаща Домусчиев неустойка за неизпълнени ангажименти по приватизационния договора за БМФ. Според договора трябвало да поддържа флот от поне 1 300 000 БРТ. Обаче след приватизацията започва, по думите на Симеонов „едно масово лудо рязане на скрап на кораби, продаване на старо желязо“, и флотът останал с под 900 000 БРТ. БМФ трябвало да има 2300 работници, а те били останали 123. Домусчиев пресметнал, че дори и да плати неустойката, пак е на далавера. Но после явно е размислил, че ако не я плати ще е на още по-голяма далавера. И с помощта на ГЕРБ, Атака и ВМРО ще си спести едни 50 млн. лв.Какво казвате? Че са 58? Да, те наистина са 58 млн. лв., но не могат да му бъдат спестени всичките. Защото самата дейност по спестяването си има цена и тя никак не е малка. За Сидеров съм чувал, не се кълна, че е вярно, че когато му падне не си играе да стриже, а направо дере. Един от БСП ми разправяше. Нали по едно време им беше златното пръстче…Да, в личността на Сидеров, простете ми преувеличението, са настъпили сериозни нематериални промени. А в джоба на Сидеров и сериозни материални. Очаквано и неизбежно. Когато влезе в НС за сефте и нарече депутатите „стадо грухтящи прасета“, Любо Дилов го поздрави с пророческите думи: „Добре дошъл в кочината…“Кочината не прощава! Кочината обърна много читави хора на прасета. И днес Сидеров е един завършен представител на кочината. Дето викаха на село в хоремага, с каквито се събереш, с такива ще се напиеш! Сряда, 18 юлиРадио \"Свободна Европа\" се завръща в България и Румъния, съобщиха от централата във Вашингтон. Струва ми се, че е висока чест, че са избрали точно тук да се завърнат! Може би трябва да сме много горди. А може би точно наобратно…Целта на завръщането била да се засили медийната среда у нас и при мамалигата. Според Клуб Z начело на офиса в София щял да бъде поставен издателят от „Вагабонд Медиа” и бивш главен редактор на българското издание на сп. „Плейбой” Антони Георгиев, осветен през 2013 г. от Комисията по досиетата като сътрудник на Шесто управление на ДС с партизанското име „Бойко“. (Каква ирония!) И явно е оценен като перспективен кадър, защото досието му е унищожено през 1990 г.Та този бивш шестак ще укрепва медийната среда, разбита и разбивана ежедневно точно от ченгетата! И изобщо: Госпожа Петрова, синът ми тръгнал по курви. Случайно да е у вас?Е, както показва историята, в радиостанцията са работили не едно и две ченгета. Та не е да няма традиция… В началото на 70-те години една от основните цели, които ПГУ на ДС си поставя, е да внедри свои агенти в радио „Свободна Европа“, пише Христо Христов в desebg.com. Дейността на радиостанцията се следи от 04 контраразузнавателен отдел. И не е като да не са постигнали известни успехи кадесарите.Комисията по досиетата разкри Коритаров, Владимир Танев, Антони Георгиев…Но има и друго. Ще ми се да попитам президента на \"Свободна Европа\" Томас Кент дали би поверил ръководството на „Свободна Европа“ на Хю Хефнер, основателя на „Плейбой, ако беше жив, или на Лари Флинт, издателя на “Hustler”. В САЩ тези хора многократно са обвинявани, че рушат моралните устои на американското общество. А у нас подобен тям ще ги укрепва?!Та казвам на другарите американци, че ако целта наистина е да укрепваме медийната среда, да я укрепваме, не да я минираме.РИА Новости съобщи, че руският президент Владимир Путин е утвърдил званията „Заслужил журналист на Русия“ и „Заслужил работник в сферата на връзките и информацията на Русия“. Това се правело с цел „по-нататъшно усъвършенстване на държавната наградна система на Русия“.Наградната система е изключително важна за руската журналистика. И за всяка журналистика, де. (Дано Борисов ни прочете! Идеята е страхотна, артък даже!) Из ония дни в руската преса се размяташе една задача.На снимката Медведев изглежда поне с 5 см. по-висок от Китарович, която в живота е с 20 см. по-висока. Може ли това да се постигне без съответната наградна система? Не, разбира се.Четвъртък, 19 юлиБорисов се изказал за чумата по дребните преживни животни: „Аз гледам животни, това ти е като дете и разбирам хората, които страдат… Порожанов, разпореждам ти да видиш как до 90-а година – в комунистическия режим, как се е действало в такива случаи. Армията затваря и загражда – и по същия начин… Има държави, с напалм горят всичко около границата, на 10-километрова зона, за да прекратят подобна зараза…“Вярно, имаше такива случаи във Виетнам и Лаос през 70-те години. Толкова напалм се изсипа, че една зараза не остана. Ама мен друго ми е любопитно. Какви животни гледа Борисов. За кучета се знае, но контекстуално не отговаря. Овце също не вярвам да гледа, те искат всеки ден да се изкарват на паша. Пък и традиционно тяхното семейство не е гледало овце, а кокошки, зайци и прасета, които е хранило с помия от почивната станция в Банкя. Представяте ли си, братя, премиерът да гледа две-три прасета в двора си в Банкя? Само да рече и всичката помия от стола на МС, изключително калорична, ще е за него.Таш… пардон, майтап, бе, естествено, че не гледа прасета. Нищо не гледа, просто послъгва.Някои обаче побързаха да видят в тези думи една метафора. В смисъл, че Борисов бил пастир на народа, на народното овчо стадо. Семпличко, но те истините обикновено са семпли, лъжите са гиздави. Вижте какво се получава. НС във всичките си политически цветове и нюанси ревностно обслужва едрата олигархия. Тази олигархия в същината си е червена, а в НС, както справедливо каза новият лидер на СДС, комунистите – настоящи и минали – имат квалифицирано мнозинство. Но последните две седмици направо се насраха! (Карбовски би казал надсраха и ще е прав, щото не им е сефте!) Погрижиха се за интересите на Валентин Златев, като приеха закон за горивата, който да доубие дребната му конкуренция. Приеха поправки в закона за акцизите и вдигнаха рязко акциза на бездимните цигари, за да не правят ненужна конкуренция на „Булгартабак“ на Пеефски (Борисов и Доган). Промениха закона за приватизацията и подариха на Киро Гела 58 млн. лева глоба, присъдена от български съд за неизпълнение на приватизационния договор. С тази промяна облагодетелстват и Пеефски и много други приватизатори…Изобщо си правят каквото си искат. Истината е, че политиците са едни и същи навсякъде. Това, което ги прави различни, са народите. При овчите народи политиците си правят каквото си искат. Затова д-р Филипов смята, че прабългарите са били овчи народ, а не конен народ, както твърдят историците-патриоти.За горивата малко ще се повърна, с ваше позволение. Ако, дето викаше Ванката Костов, в тая държава всички сме братовчеди, то Валентин Златев и Бойко Борисов са първи братовчеди. И тази къща в Барселона, купена от човека на Златев Александър Чаушев, допускам, е част от дивидентите на Борисов в бизнеса с горивата. Много малка част, щото бизнесът е много голям. Ако се върнете назад в историята на публичните им отношения, няма как да не откриете оня момент, в който Борисов прекара Златев през стъргата и почна да го дои. (Стъргата, за който не знае, е едно тясно място, през което минават овците, за да ги доят.)И ако всичко това по-горе не ви се струва достатъчно овчо, ще добавя, че парламентарните дебелогъзници гласуваха увеличение на акциза на наливната бира от 1 януари 2019 г., от което тя неизбежно ще поскъпне.По този повод ще цитирам нещо, което научих лично от основателя на Партията на умерения прогрес в рамките на закона, или накратко Бирената партия, Ярослав Хашек, по-точно от съставения от него манифест на партията (а не от „Сега“ или Фейсбук“): „Правителство, което повиши цената на бирата, неминуемо пада от власт.”Това в Чешко, да не се объркате…Петък, 20 юлиГеорги Стефанов публикува във Фейсбук снимка, на която се вижда катастрофирало порше. Според него, то е на депутата и коалиционен партньор на БСП Александър Паунов. Между другото тоя Сашо Паунов е от Пазарджик, което не е непременно недъг. Направил се пича на чалтик, минал на червен светофар и се блъснал в друга кола. Обаче се държал като педераст. Отказал кръвна проба и тест на дрегера. Размахвал си депутатската карта и крещял, че има имунитет.Откъде у този пазарджишки цървул парета за порше? При това трябва да имате предвид, че той не е социалист. Социалист с порше – някак сме свикнали. Но Паунов е комунист. А комунист с порше е вече непростимо!Мисля си, да не дава Господ, ако някой път господин депутатът се натресе пиян в някое дърво, какво би казало дървото, ако му покаже депутатската си карта?Интересен депутат е този Паунов. Спомням си как през 2007 г. от „Труд“ го бяха снимали, че паркира на инвалидно място. И се почна една дискусия инвалид ли е Сашо Паунов. Което беше много тъпо, защото предполага, че човек е инвалид само физически. А то не е така. Човек може да е инвалид и външно хич да не му личи. Нарича се духовен инвалид или «духовен дюстабанлия». Може ли да си комунист в наше време и да не си нещо инвалид. То в никое време не може, де...Ще ви кажа нещо, но предупреждавам, че е много откачено. Гледам снимката на Бареков от Белия дом и по някакви извратени подсъзнателни асоциации пак се сещам за Хашек, дето разправяше как в кръчмата на Паливец висял портрет на Франц Йосиф, но Паливец го махнал, защото мухите най-обичали да серат върху лика на императора.И Австро-Унгария се разпадна!Не знам защо си я помислих тая глупост.Дето се вика неведоми са пътищата на подсъзнанието.Под снимката Бареков написал: „В Белия дом след срещата със съветниците на президента по въпросите за Европа и Русия. Едно е сигурно - светът имаше нужда от промяна и Тръмп даде тласъка на промяната. За добро или за лошо...“Този кратък постинг на Бареков е харесан от двайсетина души, предвождани от Емил Кошлуков. Повтарям, Емил Кошлуков, програмен директор на БНТ!А, бе, Кошлуков, може ли да си такъв тръмпанар, бе?! Язък, че си от Пазарджик. Или може би трябваше да кажа анджак…To be continued", "date": "2018.07.23", "title": "Из делниците на един луд (16-20 юли)"}
{"url": "https://offnews.bg/temida/brendo-izchezna-prokuratura-go-tarsi-za-da-go-vkara-v-zatvora-684904.html", "text": "Софийска градска прокуратура (СГП) издаде европейска заповед за арест на Евелин Банев във връзка с привеждане в изпълнение на постановената спрямо него осъдителна присъда от 6 години „лишаване от свобода“, съобщиха от прокуратурата.От 26 април спрямо него е влязла в сила присъда от 6 години затвор по обвинението за участие в организирана престъпна група за пране на пари.Софийска градска прокуратура незабавно е разпоредила задържане на осъдения Банев и провеждането му в затвора. Спрямо него е наложена и забрана за напускане пределите на страната.След като е установено, че той не пребивава на известните адреси и местонахождението му в страната е неизвестно, Банев е обявен за последователно за местно, общодържавно и международно издирване.Евелин Банев е осъден, затова че през периода от 17 октомври 2002 г. до 30 май 2005 г. на територията на Република България, Обединено Кралство Великобритания и Северна Ирландия, Британските Вирджински острови, Конфедерация Швейцария и Република Австрия, участвал в организирана престъпна група, създадена с цел да извърши финансови операции със средства, за които е знаел, че са придобити чрез престъпление - трафик на наркотични вещества - престъпление по чл. 321 ал.3 вр. ал.2 от Наказателния кодекс.", "date": "2018.07.23", "title": "Брендо изчезна, прокуратура го търси, за да го вкара в затвора"}
{"url": "https://offnews.bg/futbol/rene-igita-napomni-za-sebe-si-s-nov-udar-684887.html", "text": "Ексцентричният бивш колумбийски вратар Рене Игита отново напомни за себе си.51-годишният в момента Игита, който стана световно известен по време на активната си кариера с т.нар. , влезе в новините с нов удар, но този път с юмрук в лицето на фен.Това се случи след контролата между мексиканския Америка и колумбийския Насионал, където Игита работи като треньор на вратарите.След мача, спечелен от мексиканците след дузпи, Игита кротко се прибирал към съблекалнята, когато въпросният фен го приближил и започнал да му крещи обиди.Темпераментният южноамериканец не мисли много за последствията, пресегна се и удари в лицето автора на обидите, след което продължи по пътя си спокойно.", "date": "2018.07.23", "title": "Рене Игита напомни за себе си с нов удар"}
{"url": "https://offnews.bg/litca/ot-parvo-litce-tcialata-istoria-zad-falshivoto-ubijstvo-na-arkadij-ba-684897.html", "text": "В края на май 2018 г. новината за  разтърси целия свят.Бабченко е отявлен критик на руския президент Владимир Путин, така че не беше голяма изненада, когато тялото му беше открито в локва кръв в украинската столица Киев.Докато отравянето на Сергей и Юлия Скрипал в британския град Солсбъри все още беше актуална тема, случаят бързо беше възприет като поредния акт на руска агресия. Но не всичко беше такова, каквото изглеждаше.20 часа след \"смъртта\" си, Аркадий Бабченко  -  жив, уморен и оправдаващ се.Цялото убийство е инсценирано от украинските служби за сигурност като крайно противоречив опит да бъде разобличена ролята на Русия в предполагаема политическа поръчка за убийство.Наемният убиецАко не беше Алексей Цимбалюк, Аркадий Бабченко по всяка вероятност щеше да бъде мъртъв.Снимки на Цимбалюк във фейсбук профила му го показват с униформа, държащ оръжие - от времето, когато е бил доброволец във военни формирования, сражяващи се в източна Украйна. През последните 4 години армията и групи от доброволци водят военни действия срещу бунтовници, подкрепяни от Русия.В началото на април 2018 г. Цимбалюк е бил потърсен от стар негов контакт от Източна Украйна - производителят на оръжия Борис Херман. Цимбалюк мисли, че Херман е потърсил него, тъй като смята, че лесно може да го манипулира. Скоро започва да получава информация за първата си цел.Всъщност Алексей Цимбалюк веднага е бил потърсен от украинските служби СБУ.Службите казват, че са били запознати с дейноста на Херман и го считат за хъб за финансиране на проруско влияние в Украйна:ДепозитътОт там нататък Цимбалюк започва да записва общуването си с Херман.Първият транш от парите е бил доставен с кола пред търговски център. Посъветван от СБУ, Цимбалюк записва срещата със скрита камера.Във видеото, което вече е публично, се чуват гласовете на двама мъже, които обсъждат как да преброят парите.След първата вноска СБУ решават, че е време да се свържат с целта на поръчката - Аркадий Бабченко. Започват да изготвят план за инсцениране на убийството. ЦелтаСлужбите бързо организират среща с Бабченко - предават му документи и му пускат записа на срещата между Цимбалюк и Херман.През 1990 г. Аркадий Бабченко започва редовната си военна служба в руската армия. Той участва в битки в Чечня, после става военен кореспондент в Грузия, а по-късно и в Украйна. Виждайки от първо лице руската намеса в Източна Украйна и последвалото анексиране на Крим, критиката му към Владимир Путин става дори по-остра.В началото на 2017 г.  постовете на Бабченко във Фейсбук започват да му създават твърде много врагове и той получава заплахи за живота си.Заедно със семейството си, той напуска Русия и се мести в Чехия, Израел, а по-късно в Украйна.Айдер Муздабаев, стар приятел от Москва, също беглец от Русия, предлага на Бабченко работа като водещ на публицистично предаване по кримската телевизия ATR.Да хванеш влечугитеЕдна вечер през май, след като е бил инструктиран от агентите на СБУ за плана, Бабченко се връща у дома, за да види жена си Олга.Той моментално отива до хладилника, за да ѝ налее твърда напитка.Аркадий ѝ разказал за заплахите срещу него и за плана на СБУ да инсценират смъртта му.През следващите няколко седмици Аркадий Бабченко е принуден да не привлича внимание, докато се подготвя фалшивото му убийство.На 29 май се дава старт на специалната операция.Фалшивото убийствоПодготвен гримьор сложил сенки върху лицето на Аркадий, сякаш е загубил твърде много кръв. После излива кръв от прасе в устата му.Видях мъж в локва от кръв. Всичко изглеждаше реално. Гримьорите свършиха чудесна работа, казва Цимбалюк.Притеснени, че някой ги гледа, лекарите започнали да се преструват, че оказват помощ на Бабченко. Те го обявили за мъртъв, след което го закарали в моргата. РазплащанетоМеждувременно, \"наемният убиец\" Алексей Цимбалюк информира Херман, че работата е свършена:Няколко часа по-късно Херман отговаря, че е пил твърде много и е махмурлия. Правят уговорка да се срещнат на следващия ден. Преди това да се случи обаче специалните служби се намесват. След като СБУ получават информация, че Херман е закупил самолетен билет за Италия, агентите го арестуват.СписъкътСпоред службите списъкът е иззет от телефона на Борис Херман при ареста. Той е бил изпратен от негов контакт в Русия след фалшивото убийство на Бабченко.Първото име в списъка е журналистът Айдер Муждабаев, който е шеф на Аркади Бабченко.", "date": "2018.07.23", "title": "От първо лице: Цялата история зад фалшивото убийство на Аркадий Бабченко"}
{"url": "https://offnews.bg/kultura/s-detca-i-bebeta-na-kino-veche-e-vazmozhno-684902.html", "text": "Често младите родители не успяват да направят нещо специално за себе си – вниманието съвсем естествено е фокусирано върху децата, затова Дом на киното създаде специализирани прожекции, позволяващи да бъдат гледани актуални кинозаглавия, без да се налага родителите да търсят детегледачка, или да се притесняват, че ще трябва да бягат към вратата, ако малките се разсърдят.Специалният формат на прожекциите ще позволи на родителите с бебета и малки деца да се наслаждават на филмите от програмата.За максимално улеснение, родителите ще получат асистенция за качване на детските колички до кинозалата, а по време на прожекциите силата на звука ще бъде намалена и ще бъде запазено слабо осветление в името на бебешкия комфорт.Първият филм от новия формат е \"Проектът \"Флорида\", който ще бъде прожектиран на 25 юли от 12:30 часа.Орландо, Флорида. Мууни (Бруклин Принс) е едва 6-годишна, но вече има специален темперамент. Смелите й шеги не притесняват особено нейната млада майка Хейли (Бриа Винаите). Подобно на всички обитатели на мотел „Магически замък“, Хейли изпитва сериозни финансови проблеми и затова е принудена да се справя с живота по всякакви начини. Тъй като има добро сърце, Боби – мениджърът на мотела, й помага и винаги се опитва да внесе ред в нейния житейски хаос. „Проектът „Флорида“ е щастлив филм за един нещастен свят с отлично превъплъщение на Уилям Дефо в главната роля.", "date": "2018.07.23", "title": "С деца и бебета на кино? Вече е възможно"}
{"url": "https://offnews.bg/obshtestvo/noshtna-tapa-mezhdu-burgas-i-tcarevo-montirat-nadlez-s-asansiori-pri-684886.html", "text": "Започва монтирането на дългоочаквания надлез на пътя при черноморското село Атия, където преди година и половина 16-годишно момче беше блъснато и убито на пешеходна пътека.От днес до 26 юли от 20 ч. до 6 ч. сутринта ще се спира движението на всички моторни превозни средства по пътя Бургас - Царево, в участъка между пътен възел „Парк Росенец“ и пътен възел „Черноморец“, съобщи АПИ.Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни.През нощта трафикът ще се пренасочва по следните обходни маршрути:За пътуващите от град Бургас за Черноморец и Созопол маршрутът е:- Бургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол;За пътуващите от Бургас към Приморско и Царево:- Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или:- Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево;За пътуващите от Созопол и Черноморец към Бургас:- Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас;За пътуващите от Царево и Приморско за Бургас:- Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или:- Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас.Изграждането на пешеходния надлез започна в началото на месец юни. Срокът за изпълнение на строителните дейности е 45 дни. Строително-монтажните работи се изпълняват от „ИСА 2000“ ЕООД. Стойността на СМР е 268 258,94 лв. без ДДС.Надлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци.", "date": "2018.07.23", "title": "Нощна тапа между Бургас и Царево, монтират надлез с асансьори при Атия"}
{"url": "https://offnews.bg/obshtestvo/zmia-mezhdu-zhilishtni-blokove-v-smolian-684893.html", "text": "Змии стреснаха Смолян, пожарникарите в града са реагирали на сигнали за поява на влечуго между жилищни блокове, съобщиха от ОДМВР-Смолян.Единият сигнал за змия е бил от пешеходния мост до пазара в кв. „Устово“. Мястото е третирано с репилент за влечуги, уточнява Фокус. На тел.112 е получен сигнал и за змия на ул. „Кольо Фичето“ 6 между жилищните блокове. При пристигане на екип змията не е намерена, но мястото е третирано с репилент за влечуги. ", "date": "2018.07.23", "title": "Змия между жилищни блокове в Смолян"}
{"url": "https://offnews.bg/sviat/tramp-izrigna-sreshtu-iran-ne-ni-zaplashvajte-ili-shte-ponesete-posle-684894.html", "text": "Президентът на САЩ Доналд Тръмп предупреди иранския си колега Хасан Рохани никога повече да не заплашва САЩ, предаде Ройтерс. По-рано Рохани заяви на американския държавен глава да не води враждебна политика спрямо Техеран.\"Никога повече не заплашвайте САЩ или ще понесете последствия, каквито малцина са понасяли в историята\", написа Тръмп в Туитър, използвайки само главни букви. \"Ние вече не сме страна, която подкрепя побърканите ви думи за насилие и смърт. Внимавайте!\", добавя Тръмп, цитиран от БТА.\"Господин Тръмп, не дърпайте лъва за опашката, защото само ще съжалявате\", каза по-рано Рохани и предупреди, че евентуална война с Иран ще е \"майката на всички войни\". Рохани обаче не изключи възможността за мир между Вашингтон и Техеран, отбелязва Ройтерс.", "date": "2018.07.23", "title": "Тръмп изригна срещу Иран: Не ни заплашвайте или ще понесете последствия, каквито малцина са понасяли"}
{"url": "https://offnews.bg/futbol/mesut-jozil-prikliuchi-s-germanskia-natcionalen-otbor-684892.html", "text": "Халфът на Арсенал Месут Йозил се отказа от германския национален отбор след скандала, който се разрази около него заради снимките му с турския президент Реджеп Ердоган преди световното първенство.\"За мен беше много трудно и решението го взех след много обмисляния на ситуацията след последните събития. Прецених, че няма да играя за националния отбор, докато усещам това чувство на расизъм и липсата на уважение. До момента съм носел екипа на Германия с гордост и вълнение, но сега не е така\", написа Йозил.29-годишният полузащитник има 92 мача за Бундестима от дебюта си през 2009 година и бе част от отбора, който спечели единствената купа за последните 18 години - световното първенство през 2014-а в Бразилия.Но след като Германия буквално катастрофила в групата на Мондиал 2018, на Йозил му беше потърсена отговорност за снимките с Ердоган и турския му произход.Самият той защити решението да се снима с Ердоган и обвини германските медии в двоен стандарт спрямо хората от турски произход. На самата снимка той е придружаван от друг германски национал - Илкай Гюндоган.Президентът на Германския футболен съюз Райнхард Гриндел обвини футболистите, че са позволили да бъдат експлоатирани от Ердоган за своите си политически цели, точно преди изборите през юни. Но пък по-крайни германски политици поставиха под въпрос лоялността и на двамата към Германия, като дори поискаха да бъдат извадени от тима за световното първенство.", "date": "2018.07.23", "title": "Месут Йозил приключи с германския национален отбор"}
{"url": "https://offnews.bg/obshtestvo/noviat-shef-na-nzok-problemat-sa-edni-horitca-koito-darpat-kontcite-684888.html", "text": "Проблемът в Националната здравноосигурителна каса (НЗОК) идва от едни хорица, които се въртят на места, които не са видими за обществото, но дърпат конците на касата.Това коментира в сутрешния блок на bTV новият управител на касата д-р Дечо Дечев. Той беше избран в петък от парламента след предсрочно предсрочно прекратения мандат на проф. Камен Плочев. Д-р Дечев трябва да довърши неговия мандат до март 2020 г.Новият управител каза, че знае кои са хората, които дърпат конците, но не цитира имена. Стана ясно само, че те са част от системата на Здравната каса. \"Има много интереси в системата – тези лобита са вкарали хора, които влияят\", коментира д-р Дечев.Не съм от хората, които позволяват да им диктуват решения, каза новият управител на Здравната каса.Той заяви, че е приел поста, макар че не е по-добре платен и не му носи повече предимства от директорската позиция в болница „Св. Иван Рилски”, именно защото има много проблеми за решаване и смята, че може да се справи.Приех, защото мисля, че ситуацията по-тежка не може да стане, каза Дечев.", "date": "2018.07.23", "title": "Новият шеф на НЗОК: Проблемът са едни хорица, които дърпат конците на касата"}
{"url": "https://offnews.bg/temida/gabrovski-politcai-uchastvali-v-grupa-za-kradene-na-avtomobili-i-regis-684915.html", "text": "При акция на спецпрокуратурата са задържани полицаи от ОДМВР-Габрово, участвали в схема за крадене на автомобили и незаконната им регистрация у нас.Шефът на спецпрокуратурата Иван Гешев каза на брифинг, че участниците в групата са четирима души, сред които служители на ОДМВР-Габрово, а единият от тях е на висока позиция - началник група „МПС, водачи и административно-наказателна дейност“. По думите на прокурора е имало опити действията на прокуратурата по арестите на полицаите да бъдат саботирани.„Става въпрос за досъдебно производство под ръководството на Специализираната прокуратура, касаеща специализирана престъпна група, в която влизат служители на ОДМВР - Габрово, един от които е на висока позиция. Това е поредният такъв случай. Няма да позволим да бъдем саботирани и да се осъществява „чадър“ върху лица, които извършват престъпления или за които ние смятаме, че има доказателства, че са извършени такива“, каза още прокурор Гешев. Един от четиримата участници в групата от Габрово е с европейска заповед за арест, тъй като е напуснал територията на страната. За останалите трима - Мирослав Стефанов, Живко Няголов и Стефка Нейкова, прокуратурата е поискала постоянен арест.Престъпната група е действала от 2016 г. Подставени лица са наемали срещу заплащане луксозни автомобили от Германия, които после били обявявани за откраднати. В сервизи у нас са сваляни GPS устройствата и пренабиван номерът на рамата. Така са издавани неистински документи и след това били регистрирани в габровския КАТ, а впоследствие са продавани.Има информация за 14 регистрации на автомобили. Задържаният полицай имал пряко участие в регистрацията на колите и е съдействал за оформянето на касаещата ги преписка. У него са намерени около 5000 лева, върху които имало отпечатъци на ръководителя на групата. Прокуратурата има данни и за други лица от ОД на МВР - Габрово, на които им е казано да извършват определени действия при работата им в КАТ, свързани с регистрацията на автомобилите, уточниха от държавното обвинение.", "date": "2018.07.23", "title": "Габровски полицаи участвали в група за крадене на автомобили и регистрацията им у нас"}
{"url": "https://offnews.bg/obshtestvo/zhalt-kod-za-buri-tciklon-do-chetvartak-684865.html", "text": "Жълт код за валежи и гръмотевични бури е обявен в по-голямата част от страната, само край морето и в крайните северозападни и югозападни райони няма да вали опасно силно. Без предупреждение за опасни явления са само областите Видин, Монтана, Кюстендил, Благоевград, Добрич, Варна и Бургас. Новата седмица започва със захлаждане, дъжд и градушки. Циклонът, който е причина за развалянето на времето след слънчевия уикенд, ще остане у нас до четвъртък. Максималните температури днес ще са между 28 и 33 градуса, в София - около 28. В планините около и след обяд ще се развива купесто-дъждовна облачност, ще има краткотрайни валежи и гръмотевици. По билата ще духа слаб до умерен западен вятър. Максималната температура на височина 1200 м ще е около 24 градуса, на 2000 м - около 17 градуса.Над Черноморието около и след обяд ще се развива купесто-дъждовна облачност, ще има краткотрайни валежи и гръмотевици. Ще духа слаб югоизточен вятър. Максималните температури на въздуха ще са около 27-29 градуса. Температурата на морската вода е 26-27 градуса, вълнението на морето ще бъде 2 бала. Утре ще вали най-много от цялата седмица, а термометрите няма да се качат над 28 градуса. От сряда ще има повече слънчеви часове, главно през първата половина на деня. ", "date": "2018.07.23", "title": "Жълт код за бури, циклон до четвъртък"}
{"url": "https://offnews.bg/obshtestvo/samo-10-ot-horata-koito-roviat-v-kofite-v-sofia-sa-kloshari-684878.html", "text": "Едва 10% от хората, които ровят в контейнерите за отпадъци в София, са социално слаби клошари.Уличните събирачи на отпадъци са делят на две категории – много бедни хора, търсещи храна по кофите, и други, сортиращи ценни материали, годни за рециклиране, според организациите по оползотворяване на отпадъците. Една част от хората във втората група са добре организирани, дейността им е териториално разпределена, използват автомобили и имат най-висок дял на събрани отпадъци от съдовете за разделно събиране.Това става ясно от доклад на Визия за София на тема \"Бедност и отпадъци\". Според организациите по оползотворяване на отпадъците от опаковки годишните им загуби от дейността на уличните събирачи са между 7 и 9 милиона лв. От Визия за София цитират изследване на Фондация “Отворено общество”, проведено през 2017 и 2018 г., данните в което показват, че около 80% от уличните събирачи работят ежедневно - по-голямата част от мъжете между 6 и 8 часа на ден, а жените – до 5 часа дневно. За мъжете в изследваната група е много характерен фактът, че са в трудоспособна възраст – между 40- и 50-годишни.С цел по-бърза и лесна печалба уличните събирачи се насочват и към материали, които все още не са отпадъци, но имат висока стойност като вторична суровина. Например през 2012 г. в столицата са били подменени над 1900 откраднати капаци на шахти. Има много други случаи на откраднати релси от ЖП линии, отстранени високоволтови кабели, телекомуникационна мрежа, пътни знаци и други метални елементи. Тежестта за възстановяване на загубите е върху данъкоплатците и компаниите, с което те пряко финансират уличните събирачи. С промени в Закона за управление на отпадъците се въведе като мярка забрана за физически лица да предават скрап с небитов произход в пунктовете за вторични суровини, с което през последните 2 – 3 години случаите на кражби намаляха, отчитат от Визия за София.След множество изследвания на възможните решения на същия проблем в Южна Африка например стигат до заключението, че единственият начин, по който могат да повлияят положително на този проблем, е да помогнат на хората, ангажирани с нерегламентирано събиране на отпадъци по начин, по който те самите искат и могат да продължат. Това се налага, защото самите хора не искат дейността им да бъде регламентирана, което е сходно със ситуацията на Балканите. Затова в Южна Африка чрез различни грантови схеми се подпомага създаването на кооперативи на събирачи на отпадъци. Смята се, че чрез такова финансиране и насърчаване на обединението на хората в нерегламентирания сектор на отпадъците, те могат да подпомагат останалите хора да събират отпадъците си разделно и да се договарят с тях за изхвърлянето на отпадъка им, пише в анализа на Визия за София.Подобно нещо се случва в Румъния, където често уличните събирачи се договарят директно с хората и прибират отпадъците от жилищата им. Така те имат възможност за събиране на по-големи количества отпадък, за коопериране помежду си, а средата се поддържала по-чиста. От друга страна, така уличните събирачи могат да имат oрганизация, която да ги представлява при необходимост. Като кооператив те могат да имат достъп до по-добро оборудване, с което да подпомагат работата си, а и до по-добра възможност за образование и развитие и реализация в системата. В Южна Африка осигуряването на автомобили за събиране на отпадъци е един от начините да се насърчи регламентирането на дейността на хората, събиращи отпадъци, така че тя да стане по-безопасна, както за тях, така и за всички хора. Пак там, след реализирането на споменатите мерки се оказва, че регламентирането на тази дейност увеличава доверието в нея и повече хора започват да разчитат на услугите на събирачите на отпадъци, става ясно още от доклада на Визия за София.", "date": "2018.07.23", "title": "Само 10% от хората, които ровят в кофите в София, са клошари"}
{"url": "https://offnews.bg/sviat/13-raneni-pri-strelba-v-toronto-dete-sred-postradalite-684879.html", "text": "Девет души, сред които и дете, са ранени при стрелба в канадския град Торонто. Нападателят е убит, съобщи Ройтерс. По-късно стана ясно, че пострадалите са 13, има и загинал.  Засега няма подробности за състоянието на пострадалите при стрелбата възрастни и момичето. Те са настанени в болница. , Стрелбата е открита около 22 часа местно време.Не е ясно кой е застрелял нападателя. Рано да се каже дали става дума за тероризъм, съобщи говорител на полицията. Няма данни за пострадали или загинали български граждани в следствие на стрелба в гръцкия квартал в Торонто, Канада, съобщи МВнР. Генералният ни консул в Торонто Петър Крайчев се е свързал своевременно с Кралската канадска коннаполиция, откъдето са заявили, че до момента няма информация за пострадали или загинали българи.Консулството ни е в контакт с местните власти, следи развитието на ситуацията и е на разположение заоказване на съдействие при необходимост.Наши сънародници, които желаят на получат актуална информация или да подадат сигнал за техни близки,могат да го направят на дежурния телефон на представителството ни: +1 416 892 1738.", "date": "2018.07.23", "title": "13 ранени при стрелба в Торонто, дете сред пострадалите"}
{"url": "https://offnews.bg/obshtestvo/ot-dnes-plashtat-obezshteteniata-v-sharkovo-za-evtanaziranite-zhivotni-684880.html", "text": "Днес започва изплащането на обезщетенията на стопаните от село Шарково, чиито кози и овце бяха умъртвени заради чумата. Последното стадо - на баба Дора, бе евтаназирано вчера, след като жандармерията изведе от селото всички външни хора, включително и протестиращите пред дома на баба Дора, които се бяха заканили да не разрешат умъртвяването на животните. До насилие не се стигна. Стопаните ще получат не по-малко от 190 лв. на овца или коза. Ще продължи вземането на проби от животните за изследване на всеки 20 дни. Сега това става в зона от 10 км около огнищата на зараза, но по препоръка на мисията от Европейската комисия, зоната ще се разшири на 20 км, за да се следи за евентуално разпространение на заразата от чума.Заради опасността от африканска чума по свинете по сухопътната граница между България и Румъния започва разчистване на терени с цел изграждане на ограда. Тя трябва да спира движението на диви свине от Румъния, където има стотици огнища на заболяването.", "date": "2018.07.23", "title": "От днес плащат обезщетенията в Шарково за евтаназираните животни"}
{"url": "https://offnews.bg/interviu/martin-zahariev-onlajn-predstavianeto-na-turizma-ni-e-krajno-podtcene-684837.html", "text": "- Г-н Захариев, през последните години броят на чуждестранните туристи у нас се увеличава. Тази година също не прави изключение от тенденцията. Кои ниши обаче не са разработени в достатъчна степен според Вас?- Има огромен неусвоен потенциал в културно историческия, фестивалния, градски и шопинг туризма, голф туризма, балнео-спа е медикъл туризма, конгресен туризъм и като цяло в нови бизнес модели, които предлагат комбинирани туристически продукти, таргетирани за различни възрастови групи и различни държави. Именно такива продукти ще запълнят крилата на интензивните летен и зимен туризъм, за да си превърнем в ефективна дестинация с 4 активни сезона, какъвто межудругото е и слоугъна на Националния борд по туризъм –„4 Seasons 4 U“.Ето Ви един пример само – пакет, който включва седемте обекта на културното наследство от България, включени в Списъка на ЮНЕСКО: Казанлъшката гробница, тракийската гробница при с. Свещари, Старият град Несебър, Мадарският конник, Боянската църква, Скалните църкви при с. Иваново, Рилският манастир. Успешното позициониране на България на международния туристически пазар зависи изключително от маркетинговата политика на дестинацията. Анализите обаче показват, че страната ни все още има блед имидж, без особени отличителни характеристики. Подобно възприятие е сигнал за недостатъчно високата ефективност на националния туристически маркетинг.Онлайн представянето на страната е крайно подценено – туристическият портал е неактуален и с остарял дизайн, липсва Фейсбук страница на дестинацията (понастоящем такава роля изпълнява страницата на МТ), няма официален профил и в Instagram. Липсва синхрон между промотирането на национално и по-ниско ниво, включително по отношение на лого и слоган на дестинацията. Добре би било да организираме по-активно журналистически и експедиентски турове, създаване на нови туристически маршрути, както и посещения на снимачни екипи от целеви и перспективни пазари с цел повишаване информираността на потребителите за дестинация България, турове за представители на туроператори,тематични турове за представители на медии и блогъри, разработването на съвместни туристически продукти и маршрути на Балканите – с цел привличане на туристи от далечни пазари като Китай, Република Корея, Индия и Япония. България като страна–член на Европейския съюз се утвърждава като „близка” и лесно достъпна туристическа дестинация, предлагаща усещане за сигурност и надеждност. Богатият туристически потенциал на страната, основаващ се на комбинацията от красива и разнообразна природа, природни феномени, отлични климатични условия, минерални извори, хилядолетно културно-историческо наследство, автентични занаяти и обичаи, вкусна храна и отлични вина, гостоприемство и географска близост до основните емитиращи пазари са предпоставка за създаването на атрактивнитуристически продукти, привличащи вниманието на различни целеви групи. Ние имаме имиджа си на дестинация, предлагаща добро съотношение качество/цена на предлагания туристически продукт. Цифрите показват устойчив тренд: през 2017 г. броят на реализираните нощувки от български граждани в категоризирани места за настаняване с 10 и повече легла е 8 948 529. Реализираните нощувки от чужденци са 17 105 567, като нарастват с 5,9% спрямо 2016 г. Най-предпочитани от чуждестранните граждани през 2017 г. са 4 и 5-звездните места за настаняване. Съществен принос има и вътрешения туризъм. Над 80% от всички български туристи са избрали да осъществят туристическо пътуване само в рамките на България през 2017 г. Това ясно доказва, че българинът оценява високо предимствата на вътрешния туризъм. По данни на Националния статистически институт през 2017 г. в страната са функционирали 3 346 категоризирани места за настаняване с 10 и повече легла. Броят на функциониралите легла в тях през 2017 г. е 348 724.- На кои външни пазари страната ни трябва да е по-активна? - През 2017 г. страните от Европейския съюз продължават да са най-важният генериращ пазар за международен туризъм на България с относителен дял 61,4% и общ обем от 5 450 280 туристически посещения (ръст от 8,2%). През 2017 г. общият брой туристически посещения на чужденци в България е 8 882 747. Техният брой е с 7,6% повече спрямо 2016 г. България отбелязва ръст в посещенията на чуждестранни туристи през 2017 г. от 13 от водещите 15 пазара. През 2017 г. посещенията на туристи от Гърция са над 1,1 млн., от Румъния – над 1,1 млн., от Германия – 870 хил., от Турция – 636 хил., броят на посещенията на руски туристи в България остава близък до равнищата от 2016 г. Това са все генериращи за българския туризъм пазари, на истинския ръст стои в пазарите от Азия и САЩ, където цифрите са отчайващи.- Покрай срещата на върха в София Китай - Източна Европа отново се заговори колко огромен потенциал има за туристи от Поднебесната империя. Бе решен и проблемът с картовите разплащания на китайците у нас. Очаквате ли положителни промени в тази посока?- Промяна няма да има докато не се открие директно самолетна линия между София и Пекин и Шанхай и това само на първо време. Над 10 милиона китайски туристи посещават Европа всяка година, а прогнозите са, че те ще нарастват с 5% ежегодно до 2023 г. Инициативата „ЕС- Китай-2018 година, посветена на туризма“ е инициирана от Европейската комисия, но нищо от нея не се отрази положително конкретно за България. Европейските бюрократи разпределиха едни пари за близки до тях си компании за промоция и маркетинг. Националния борд по туризъм участва в една от техните процедури, но не можа да се пребори с мастодонт от ранга на Нешънъл Джеографик. Въпреки това данните за китайските туристи, идващи в България за 11-те месеца на миналата година те нарастват с 43% и надвишават 25 хил. През 2017 г. се наблюдава огромно увеличение на изходящите пазари от Изтока, като цяло , особено на арабския, китайския и индийския пазари. Чрез съвместни работни групи за създаване на съвместни туристически продукти и маршрути на Балканите и организиране на кампании за промотирането им се цели да бъдат привлечени туристи от далечни пазари като Китай НБТ се опитва да подпомага този процес. Миналата година, заедно с Министерството но туризма открихме първия в Китай, туристически и информационен център. Националният туристически портал www.bulgariatravel.org, твърдят от МТ ще бъде обновен и преведен на 4 допълнителни езикови версии – румънски, китайски, полски и турски и по този начин ще предоставя актуална туристическа информация на 13 езика. Да видим, ако се обадят можем и да им помогнем… безвъзмезно!- Често се дискутира темата какъв тип туристи ни трябват по Черноморието, какъв е отговорът според вас - семеен, евтин или тип. \"Слънчев бряг\"?- Клиентът е господ! Всеки турист е дъбре дошъл и следва да бъде обслужен по най-добри стандарти. Нашето Черноморие предлага всякакви варианти от най-масовия туристически продукт да High End, особено в затворените голф комплекси.За да вземем правилни управленски решениия с устойчев и дълъг хоризонт ние трябва да следим внимателно как се променя демографията в световния туризъм. Промяната на демографските данни обаче ще има голямо въздействие върху търсенето на туристически услуги през следващите години. Световното население се очаква да нарасне от 7,4 милиарда през 2015 г. на 9,7 милиарда през 2050 г. , а глобалната средна класа и застаряващото население ще бъде по-богато и по-възрастно в следващите десетилетия. Също така нараства значението на новите поколения - Милениълс и Поколение Z. , израснали с технологии, предпочитащи мобилността и преживяванията, и родените след 1980 година могат да доведат до значителни промени в туристическия пазар. И не на последно място - често пренебрегвано, поколението X (родените в началото на 1960-та до края на 1970 г.) може да не е най-големият пазар, но е поколението, което понастоящем харчи най-много пари за пътуване в сравнение с другите поколения.- Доколко ефективно е според Вас участието на страната ни на международните туристически изложения и трябва ли да се промени подходът, по който страната ни се рекламира?- От поне три години говоря за смяна на парадигмата. Да се смени управленската парадигма за туризма! Днес правителството говори именно за това за туризъм в 4 сезона, но ще дойде ден в който значение ще има само качеството на услугата и този ден ще дойде скоро.Маркетингът на България като туристическа дестинация следва да отразява съвременните тенденции и да бъде подчинена на осигуряването и поддържането на максимална достъпност на потребителите до предлаганите туристически продукти. Необходимо е да се има предвид, че днешните потребители се „свързват“ директно с туристическите продукти чрез използването на интернет и социалните медии и вече не са толкова зависими от посредници за сделките си. Министерството през 2017 г. взе участие като съорганизатор на над 20 борси и изложения, фестивали, конгреси и други форуми в страната и на над 40 в чужбина. Къде обаче изоставаме – в дигиталния маркетинг. Дигитализацията трансформира радикално туристическата индустрия. Динамичното развитие на новите технологии прави пътуването по-лесно и достъпно. Бързите темпове, с които дигитализацията трансформира туристическата индустрия, превръщат интернет в основен канал за организиране на пътуванията на туристите. Именно това следва да бъде първият ни приоритет в маркетирането на дестинацията и сега и за напред.- Какво ще бъде значението на споделената икономика в контекста на туризма- Сайтове като Booking.com и Airbnb.com са платформи за т.нар. споделена икономика. През последните години не само ЕС, а и повечето големи държави се опитват да намерят балансирано решение за явлението, което бурно се развива през последното десетилетие заради бума на дигиталните технологии, но в същото време се сблъсква със съпротива от традиционния бизнес и санкции на регулаторите. В българската база на Booking.com са включени 11 773 обекта, сред които 5381 апартамента. Подобна е ситуацията и при Airbnb.com. Само в София платформата има 2111 регистрирани обекта, като над 1600 са апартаменти. Средната дневна наемна цена е €34, а заетостта – 40%, показват данните на сайта ѝ за статистическа информация airdna.com. В глобален мащаб от Booking посочиха, че предлагат над 1,6 млн. места за настаняване в над 220 държави. На всеки 24 часа през платформата се резервират 1,5 млн. нощувки, или по 20 нощувки на всяка секунда! За целта сайтът се поддържа на 43 езика, чрез които да се правят резервации, като имат 198 офиса в 52 страни. От Airbnb, които нямат офис в България, въпреки че работят на местния пазар все още няма конкретен интерес към нашата територия, но е само въпрос на време да се заявят с локално представителство. В последните години кметства в ЕС работят по въпроса как да събират данъци за местните си бюджети от дейността, която развиват глобалните туристически платформи. Първа пробив в тази посока направи Франция. Там от 1 октомври 2015 г. за имотите под наем в големите градове, отдавани чрез Airbnb, се събира туристическа такса. Налогът се взема не от наемодателите, а от ползвателите на апартаментите. Туристите заплащат такса от 0,83 евро на човек на нощ. В Амстердам същата платформа обхваща до 80% от офертите. Холандската столица също има подписан меморандум с Airbnb и сайтът отново е задължен да плаща туристическа такса. Подобни платформи дават възможност и за допълнителен доход на хората, което ги прави по-малко зависими от заплата или приходи от някакъв бизнес. Но и помагат на потребителите да научат предварително за качествата на определена услуга чрез мненията и системата за рейтинг. През 2016 г. Европейският парламент прие план за действие, в който призовава за общ подход на отделните държави към споделената икономика, като целта е, от една страна, да не бъде спъвано технологичното развитие, а от друга, да се направи ревизия на законодателствата, така че да се подкрепи доверието на потребителите и участието на бизнеса и регулаторните власти. Все още общи регулации няма.", "date": "2018.07.23", "title": "Мартин Захариев: Онлайн представянето на туризма ни е крайно подценено"}
{"url": "https://offnews.bg/obshtestvo/iskat-pametnik-na-mahatma-gandi-s-kozichka-v-iuzhnia-park-684910.html", "text": "Скулптура на легендарния пацифист и борец за човешки прави Махатма Ганди да има в Южния парк, иска сдружение \"Приятели на Индия\".Творбата вече е готова, а авторът ѝ арх. Иван Русев дарява фигурата, за да бъде поставена в Алеята на Рейгън, стана ясно на заседание на комисията по култура към СОС днес.Проектът обаче бе отложен по искане на председателя на комисията Малина Едрева. Причината: нито вносителите на доклада Мита Георгиева и Иветка Петрова, нито експертът, присъствал на заседанието, знаеха какви са размерите на скулптурата, къде точно се предлага да бъде поставена тя и най-важното - как ще разберат хората, че този човек увит с овча кожа с козичка до него е Махатма Ганди? Към проекта няма надпис или табела, обясняващи чий е паметникът.През септември идва делегация от Индия, затова бързахме да внесем предложението, обясни Георгиева. Едрева обаче отсече, че по-важно е какво ще кажат не гостите от Индия, а хората, които се разхождат в Южния парк, и поиска за следващото заседание на комисията на 13 септември да присъства и представител на художествения съвет, одобрил скулптурата. ", "date": "2018.07.23", "title": "Искат паметник на Махатма Ганди с козичка в Южния парк"}
{"url": "https://offnews.bg/obshtestvo/okachili-trofim-teofil-i-oshte-13-na-darvo-za-machenia-684863.html", "text": "Църквата почита днес св. мъченици Трофим и Теофил и други тринадесет с тях. Те пострадали при царуването на Диоклетиан. Заедно с тях пострадали и още тринадесет души. След като отказали да принесат жертви на езическите идоли и да се отрекат от Христа, те били окачени на дърво за мъчения. След това езичниците започнали да стържат телата им с остро желязо, хвърляли и камъни по мъчениците, накрая счупили пищялите им и ги хвърлили в огън. Но светците били запазени от всемогъщата Божия сила цели и невредими сред пламъците и излезли от огъня, без да пострадат.Тогава мъчителят, обзет от люта ярост, заповядал да умъртвят всички с меч. След това главите на светците били отсечени. ", "date": "2018.07.23", "title": "Окачили Трофим, Теофил и още 13 на дърво за мъчения"}
{"url": "https://offnews.bg/tenis/grigor-ostava-6-v-sveta-naslazhdava-se-na-pochivka-v-sen-trope-684883.html", "text": "Най-добрият ни тенисисист Григор Димитров запази шестата си позиция в световната ранглиста на АТР, въпреки че не е участвал в турнири след ранното си отпадане на “Уимбълдън”.Българинът си взе почивка и ще го видим отново през втората половина на август, когато стартира сезонът в Канада и САЩ. Той има актив от 4610 точки, а единствената промяна в топ 10 е придвижването с едно място нагоре на австриеца Доминик Тийм, който измести от 8-ото американският гигант Джон Иснър.№1 в света остава Рафаел Надал с 9310 точки, следван от Роджър Федерер със 7080 и Александър Зверев с 5665. Топ 10 допълват Хуан Мартин дел Потро 5395, Кевин Андерсън с 4655, Григор Димитров с 4610, Марин Чилич с 3905, Доминик Тийм с 3665, Джон Иснър с 3490 и завърналият се сред десетте най-добри сърбин Новак Джокович с 3355 точки.В момента Григор Димитров кара ваканция с приятелката си Никол Шерцингер в Сен Тропе. Звездната двойка беше изненадана от папараците, докато се наслаждава на почивката си на борда на яхта.", "date": "2018.07.23", "title": "Григор остава №6 в света, наслаждава се на почивка в Сен Тропе"}
{"url": "https://offnews.bg/politika/posleden-posting-ot-bosia-samo-kuklovodite-razbirat-gladnata-mi-stach-684881.html", "text": "Николай Колев-Босия публикува в блога си последен постинг, озаглавен \"За тълпата, кукловоди и саможержвата.\" Текстът му бе споделен във фейсбук от дипломата Илиян Василев, управляващ партньор на консултантската компания по анализи на проектни и стратегичски рискове „Иновейтив енерджи солюшънс“ ЕООД, който написа: Ето поредното доказателство, че Босия е висок и светъл ум, чист човек и патриот в онзи дълбок и съдържателен смисъл, които ни завещава Дякона. Неговата саможертва е функция на Тълпата и на Кукловодите. Хората са анестезирани, чувствителността е притъпена, за това няма трети път, няма мек или междинен вариант.Последният постинг на Босия гласи: Няколко пъти сядах да пиша това есе и все нещо се се случва, та започвам отново. Надявам се, че този път ще го довърша.В това есе ще ще засегна както тълпата, която в една голяма степен решава настоящето, така и т. нар. \"здрав селски разум\", действията на кукловодите и страха от саможертвата на тези, които сега владеят ситуацията и искат да я владеят още дълго време.Открай време, още в Римската империя овладяването на тълпата е било от изключително значение за властта. Това е гарантирало улицата и поддръжката дори на най-неприемливите решения и откровено противонародните закони, практики и пълната липса на свободи, права и справедливост.Тълпата е агресивна, разюздана, без правила, без посока, без критерии, без стратегия. Тя е изпълнител на временното си настроение и ако се намери някой, който да насочва тази безумна енергията в желаната от него посока, се превръща в голяма сила, която е способна да разрушава всичко по пътя си. Тълпата разчита на силата на множеството и на анонимността си. Въпреки това и там има неписани закони. В момента, в който кукловодът покаже кюфтето, започва невиждана вътрешна битка в тълпата кой ще стъпи на повече тела и ще се покачи на по-видимо място, за да бъде \"забелязян и оценен\" от кукловода. Затова и в интернет и блога ми е пълно с \"изяви\" на анонимници, които ме изкарват човек на Сорос, на Путин,, на БСП, на Радев, На ДПС и на кого ли не. Само че аз имам имунитет срещу такива измекяри, защото съм преживял това преди повече от 30 години.Мислех да пиша повече за тълпата, но това изведнъж се обезсмисли.Нека кажа две думи и за т. нар. \"Здрав селски разум\".Такъв просто не съществува. Българският селянин залага на силата /когато я има/ и на хитростта и коварството, когато я няма. По този въпрос-толкова!Нека споменем и кукловодите.Преди всичко трябва да знаем, че те са отлично информирани, стратегически и тактически подготвени и разполагат с всички власти и институции в страната. Тези, които не се подчиняват, бързо биват елиминирани от властта. По принцип те използват зависимостите, включително и криминалните, за да държат в подчинение властите и институциите. Да не би да не знаят за двете присъди на Борисов, за престъпленията на Цацаров, за Пеевски, за Порожанов, за Московски, за далаверите на Каракачанов и Корнелия Нинова?Знаят прекрасно това и поради тези причини са назначени на тези постове. А това, че не ги махат веднага е лесно обяснимо. В тях са вложени пари и те трябва да се върнат. Не е толкова лесно да \"похарчиш\" назначени управници, които още носят дивиденти и държат тълпата.Другата част от назначените са лесно управляеми глупаци, които безропотно изпълняват всички заповеди и разпореждания на кукловодите, предадени чрез съответните криминални структури на властта. Справка-Цецка Цачева, Цвета Караянчева, Захариева и др. и др.За слугинажа на медиите няма да се разпространявам. Естествено е заедно с тълпата да се държат и медиите. Иначе всичко отива по дяволите.Накрая, понеже не ми останаха сили, ще кажа нещо и за моята гладна стачка.Ако има някой, който напълно разбира целите на безсрочната ми гладна стачка и изпада в паника от нея-това са именно кукловодите. Единствено те разбират, засега, далечната ми цел и тя никак не им харесва. Моите приятели все още са далеч от разбирането на мотивите и целите ми. Те емоционално и малко детински възприемат моя протест и са далеч от осмислянето му.Моята саможертва би откъснала една значителна част от тези, които се колебаят и би накарала тези, които живеят в чужбина да пренебрегнат и прецакат кукловодите, което никак не им е приятно. Така тяхната тълпа ще става все по-малък и по-пренебрежим фактор. Те затова толкова упорито се борят за живота ми.От друга страна аз съм съм поставил такива условия /особено второто/, че няма как да мърдат.Но това си е техен проблем.Аз съм си казал думата.", "date": "2018.07.23", "title": "Последен постинг от Босия: Само кукловодите разбират гладната ми стачка"}
{"url": "https://offnews.bg/futbol/levski-se-razbra-sas-slovenski-trenior-no-ne-i-s-rosi-684885.html", "text": "Ръководството на Левски е избрало новия треньор на тима, но не и с италианеца Делио Роси, който беше освободен след ранното отпадане от Лига Европа.Според информациите, все още неофициални, Левски ще бъде воден от 48-годишният словенец Славиша Стоянович, който се е съгласил да поеме \"сините\" за един сезон.В същото време обаче раздялата с Роси се бави, тъй като италианецът се бори за неустойка за предсрочното си освобождаване.Собственикът Спас Русев обяви миналата сряда, че договорът на Роси ще бъде прекратен по взаимно съгласие, но все още информация за това не е качена в официалния сайт на Левски.Очаква се до четвъртък всичко да е изчистено и Стоянович да бъде представен официално. Любопитното е, че Роси и екипът му всеки ден са на \"Герена\", за да избегнат административни санкции, тъй като все още имат действащи договори с клуба.", "date": "2018.07.23", "title": "Левски се разбра със словенски треньор, но не и с Роси"}
{"url": "https://offnews.bg/kultura/desetki-hiliadi-piaha-s-iron-maiden-v-plovdiv-snimki-i-video-684908.html", "text": "Десетки хиляди души посетиха концерта на Iron Maiden вчера в Пловдив, с който бе закрит фестивалът Hills of Rock.На Гребната база в града под тепетата групата изпя най-големите си хитове - \"Fear of the dark\", \"The trooper\", \"The number of the beast\", \"Flight of Icarus\", \"The Clansman\", както и много други.С шоуто на Maiden приключи тридневният фестивал, който събра на едно място Judas Priest, Sabaton, Odd crew, Dope и още десетки рок и метъл групи.Концертът на метъл гигантите е част от световното турне Legacy Of The Beast, което постави началото си в Талин, Естония, на 26 май и ще завърши в O2 Арена в Лондон на 10 август. Hills of rock се превежда за твори път, а организаторите имат амбиция и за трето издание.", "date": "2018.07.23", "title": "Десетки хиляди пяха с Iron Maiden в Пловдив (снимки и видео)"}
{"url": "https://offnews.bg/obshtestvo/mira-dobreva-sled-obira-v-doma-j-zloveshto-e-useshtaneto-che-niakoj-684882.html", "text": "Ако има нещо по-страшно от самия обир, то е зловещото усещане, че някой е до главата ти, докато спиш, и че няма гаранция, ако се събудиш в този момент, дали ще останеш жив. Това заяви тв водещата Мира Добрева, чийто апартамент бе обран за пети път в нощта срещу събота, докато тя спи. В същата нощ е обран още един апартамент – съседен на жилището на Мира Добрева, съобщи Нова тв. Охранителни камери са запечатали проникването в сградата. Това, за съжаление, се случва на толкова много български семейства и трябва да бъде спряно. Затова този път реших да говоря открито за битовата престъпност, каза още Добрева. По думите й държавата трябва да вземе спешни мерки. \"Към 3.40 ч. въпросният крадец влиза в дома ми, където бях сама. Взел е всичките ми документи, пари, бижута и други дребни вещи. Отишъл е до леглото ми, ровил е в шкафовете. Прозорците имат аларми, но не са се задействали\", разказа другата потърпевша Емона Карагьозова.Тя подозира, че може да е пръскано с газ и да е била упоена, тъй като няма друго обяснение защо не се е събудила.", "date": "2018.07.23", "title": "Мира Добрева след обира в дома й: Зловещо е усещането, че някой е до главата ти, докато спиш"}
{"url": "https://offnews.bg/obshtestvo/niama-da-imat-voda-v-chast-ot-krastova-vada-dnes-684864.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради изграждане на сградно водопроводно отклонение на ул. „Ген. Иван Колев“ в кв. „Кръстова вада“ се налага спиране на водоподаването от 10:00 до 20:00 часа на ул. „Ген. Иван Колев“ от ул. „Проф. Марин Големинов“ до ул. „Д-р Борис Вълчев“.", "date": "2018.07.23", "title": "Няма да имат вода в част от Кръстова вада днес"}
{"url": "https://offnews.bg/kultura/preporachvame-vi-depeche-mode-parti-na-rozhdenia-den-na-martin-gor-684779.html", "text": "Кой е казал, че в понеделник не може да се ходи на парти?Докато повечето театри и културни институции се отдават на заслужена почивка, клубовете са с широко отворени врати, където може да се насладим на приятно музикално преживяване.Тази вечер от 20 ч. в Маймунарника в Борисовата градина започва специално парти, посветено на Depeche Mode.Денят на събитието не е избран случайно - днес рожден ден има Мартин Гор от групата, който навършва 57 години. Естествено, фокусът върху селекцията от парчета ще падне именно върху неговите парчета с групата, соловите му записи и различни колаборации, като към тях ще се присъединяват и някои тракове на The Cure, Duran Duran, New Order, Gary Numan и други.", "date": "2018.07.23", "title": "Препоръчваме ви: Depeche Mode парти на рождения ден на Мартин Гор"}
