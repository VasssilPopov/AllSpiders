{"url": "https://offnews.bg/sviat/moskva-balgaria-ima-interes-no-niama-konkretni-dogovorki-za-turski-p-681689.html", "text": "Русия и България проявяват интерес за развитието на проекта \"Турски поток\" към България, но на преговорите между президента Владимир Путин и българския премиер Бойко Борисов не са достигнати конкретни договорки. Това заяви пред журналисти говорителят на руския президент Дмитрий Песков, цитиран от ТАСС. По-рано днес премиерът Борисов обяви, че \"Турски поток\" твърдо влиза у нас. По-време на общата пресконференция Путин също изрази мнение в тази посока.\"Не, засега не са се договорили. И не беше задачата да се договорят, нямаше и възможности за такава договорка по време на преговорите\", каза той. \"Реализирането на този интерес на практика е обусловен от много причини. Не може да се реализира, ако няма определени гаранции от страна на Европейската комисия, от самата България, като се има предишния опит\", подчерта Песков. По думите му все пак наличието на интерес и от двете страни е предпоставка за започване на работа в тази посока. \"Те имат желание да получат отклонение, но въпросът е откъде, през кои граници\", коментира Песков, като посочи, че \"Южен поток\" е бил насочен директно към България, докато \"турски поток\" вече е фактически реализиран и е трудно да се направи такова отклонение.Той не отговори на въпроса как точно ще може все пак да се реализира подобна инициатива. ", "date": "2018.05.30", "title": "Москва: България има интерес, но няма конкретни договорки за Турски поток"}
{"url": "https://offnews.bg/politika/sled-sreshtata-s-putin-turski-potok-vliza-v-balgaria-obnovena-681675.html", "text": "Газопроводът \"Турски поток\" ще стигне до България и ще бъде свързан с българската газопреносна мрежа.Това стана ясно след срещата на премиера Бойко Борисов с руския президент Владимир Путин. Путин вече е разговарял с турския президент Реджеп Тайип Ердоган, който е дал съгласието си. \"Относно това дали ще има втора точка на вход на газ през Турски поток за България – това, което говорихме и което президентът Путин ни увери, е, че е разговарял вчера с турския президент и нямат нищо против тази точка на контакт да влезе в България. От името на българите изказвам благодарности, че отново се връщаме към газоразпределителната роля, която имахме на Балканите\", каза Борисов, цитиран от \"Фокус\".\"Да, можеше да дойде руска тръба навремето през Южен поток, но това са минали събития. Така че по тази тема – ясно и категорично Турски поток влиза на територията на България\", допълни Борисов.По думите му „Газпром“, „Булгартранзгас“ и министрите ще намерят сферата, по която след това да се преразпределя, да се търгува и да се транспортира до следващите държави в региона.„И сега на базата на това количество, което влиза от Русия през Украйна за България през Турски поток – товастава около 34-35 млрд. куб. метра вече и е сериозно количество газ, което трябва да намерим формула да горазработим през газов хъб. И нашите колеги поеха ангажимент заедно с Европейската комисия да намерятприемливата формула“, каза още премиерът. Путин посочи, че Русия е готова да се върне към проекта за строителството на АЕЦ \"Белене\", ако България реши да го възобнови. \"На 27 юни в Москва ще има една прекрасна изложба на икони от Средновековието - ще бъде уникално. Чудотворни икони ще докараме тук. Възобновихме доста от културните мероприятия и се надявам все по-често това да става. Говорихме и за руските хеликоптери, които се използват от Афганистан, както и нашите МИГ-ове, които сега са навъоръжение, докато се сдобием с нови самолети, да можем да ги ремонтираме. Това сме се договорили – извършва се спрямо хеликоптерите, а сега и със самолетите“, каза още Борисов и посочи, че всичко, което се предлага, е одобрено от Европейската комисия.„Предадох на Путин поздрави от някои колеги от Европа. И като намери време го каня да дойде в България, би било добре да поддържаме добрите отношения. Информирах го и за това, което Европейският съюз прави за Западните Балкани – защото освен магистрали, жп линии, дигитална инфраструктура, има и газова инфраструктура. Влиянието на Русия в Балканите е факт още от Руско-турската война, така че искам да привлечем всички световни лидери, които имат отношение към региона, да помогнат за стабилността, мира, етническата толерантност, да изграждаме, да строим и да не воюваме, а да повдигнем БВП и народите ни да живеят по-добре\", коментира премиерът.Руският президент допълни, че с Борисов са се разбрали още да постигнат договорки за съхраняване на руските паметници в България. Борисов благодари на Путин за срещата и напомни, че това е третата среща между двамата - първата е била в Гданск, а втората - в София. \"Благодаря за възможността след толкова години да съм в Кремъл\", каза Борисов, като благодари на Путин и за това, че през всичките тези години са обменяли мисли по телефона. ", "date": "2018.05.30", "title": "След срещата с Путин: Турски поток влиза в България (обновена)"}
{"url": "https://offnews.bg/politika/sakskoburggotski-velikata-rusia-dori-ne-znae-kade-sme-nie-na-kartata-681667.html", "text": "Към Русия не бива да се върви с рогата напред. Санкциите ни вредят по-скоро на нас. Това са автоголове, които ЕС си бележи, заяви бившият министър-председател на България Симеон Сакскобургготски в интервю за швейцарското списание „Ди Велтвохе”, цитирано от .Сакскобургготски призова да бъдем по-прагматични и по-внимателни в отношенията си с Русия:Бившият премиер каза още, че не е справедливо, когато ни наричат корумпирани като цяло. Според него няма нито една държава, в която да няма известно ниво на корупция.Ваше Величество, независимо дали става дума за чехи, унгарци или поляци, на запад винаги се твърди: „Източноевропейците никога няма да се научат на демокрация“. Вярно ли е това?Не съм съгласен определени държави да се вкарват в шаблони, без да се отчита, че там се случиха революционни промени. Ето защо такива твърдения са погрешни. Ако унгарците са доволни от дадена система, трябва да погледнем по-внимателно и да се запитаме: „Защо?“ Ала да се твърди, че унгарците не били готови за демокрацията, не е справедливо.Въпреки това обаче трудно можем да си представим политици като Орбан в скандинавските страни или във Великобритания.Не искам да кажа нещо политически некоректно. Но той се възползва от определени обстоятелства. Лесно е да се злослови по адрес на бежанците или да се твърди, че се защитава християнството. Това звучи добре, но ако се вгледаме внимателно, това е твърде популистко. Аз самият дълги години съм бил бежанец, затова съм особено чувствителен към тази тема.България от десет години е член на ЕС. Като премиер Вие подписахте документите за присъединяването ѝ. Изпълниха ли се очакванията, които България възлагаше на ЕС?Мечтата да принадлежим към Европа за нас беше голяма мотивация, национална повеля, никакво притворство. И до днес България остана проевропейски настроена въпреки сегашната мода на евроскептицизма. Аз разглеждам членството в ЕС като единствено решение за страната ни. Като наблюдаваме какви трудности изпитват някои държави на Балканите, които все още не са членове, с какво огромно желание се стремят да се присъединят, става ясно, че една обединена Европа, въпреки всички критики, е най-доброто решение.ЕС е доминиран от западноевропейци – Германия и Франция. Мнозина източноевропейци се оплакват, че отношението към техните държави е като към такива от втора класа. Прави ли са?Тези две държави са в Съюза от самото начало, те са в центъра, велики държави са, и само поради тези причини може би се изживяват като нещо повече от новодошлите или от държавите по периферията. През 2004 година бяхме свидетели на един Голям взрив – приети бяха девет нови членове. Тогава ме бяха поканили като гост. Беше много вълнуващо, но още тогава си мислех: „Дано и нас да приемат преди ЕС – простете израза - да се задави с новите членове“. За щастие Румъния и ние се присъединихме през 2007 г. Видяхме след това колко дълго продължи процесът при Хърватия, а днес нещата изглеждат твърде зле за нови членове от Балканите. Въпреки това обаче те трябва да бъдат приети, защото единствено с тях ще сме успели да изградим една единна Европа.Но тези държави – България също се числи към тях – трябва да се борят с много клишета и предразсъдъци. Защо е така?Най-напред заради религията. Ние сме православни, нямаме католическо минало. След това дълги векове сме били под османско владичество. Езикът ни е близък до руския и в двете световни войни по различни причини сме били съюзници на Германия. Това са ужасни недостатъци при формирането на общественото мнение в други държави.Често срещан упрек е, че България е корумпирана.На осемдесет години съм и много съм видял в живота си. Съжалявам, но не съм видял нито една държава, в която да няма известно ниво на корупция. Не е справедливо, когато ни наричат корумпирани като цяло. Може и да има отделни случаи. Те могат да се осветляват, решават, да се борим с тях. Но не може да се обобщава. Има много честни, трудолюбиви хора тук, които мислят модерно и нямат и най-малкото намерение да дават или да получават подкупи. Тези упреци обезсърчават и обиждат. Дразня се, когато хора от ЕС ни четат надменни нравоучения за корупцията и правовата държава. Правим, каквото можем.Каква роля играе комунистическото минало?Всички държави от съветския Източен блок споделят едно тежко наследство. Две поколения знаеха единствено централизирана, тоталитарна система. И тя да се промени в пазарна икономика от днес за утре – това никога не го е имало. Някои от по-умните глави при комунистите се усетиха отрано каква е повелята на деня и започнаха своего рода приватизация – разбира се без за нея да има необходимите морални предпоставки. По този начин се опорочи разбирането за пазарна икономика. Би трябвало да се проявява повече разбиране и съпричастност когато говорим за определени пороци. Вземете един конкретен пример от България – съдебната система. При комунистите повечето съдии изповядваха марксистки възгледи. Като дойде демокрацията, демократите започнаха възгласи: „Вън! Искаме нашите хора да станат съдии!“ И изведнъж правораздаването се политизира, което е изобщо недопустимо. Затова възникнаха и трудни ситуации, които един шведски или испански съдия никога не може да разбере.Имат ли изобщо интерес западноевропейците да разберат Изтока?Имат интерес нещата на изток да вървят така, както при тях. Ние трябва да сме като тях. Както казва професор Хигинс в „Моята прекрасна лейди“: „Защо жената не може да е като мъж?“ Промяната от тоталитарна система към своего рода див капитализъм бе ужасно трудна. Никой не се е родил приватизатор. Трябваше да се учим от лошия си опит и от заблудите. Мисля, че Китай се справи най-разумно – намериха начин да избегнат колапс като в Съветския съюз, да запазят контрола и едновременно с това да отворят икономиката си. Нямаше хаос, нямаше ядрени аварии. За един убеден демократ може и да прозвучи ужасно, но понякога трябва да се правят неща, които са наложени от обстоятелствата.Различия между Изтока и Запада се наблюдават и в отношението към държавата. На Запад често на държавата се гледа като на благотворящ настойник, на когото можеш да се довериш, защото знаеш, че ти мисли доброто. Според мен българите не мислят така.При нас държавата е винаги „другият“, винаги е враг на нас, бедните граждани. Това ни е наследството от 500 години османско владичество. Тези владетели са си живеели в Истанбул и са били врагове. Народът ни не се е развивал като народите на Скандинавския полуостров или в Швейцария, че да стигне до прозрението, че гражданите са държавата и че държавните служители съществуват, за да са му от помощ.Променя ли се тази нагласа?Много млади хора осъзнаха колко важно е да се уважава правовата държава. Това са хора работили или учили в чужбина. Трябва още време, но сме на прав път.Бившият президент на Унгария Арпад Гьонц беше казал веднъж за средно и общоевропейската идентичност: „Когато съм в Краков разбирам всичко, освен езика.“ Така ли е и с Вас?Абсолютно вярно е. Чувстваш, че разбираш всичко. Имаме общ знаменател, който ни свързва. След едно посещение в Полша един друг политик ми беше казал: „Симеоне, също като в „Алиса в страната на чудесата“ е. Чак след като надзърнеш зад огледалото, започва да ти става ясно.“ За едно западно око много неща изглеждат непонятни, докато не се напаснем и не започнем да извличаме най-доброто от всяка ситуация.Вие лично също е трябвало да се напасвате. Десетилетия сте живели в изгнание в Испания, върнали сте се след падането на комунизма и даже сте станали министър-председател.Това бяха интересни и трудни времена. Не ме разбираха правилно, защото трябваше да разбивам начина на мислене. Това никога не е популярно. Левите ми нямаха доверие като „монархо-фашист“, монархистите ми се сърдеха, че съм се клел в републиката. Много недоволни имаше в страната, но ако човек гледа само назад, вместо напред, се удря в стената. Съпругата ми споделя, че като обикалям страната сега, акциите ми са се вдигнали малко. От „лошият министър-председател“ съм бил станал отново „добрият стар цар“.Защо въпреки това влязохте в политиката?Исках да бъда от полза на страната си. Като един добър стар цар, който се е прибрал у дома, на много малко неща можех да повлияя в една република. Ако искаш да направиш нещо и да промениш нещо, можеш да го сториш само като оглавиш правителството.Като министър-председател се застъпвахте за добри отношения с Русия. Как оценявате сегашното напрежение между Москва и Запада?Напълно погрешно е за всичко да се обвинява Русия или Путин. Трябва да бъдем по-прагматични и по-внимателни. Погледнете картата на света – трябва да живеем с Русия. А за България това важи с още по-голяма сила. Великата Русия дори не знае къде сме ние на картата. Към Русия не бива да се върви с рогата напред. Санкциите ни вредят по-скоро на нас. Това са автоголове, които ЕС си бележи.Да се спрем на една по-малка, но важна държава: Австрия преживява своего рода голямо завръщане на Балканите.Фантастично. Австрия отчита отново своето истинско измерение. Преди 1989 г. Виена беше тупик, в който свършваше Западът. Днес тя преоткри своята историческа роля за нашия регион. Ние българите разбираме австрийците много добре. Казваме, че не са истински немци, но едновременно с това те в много отношения са немци. Ние изпитваме културен афинитет към Австрия. Ерцхерцог Ото /фон Хабсбург/ нарича Дунавския коридор „вектор на културата, вектор на срещите“. Дунав свързва всички ни, а Австрия е в най-горната му част.", "date": "2018.05.30", "title": "Сакскобургготски: Великата Русия дори не знае къде сме ние на картата"}
{"url": "https://offnews.bg/politika/pargov-bsp-sofia-zapochva-kampania-za-premestvane-na-rdf-instalatciat-681691.html", "text": "Няма достатъчно информираност в обществото и има ниска степен на доверие към проекта за инсталация за изгаряне на RDF–гориво в ТЕЦ „София“.Това каза лидерът на БСП – София Калоян Паргов по време на кръгла маса на тема „Има ли София интегрирана система за управление на отпадъците?“, организирана от Дискусионен клуб „Политика 21“.Столичните социалисти са убедени, че е необходимо повишаване на информираността на столичани. Ето защо БСП – София ще стартира информационна кампания.„По време на кампанията ще представим пред гражданите всички аспекти и мнения по темата. Ще представим нашата позиция – към момента избраната технология няма алтернатива, но изборът на място за изграждане на инсталацията трябва да бъде преразгледан. Площадката на ТЕЦ „София“ е неподходяща, най-вече от екологична гледна точка и с оглед транспортния трафик. Мястото на RDF инсталацията трябва да бъде до завода за третиране на отпадъци“, категоричен е председателят на групата на социалистите в СОС.Калоян Паргов заяви, че разчита на партньорството на медиите, за да достигнат посланията на кампанията до повече хора. Ще бъдат разкрити и информационни пунктове.", "date": "2018.05.30", "title": "Паргов: БСП-София започва кампания за преместване на RDF инсталацията до завода за отпадъци"}
{"url": "https://offnews.bg/obshtestvo/detcata-shte-se-voziat-bezplatno-vav-vlakovete-na-1-iuni-681666.html", "text": "Децата до 14 години ще могат да се возят безплатно във влаковете в Международния ден на детето 1 юни.Предложението на ДБЖ важи от 0 до 24 часа същия ден и е валидно за пътническите и бързите влакове, във втора класа. Ако пътуването започва с нощен влак, който заминава преди 24.00 ч на 1 юни, безплатното пътуване важи до пристигането на влака в крайната гара на следващия ден.Възрастта на децата се удостоверява с копие на акт за раждане или друг документ, доказващ възрастта, както и с железопътни карти \"Дете\" и \"Учащ\".Запазените места за всички категории влакове и спалните места ще се заплащат. Децата на възраст до 10 години задължително пътуват с придружител, припомнят от БДЖ.", "date": "2018.05.30", "title": "Децата ще се возят безплатно във влаковете на 1 юни"}
{"url": "https://offnews.bg/sviat/babchenko-se-okaza-zhiv-ubijstvoto-e-bilo-instcenirovka-na-spetcsluzh-681674.html", "text": "Руският журналист Аркадий Бабченко се оказа жив. Той говори днес пред журналисти, след като вчера беше съобщено, че е застрелян пред дома му в Киев. Убийството му е било инсценировка на украинските служби, за да бъде разкрит и задържан поръчителят на покушението срещу него. Службите разбрали, че Бабченко \"е поръчан\" преди три месеца, а на него му съобщили преди месец за спецоперацията и в продължение на месец работили заедно.  Самата операция е подготвяна в продължение на около два месеца. Бабченко днес заяви, че за убийството му са платени 40 000 долара - 30 000 за изпълнителя и 10 000 за организатора на мократа поръчка.Поръчителите са дали снимката му, която се намира в паспорта му. Тази снимка я има само в паспорта ми, това е снимка, която присъства само там, коментира Бабченко, като подчерта, че според него това говори, че поръчката идва от Русия и по-точно от държавни служби, защото само спецслужбите биха могли да се доберат до тази информация.Журналистът благодари на спецслужбите и се извини за шока, който е причинил на всички с \"новината\". От думите му стана ясно, че за инсценировката не са знаели нито жена му, нито приятелите му. Шефът на Службата за сигурност на Украйна Василий Грицак съобщи, че преди три часа в Киев е задържан организаторът на убийството. Грицак го представи само като Г.Самият изпълнител на покушението, който е получил в аванс 15 000 долара, в момента е свидетел по делото. Оказва се, че той е част от \"оперативната комбинация\" на украинското разузнаване.Грицак твърди, че Г. е имал задача от руските спецслужби да организира убийството - в това число да наеме и изпълнител на мократа поръчка.", "date": "2018.05.30", "title": "Бабченко се оказа жив, убийството е било инсценировка на спецслужбите (обновена, видео)"}
{"url": "https://offnews.bg/politika/borisov-se-izvini-na-putin-za-iuzhen-potok-po-golemiat-brat-vinagi-681676.html", "text": "Премиерът Бойко Борисов се извинил на руския президент Владимир Путин за спирането на проекта \"Южен поток\" по време на срещата в Москва.\"Тогава имахме много сложни отношения. Много съм благодарен, че не ни се сърдят по този повод. По-големият брат винаги прощава\", каза Борисов на пресконференцията след срещата.В отговор Путин се пошегува, че винаги се смущава от разговорите за това \"кой е по-голям и кой - по-малък, защото по-големия винаги го подтикват да плаща\".Путин обяви, че Русия се отказва от проекта \"Южен поток\" през декември 2014 г. и обяви началото на \"Турски поток\". След днешната среща Борисов заяви, че \"Турски поток\" ще стигне до България и ще бъде свързан с българската газопреносна мрежа. За това съгласието си вече е дал и турският президент Реджеп Тайип Ердоган, с когото Путин вече е разговарял по въпроса. ", "date": "2018.05.30", "title": "Борисов се извини на Путин за 'Южен поток': По-големият брат винаги прощава"}
{"url": "https://offnews.bg/sviat/sasht-osadiha-namerenieto-na-siria-da-priznae-abhazia-i-iuzhna-osetia-681681.html", "text": "САЩ осъдиха намерението на Сирия да признае за независими държави две грузински сепаратистки области, предаде Ройтерс, цитирана от БТА.\"САЩ остро осъждат намерението на сирийския режим да установи дипломатически отношения с окупираните от Русия грузински региони Абхазия и Южна Осетия\", каза в изявление говорителката на Държавния департамент Хедър Науърт.\"Тези региони са част от Грузия. Позицията на САЩ за Абхазия и Южна Осетия остава непоколебима\", подчерта Науърт.Тя изрази пълната подкрепа на Съединените щати за независимостта на Грузия и отново призова Русия да изтегли войските си от грузинските сепаратистки области.", "date": "2018.05.30", "title": "САЩ осъдиха намерението на Сирия да признае Абхазия и Южна Осетия за независими държави"}
{"url": "https://offnews.bg/politika/borisov-se-sreshtna-s-balgarskata-obshtnost-v-moskva-681679.html", "text": "Премиерът Бойко Борисов се срещна с българската общност в Москва.Пред сънародниците Борисов е отбелязал топлото отношение към българската делегация в руската столица. Той е разказал за срещата си с руския президент Владимир Путин.Борисов е подчерта отличните отношения, които поддържа с държавния глава на Русия и усилията, които ще положат двете страни за разширяването на сътрудничеството в областта на енергетиката, икономиката, културата и туризма.", "date": "2018.05.30", "title": "Борисов се срещна с българската общност в Москва"}
{"url": "https://offnews.bg/tenis/grigor-otcelia-v-4-chasov-trilar-sreshtu-amerikanski-mladezh-v-parizh-681678.html", "text": "Най-добрият ни тенисист Григор Димитров оцеля в петсетов трилър срещу Джаред Доналдсън с 6:7(2), 6:4, 4:6, 6:4, 10:8 във втория кръг на турнира от Големия шлем \"Ролан Гарос\".Хасковлията прекара 4 часа и 19 минути на корта срещу вдъхновения си опонент, a качеството на тениса бе изключително високо. Двамата противници играеха агресивно и често излизаха на мрежата.21-годишният Доналдсън обаче започна да получава схващания, заради които в края на двубоя накуцваше по корта, а в почивките не сядаше, защото това би направило изправянето по-трудно. Заради проблемите му два пъти на корта влизаше физиотерапевт.В крайна сметка по-добрата физическа подготовка на българина се оказа решаваща. Той постигна своята 50-а победа в турнирите от Големия шлем на 57-ия света американец.Димитров се класира за втора поредна година за третия кръг на надпреварата. В следващата фаза той ще играе с ветерана Фернандо Вердаско. Двамата са си разменили по две победи през годините в съперничеството си.", "date": "2018.05.30", "title": "Григор оцеля в 4-часов трилър срещу американски младеж в Париж"}
{"url": "https://offnews.bg/izvan-terena/levski-lukojl-otpraznuva-titlata-s-biasna-chalga-titi-dere-garlo-na-681682.html", "text": "С бясна чалга отпразнуваха титлата новите баскетболни шампиони на България от Левски Лукойл. Часове след края на последния мач от финалната серия срещу Балкан (Ботевград) \"сините\" шампиони се завърнаха в София.Треньорите и играчите имаха вечеря, а след това заедно посетиха един от най-известните чалга клубове в Студентски град. В центъра на купона естествено се озова треньорът, извел отбора до титлата - Константин Папазов. С него неотлъчно бяха верните помощници, с които мина през целия сезон - Александър Тодоров, Димитър Ангелов и Божидар Гьорев. На празненството бе и президентът на Левски Лукойл Тодор Стойков.Всички баскетболисти се впуснаха в щури танци и песни и обраха овациите на присъстващите в клуба. На видеостената надпис \"Левски шампион! Честита победа\" допълваше атмосферата.Сред най-дейните на дансинга бяха избраният за най-добър и безспорен лидер на Левски Лукойл Божидар Аврамов, както Николай Стоянов, Христо Николов-Гларуса и останалите момчета.Станимир Маринов за пореден път доказа, че е \"син\" в кръвта и даде тон с \"Алее, шампиони сме!\" Последва мощно избухване от страна на всички състезатели. Тити Папазов пък редеше поздрав след поздрав към отбора и всички в клуба. Но това не беше всичко. Треньорът показа завидни певчески познания.\"А сега много специален поздрав за Ацо Тодоров... \", изрева Тити и зазвуча големия хит \"Македонско девойче\" в негово изпълнение. \"Ацо, благодаря ти\", извика по микрофона щастливият треньор.Малко по-късно ексцентрик номер 1 на българския баскетбол изпя и култовото парче \"Шушана\" на Наско Ментата и всички в заведението бяха буквално в туш.", "date": "2018.05.30", "title": "Левски Лукойл отпразнува титлата с бясна чалга, Тити дере гърло на  \"Шушана\""}
{"url": "https://offnews.bg/ikonomika/rosatom-veche-prerabotva-otraboteno-iadreno-gorivo-i-ot-re-681670.html", "text": "„Горно-химически комбинат“ (ГХК), част от „Росатом“, успешно извърши пилотна преработка на отработено ядрено гориво от реактор ВВЕР-1000 на руските АЕЦ.​Това е революционно достижение за ядрената индустрия, твърдят експерти. ​Ефективността на уникалната технология, която не представлява риск за околната среда, бе напълно потвърдена. ГХК е готов да започне плановото преработване на отработено ядрено гориво от ВВЕР-1000, заяви генералният директор на предприятието Петр Гаврилов.Преработването на ОЯГ е високотехнологичен процес, който цели минимализирането на радиационната опасност на ОЯГ, утилизиране на неизползваните компоненти, отделяне на полезните материали и осигуряване на по-нататъшното им използване.​Производството на реактори ВВЕР-1000 започва след 1975 г. и днес са едни от най-разпространените в световен мащаб. Пети и Шести енергоблок в АЕЦ \"Козлодуй\" също са от този тип.​", "date": "2018.05.30", "title": "Росатом ​вече преработва​ отработено ядрено гориво ​и от ​реактори ​ВВЕР-1000"}
{"url": "https://offnews.bg/obshtestvo/patcientskoto-dosie-veche-e-dostapno-i-s-pik-ot-nap-681683.html", "text": "На страницата на Здравната каса вече е достъпна нова функционалност, която осигурява на всеки здравно осигурен достъп до пациентското му досие и с персонален идентификационен код (ПИК) на Националната агенция на приходите (НАП).Досега достъп до тази услуга имаха само гражданите, които притежават универсален код за достъп (УКД), издаден от Касата и районните ѝ подразделения, или електронен подпис.С новата функционалност около 400 000 граждани, които имат ПИК на НАП, ще могат да разгледат своето пациентско досие, докато код от здравната каса са си изкарали около 40 000 души.В електронното здравно досие на пациента се съхранява информация за избора на личен лекар (от 2000 г. до момента), както и за всички извършени на пациента прегледи и медицински дейности от личния лекар, лекарите специалисти, болниците, направените изследвания в лабораториите, получените лекарства по линия на НЗОК в аптеките.От Здравната каса призовават гражданите да сигнализират институцията, ако открият несъответствия между вписаните в досието им дейности и медицинската помощ, която реално са получили.", "date": "2018.05.30", "title": "Пациентското досие вече е достъпно и с ПИК от НАП"}
{"url": "https://offnews.bg/knigi/premiera-na-onlajn-sbornik-za-alternativnite-nachini-na-uchene-i-prepo-681685.html", "text": "Различните педагогически практики, представени в  „(НЕ)Възможното образование“, вече са събрани в общ онлайн сборник. Неговото  ще е на 3 юни от 15.00 часа в Dada Cultural Bar.В сборника може да намерим описанията на филмите, които се прожектираха по време на форума. Събрани са сайтовете им, трейлърите и са синтезирани дискусиите след прожекциите.Представени са и по-интересните постове от социалните мрежи с линкове към видеа, материали и цитати.Сборникът е синтезирал прецизно информация за Във всеки от материалите има и раздел за допълнителни ресурси, както и за възможностите за обучение в този подход/педагогика. Съдържанието на всеки материал включва: В сборника има и раздел със снимки от изложбата, която съпътстваше филмовата програма по време на фестивала  „(НЕ)Възможното образование“. Експозицията включваше снимки от 10 училища и образователни центрове, които демонстрират различни методи, осъществявани у нас.Изброените методи показват, че има възможност и в образованието да бъде разгърнат човешкият потенциал и да се насърчава индивидуалното развитие на детето. Те не се базират на политически или икономически идеологии и цели, а на общочовешки ценности. Дава се възможност и на преподавателя да има висока степен на свобода и автономност в професионалната си дейност. Включват се и родителите - като равностоен партньор и участник в образователния процес.", "date": "2018.05.30", "title": "Премиера на онлайн сборник за алтернативните начини на учене и преподаване"}
{"url": "https://offnews.bg/sviat/napadateliat-ot-liezh-e-ubil-oshte-edin-chovek-den-predi-atakata-681684.html", "text": "Нападателят от белгийския град Лиеж е наркодилър и имал психически проблеми, съобщиха световните агенции, като се позоваха на белгийските власти. Мъжът, който уби двама полицаи и минувач и рани други двама униформени в Лиеж във вторник, е Бенжамен Ерман. Той е излязъл от затвора в понеделник. Според властите мъжът е убил и още един човек - в деня на излизането си от затвора. Убитият бил познат на Ерман. Белгийската прокуратура разкри, че Ерман се радикализирал по време на престоя си в затвора и станал привърженик на групировката \"Ислямска държава\".36-годишният мъж беше ликвидиран по време на атаката. ", "date": "2018.05.30", "title": "Нападателят от Лиеж е убил още един човек ден преди атаката"}
{"url": "https://offnews.bg/temida/vks-prati-tekstove-ot-zakona-peevski-na-konstitutcionnia-sad-681688.html", "text": "Търговската колегия на Върховния касационен съд (ВКС) е отправила до Конституционния съд на Република България (КС)  на текстове от Закона за банковата несъстоятелност, известен още и като законът \"Пеевски\". Решението за отправяне на искането е взето от Общото събрание на Търговската колегия (ОСТК), като от присъстващите 20 върховни съдии „за“ са гласували 14, а 6 са гласували „против“.Искането е за обявяване на противоконституционност на § 8 от Преходните и заключителни разпоредби (ПЗР) на Закон за изменение и допълнение (ЗИД) на Закона за банковата несъстоятелност (ДВ, бр. 22/13.03.2018 г.) в частта, с която се придава обратно действие на чл. 59, ал. 5 и 6 от Закона за банковата несъстоятелност (ЗБН), като противоречащ на чл. 4, ал. 1, чл. 6, ал. 2, чл. 17, ал. 1 и чл. 121, ал. 1 от Конституцията на Република България (КРБ).В искането се посочва, че предвиденото обратно действие на текстовете е противоконституционно в частта, свързана с чл. 59, ал. 5 и 6 от ЗБН, тъй като накърнява придобитите права, поради придаденото обратно действие на регулираща ги материалноправна норма, без изменението на закона да е обусловено от защита на важен обществен интерес, не е налице нито неотложна необходимост от такова изменение, нито промяната е съразмерна за страните по материалното правоотношение. Според върховните съдии чрез обратното действие се създават два успоредни режима, единият облекчава, а другият затруднява положението на всяка от страните по делата (в зависимост от процесуалното й качество), с което се създава неравноправно третиране на гражданските и стопанските субекти, участващи в производството по банкова несъстоятелност. Те смятат също, че е нарушено изискването за правова държава в материалноправен смисъл, а именно законодателството да отговаря на принципа на стабилност и предвидимост.В решението се посочва още:Според съдиите с приемането на § 8 от закона депутатите са придали обратно действие към 20.06.2014 г. на предвидените в чл. 59, ал. 5 от ЗБН основания за относителна недействителност ex lege на извършени от кредитори на банката или от самата банка прихващания.Същевременно с § 3 е изменен чл. 62, ал. 1 от ЗБН, като е продължен срокът за предявяването на исковете от 2-годишен на 5-годишен.В искането до КС пише:Върховните съдии са категорични, че с приемането на оспорената норма законодателят е преуредил приключени към момента на изменение на закона правоотношения (същинска ретроактивност), която, както многократно е имал случай да посочи КС, е в разрез с принципа на чл. 4, ал. 1 от Конституцията, въвеждащ противоконституционност на правни норми, нарушаващи правната сигурност, погасяващи придобити права и рушащи доверието в правната система.В искането до КС се напомня, че съгласно чл. 121, ал. 1 от българската конституция съдилищата осигуряват равенство и условия за състезателност на страните в съдебния процес, а производството по делата – установяването на истината. В мотивите се посочва, че: „Защитата на правната сигурност и равенството на правата на страните е не само конституционен принцип, залегнал в чл. 6, ал. 2 от Конституцията, а и основен принцип на практиката на СЕС. В случая, преуреждането (ex tunc) на завареното материално правоотношение влошава правното положение на едната от страните по него и създава права за другата. За едната страна реализирането на материалното й право (прогласеното за непогасено вземане) с изменението на чл. 62, ал. 1 от ЗБН с § 3 от ПЗР на ЗИД на ЗБН е предоставена и допълнителна процесуална възможност да стори това, чрез продължаване на срока. Същевременно, за насрещната страна по материалното правоотношение се преклудира възможността за реализация на вземането в производството по несъстоятелност, тъй като липсва симетрична промяна в сроковете за предявяване на вземанията. Не само това, преклудира се и възможността на тази страна да предяви вземането си в друго съдебно производство.“Равенството на страните в производството по дела означава най-малкото насрещните страни в производството да разполагат с равен набор средства и възможности за постигане на изгоден за всяка от тях резултат. С приемането на атакуваната норма това равновесие е явно нарушено в полза на една от страните, доколкото постигането на специфичните за нея задачи и цели в производството се облекчава, е отбелязано в решението.В искането пише още, че в резултат на изместването назад във времето на действието на критериите за недействителност, тези от кредиторите, които, разчитайки на погасителния ефект на действително прихващане, не са предявили вземането си по реда и в сроковете на чл. 63 и сл. от ЗБН, губят правото си на собственост върху него, без възможност за защитата му по друг ред. Това е в противоречие както с принципите на правовата и демократична държава, залегнали в преамбюла на КРБ, така и с чл. 17, ал. 1 от нея („правото на собственост и на наследяване се гарантира и защитава от закона“).", "date": "2018.05.30", "title": "ВКС прати текстове от закона 'Пеевски' на Конституционния съд"}
{"url": "https://offnews.bg/offtopic/snimki-kuche-vodach-iznenadvashto-rodi-8-kutreta-na-letishte-vav-flor-681671.html", "text": "Американско куче-водач изненадващо за своите стопани роди 8 кутрета на оживеното летище в Тампа, Флорида.Ели, 2-годишен лабрадор, роди бебчетата с помощта на медицинския екип на местната пожарна, пише Би Би Си.Стопаните на кучето знаели, че тя е бременна, но не знаели в какъв етап била бременността.Ели и бащата на кутретата - лабрадорът Нъгет, са щастливи родители на 7 мъжки кученца и едно женско.Стопаните на Ели и Нъгет са искали да пътуват от Флорида до Филаделфия, но заради неочакваната случка те изпуснали своя полет, но пък за добра кауза!", "date": "2018.05.30", "title": "Снимки: Куче-водач изненадващо роди 8 кутрета на летище във Флорида"}
{"url": "https://offnews.bg/sviat/vitcove-sled-shoka-nakraia-babchenko-shte-go-ubie-zhena-mu-681680.html", "text": "След като стана ясно, че руският журналист  а неговото вчерашно убийство в Киев - инсценировка на специалните служби, в социалните мрежи се появиха множество шеги.Част от вицовете са провокирани и от признанието на журналиста, че за инсценировката не са знаели нито жена му, нито приятелите му. Оказва се, че съпругата му почти денонощие е живяла с мисълта, че Бабченко е мъртъв.Олечка, прости ми, моля те, нямаше друг начин! - обърна се днес на пресконференцията Аркадий към съпругата си.Така се роди и вицът, че накрая Олечка ще убие мъжа си напълно реално.Екатерина Фомина от \"Новая газета\" пък написа, че на жените в редакцията днес са подарили по роза от погребалния букет за Аркадий Бабченко.Друг потребител в twitter се пошегува, че утре в централата на украинското разузнаване ще има съвместна пресконференция на Джон Ленън и Кърт Кобейн.Сега пристигналите в Киев руски журналисти, без да изпълняват поръчение на специалните служби, ще доубият Бабченко, иронизира потребител в twitter.И още шеги: Ето защо ни трябват мавзолеите - всичко се вижда и никой не се съмнява; Защо украинските специални служби могат да възкресят Аркайдий Бабченко, а Джоан Роулинг  не можа да възкреси Дъмбълдор, Сириус и ухото на Джордж?", "date": "2018.05.30", "title": "Вицове след шока: Накрая Бабченко ще го убие жена му"}
{"url": "https://offnews.bg/obshtestvo/sotciologat-vasil-tonchev-lotarijnite-igri-sa-se-prevarnali-v-sotcial-681687.html", "text": "Лотарийните игри са се превърнали в един социален отдушник. Такова мнение изрази пред БНР директорът на агенция \"Сова Харис\" Васил Тончев. Проучване на агенцията по поръчка на Института за модерна политика показва, че въпросът за разпространението и регулацията на лотарийните игри не е централен за общественото мнение.Според проучването една трета от анкетираните не могат да преценят дали рекламите на лотарийни игри трябва да бъдат забранени, докато 19% изразяват мнение, че те трябва да се забранят. На въпрос защо това е така Тончев отговори: \"Защото нямат отношение към въпроса. Все пак някъде около 55% от хората, става дума за пълнолетните граждани, играят в лотарийните игри. Останалите около 45% - някои не са заинтересовани от въпроса, но нормално е една трета да не проявяват активност или пряко отношение. Така или иначе това е един значителен процент на хората, които се отнасят положително към лотарийните игри\".\"Като цяло можем да кажем, че лотарийните игри са се превърнали в един социален отдушник. Два фактора се преплитат. Единият е надеждата да си решиш финансовите въпроси по този лесен начин, а другият е забавата, което има от самата игра, поражда надежда и разчупва ежедневието на хората\", коментира той.32% от анкетираните посочват, че виждат в лотарийните игри възможност да решат финансовите си проблеми. В проучването обаче се казва, че основата част от участниците в тези игри са хора със средни доходи между 400 и 1000 лева месечно.На въпрос не е ли по-логично хората с по-ниски доходи да участват по-често в такива игри Тончев отговори: \"Може би пък на най-бедните хора участието в такъв тип игри да е прекален лукс, може да не е по силите на финансовите им възможности. Също така и хората с най-високи доходи, над 1000 лева, също не проявяват особен интерес, но трябва да кажем, че има и по-друг тип игри, по-твърд хазарт, може би пък по-богатите, ако имат отношение към темата, се включват там. При много по-луксозни условия\".На въпрос за предложенията за промени в регулацията на хазартните игри директорът на \"Сова Харис\" посочи, че според него в България има една доста добра регулация, която е на базата на последния закон, приет преди 6-7 години.\"Първият анонс беше стряскащ - 500 млн., които не подлежат на данъци, но се оказа, че въобще не е така. Данъкът, който е 15% върху оборота, а не върху печалбата, пренесен върху печалбата, е всъщност 75%. Това са едни много тежки условия. Само в четири страни в Европа има по-висок данък\", коментира Васил Тончев. \"Регулациите трябва да са строги, необходим е дебат в обществото. Но приходите в държавната хазна са значителни - 140 млн. лева на година\", каза той и допълни, че трябва да се направят добри сметки, които да се изнесат пред обществото. \"Това е един сериозен бизнес, който добре трябва да бъде огледан от държавата и в момента мисля, че добре си е свършила работата в това отношение. Трябва да има по-добри регулации. В праймтайма да има някакви ограничения, да не става натрапчиво за обществото\", каза още Тончев. ", "date": "2018.05.30", "title": "Социологът Васил Тончев: Лотарийните игри са се превърнали в социален отдушник"}
{"url": "https://offnews.bg/sviat/borisov-shte-govori-na-putin-za-zapadnite-balkani-putin-nadiavam-se-681665.html", "text": "Преди началото на срещата с премиера Бойко Борисов руският президент Владимир Путин обяви, че се надява визитата на Борисов да създаде условия за подобряване на отношенията между двете страни. \"Много се радвам, че след доста дългaта пауза пристигнахте при нас, отговорихте на нашата покана\", каза Путин на  Борисов, цитиран от РИА Новости. \"Надявам се, че вашата визита, срещата, преговорите с правителството ще създадат добри условия за развитие на нашите отношения\", допълни той. Путин допълни, че на планираните срещи ще бъдат обсъдени въпроси от различни сфери, сред които икономика, политически контакти, култура, хуманитарни области.От своя страна, премиерът Борисов заяви, че с Путин ще обсъдят редица важни теми, сред които и въпроса за Западните Балкани. „Благодаря за възможността след толкова години за среща в Кремъл. През последните години сме обсъждали много теми. Надявам се да обменим мисли за по-важни теми за света и особено за Западните Балкани. Русия винаги е имала влияние, така че ще знаете всичко, което правим в сферата на сигурността, на борбата с престъпността, на туризма“, коментира Борисов, цитиран от \"Фокус\". Той пожела на Русия успех във връзка с предстоящото световно първенство по футбол.Акцентите по време на срещата между двамата са били Западните Балкани, борбата с тероризма и Сирия, съобщиха от правителствената пресслужба. Борисов запознал Путин с приоритетите по време на председателството на Съвета на ЕС и по-конкретно с изграждането на проекти за инфраструктурна, транспортна и дигитална свързаност в региона.„Русия винаги е имала своето влияние в Европа и затова е добре да знаете какви проекти правим. В сферата на сигурността и борбата с тероризма работим много добре с вашите служби, както и в областта на туризма и земеделието“, подчерта Борисов. Двамата са обсъдили и възможностите за разширяване на сътрудничеството в сферата на сигурността както на европейско, така и на междудържавно ниво. Според Борисов усилията трябва да бъдат насочени основно към превенция на тероризма - чрез борба с радикализацията и с насилствения екстремизъм.По време на двустранната среща от българска страна са присъствали вицепремиерът Томислав Дончев и министърът на енергетиката Теменужка Петков, а от руска - външнополитическият помощник на президента Юрий Ушаков, министърът на промишлеността и търговията Денис Мантуров и зам.-министърът на външните работи Александър Грушко.По-късно Владимир Путин дава официален обяд в чест на премиера Бойко Борисов. На него ще присъстват вицепремиерът Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова. От руска страна ще присъстват първият вицепремиер и министър на финансите, зам.-министърът на външните работи, министрите на промишлеността и търговията, на енергетиката, на културата, както и ръководителят на Федералната агенция по туризъм, председателят на Управителния съвет на „Газпром“ и президентът на „Лукойл“.", "date": "2018.05.30", "title": "Борисов ще говори на Путин за Западните Балкани. Путин: Надявам се да подобрим отношенията (снимки)"}
{"url": "https://offnews.bg/politika/kak-se-kazva-politicheska-sistema-v-koiato-premier-otiva-na-kafe-v-pa-681668.html", "text": "\"Дайте ми вие определение за политическа система, в която премиерът може да се отбие на кафе в парламента и да си тръгне след 20 минути с оставката на председателя му, който трябва да го контролира. Това, че премиерът изобщо не отива на искане за изслушване, или че може с вдигане на телефона да завърти на 180 градуса всички народни представители на мнозинството да гласуват обратно на решението, което вчера са гласували.\"Tова коментира президентът Румен Радев само ден след като в интервю за БТА обвини министър-председателя, че Коментара си днес Радев направи при откриването на 13-то издание на Международната изложба \"Хемус 2018\" в Пловдив.На въпрос дали има опасност от война между институциите, Радев отговори: \"Не мисля, че има война. Да, има напрежение, но трябва да гледаме националните интереси, какви са целите пред нас, така, че българските граждани да имат много по-голяма сигурност и високо качество и стандарт на живот. За това трябва да работим всички\".\"Ситуацията за българската делегация в Москва в момента е много благоприятна по няколко причини и едната е съживяването на отношенията с Русия на най-високо ниво, както и споразумението между Европейския съюз и Газпром\", каза още Румен Радев, цитиран от БТА. Той подчерта, че по време на своята визита в Москва е поставил много ясни въпроси за възможностите на Русия за оптимизация на цени и на условия за доставки на руски енергийни ресурси, както и за по-добри условия за българския бизнес за присъствие там. Много се надявам правителството ни да оползотвори всички тези възможности, добави държавният глава.Румен Радев определи рестарта на проекта \"Белене\" като приоритет, но добави, че трябва да се даде шанс на българското правителството да анализира всички варианти, които предлага - да се вдигне мораториумът и да се предложи решение. По думите му обаче това решение трябва да изключва финансов риск за държавата и да има действащи механизми за контрол на ядрения риск. Модернизацията на БА няма алтернатива и мога да кажа, че невежеството в сферата на сигурността е не само опасно, но накрая излиза и скъпо, коментира той предложението на Веселин Марешки да се спрат всички проекти за модернизацията на армията. ", "date": "2018.05.30", "title": "Как се казва политическа система, в която премиер отива на кафе в парламента и си тръгва с оставката на председателя?"}
{"url": "https://offnews.bg/medii/bnt-uvolni-metodi-manchenko-v-navecherieto-na-svetovnoto-razdelia-se-681652.html", "text": "БНТ прекрати договора на дългогодишния ръководител на спортната редакция Методи Манченко. Рокадата идва в навечерието на Световното първенство по футбол, което започва през юни и на което телевизията е ексклузивен партньор за България.От 31 май освен него си тръгват още петима ръководители. Това са финансовият директор Росица Григорова, главният счетоводител Елисавета Боянова-Канелова, началникът на отдел \"Управление на собствеността\" Зорина Бояджиева, началникът на отдел \"Обществени поръчки\" Асен Илиев и оглавяващата отдел \"Маркетинг и продажби\" София Живкова.Новината бе съобщена от пиар отдела на БНТ. Мотивът е, че новото ръководство извършва промени в екипа си. С очакваните нови назначения на вакантните места този процес приключва, съобщават още от \"Сан Стефано\".Предстои да бъдат съобщени имената на новите титуляри. БНТ благодари на хората, с които се разделя, за работата им в медията.От националната телевизия вече си тръгнаха хора на важни позиции. След назначаването на Константин Каменаров за генерален директор и утвърждаването на неговия Управителен съвет, дългогодишният програмен директор Севда Шишманова се раздели с поста си. На нейно място дойде Емил Кошлуков, който отговаря за програмата на БНТ1, както и Надя Костова, отговаряща на всичкчи канали на медията.Директор на Дирекция \"Информация\" стана бившият генерален директор Уляна Пръмова. Преди нея на поста бе Даниел Чипев.Шефката на БНТ 2 и БНТ Свят Екатерина Генова също се раздели с поста си.Новият екип направи и промени по програмата. Спря няколко рубрики и предавания и обяви конкурс за нови. Той приключи, но резултатите не са обявени.", "date": "2018.05.30", "title": "БНТ уволни Методи Манченко в навечерието на Световното, разделя се с още 5 началници"}
{"url": "https://offnews.bg/nashite-avtori/svetlin-rusev-ili-promenlivostta-na-choveshkite-otnoshenia-681648.html", "text": "Почина художникът Светлин Русев. Въздишам и казвам: Който не се е родил – той не е умрял.С годините у мен се разви едно нещо, което ми се ще да наричам мъдрост. А то може и да е вид глупост. Че всъщност – не са ли сестри свещената мъдрост и свещената глупост? Това нещо у мен е тази отегчено-смирена въздишка. Която иска да изрази всичко с едно изпускане на дъха. И означава именно това: Който не се е родил – той не е умрял. Нищо, нищо повече!Една скучна, безинтересна, лишена от борбеност, от пристрастие, от хищна морална оценка, лишена от страст, от живец мъдрост. Но аз си я харесвам!Нищо повече за проклетия живот не може да се каже! А да – и това, което е доста умно, ух, ех, да, зебележете – казвам „доста” със въздишка и снизхождение, защото няма как в човешкия живот нещо да е „много” или „изключително”. Просто – „доста мъдро”. И също толкова отегчено и примирено: Човек, дори и добре да живее – умира.После естествено мъдрецът (да речем – Омуртаг) добавя: И друг се ражда след него. Но това, според мен, е добавено от тъповатите майстори на социалистическата политическа коректност. За които оптимизмът беше наложен като задължителна маска. Маската на социалистическия подмазвач-творец беше оптимистично-борбена усмивка. Така че нямаше как да не допълнят тия соцподмазвачи и едно: И друг се ражда. Та да не звучи безнадеждно някак, ами да звучи и малко тъжно, но някак величествено...че има кръговрат някакъв, в който има някакво мизерно достолепие.Пфу. Както и да е. Светлин Русев умря, а на мен ми е тъжно, както ми е тъжно за всеки умрял. И ми се струва абсолютно нелепо да бъде обсъждано какъв е бил като човек преди да умре. Нелепо не въобще, а нелепо именно след смъртта му. Цялото това започнало неврастенично и припряно обсъждане на личността му - веднага след смъртта му - е нелепо. Защото не е нищо повече от далечен (и не много) отзвук от нашите суеверия, от глупавия ни мистицизъм, а и от наивната ни борба срещу тях.Просто казано – тия, които изведнъж, припряно започнаха да говорят добри неща за Светлин Русев, те – обикновено – неосъзнато – изпълняват мистичен ритуал. Водени от суеверията си, те се опитват да омилостивят душата на покойния. Другите пък, които изведнъж заговориха лоши неща за него, тия, които говорят напук на правилото „за умрелия или добро или нищо” не правят нищо повече от това - да се бунтуват като деца, да се плезят. Да правят неприлични жестове в лицето на авторитетите. Не, не си мислете, че говоря за авторитети - хора. В наше време страх от авторитети на хора имат само най-милите и смешни мишки. Сега, щото стана лесно да не зачиташ никого – и е лесно да не се страхуваш от човешки авторитет. Но тези, които говорят лоши неща за мъртвеца - те правят неприлични жестове в лицата на авторитета Смърт и на авторитета Обществени предразсъдъци. И горе долу се държат като някакви палави, превъзбудени от закъснялата си смелост калпазани.А аз мога само да седя, да въздишам, да ми е тъжно от смешната човешка природа, която се нарича Нетрайност и Временност; която се нарича още: Отиде си, Свърши и Забрава.Мисля си за покойния и за всички покойници. И се сещам, че римляните казват Sic transit Gloria mundi. И отново в гърдите ми се ражда въздишка. И пак: Човек, дори и добре да живее – умира. Без – „и друг се ражда”. Защото нямам нужда от такива бодряшки успокоения. И ми идва на ум тъжното ми прозрение, че не бива да постигаш слава, за да не те попари след това безславната забрава. Който очарова – той по-късно ще предизвика раз-очарование. А ако не очароваш никого – и разочарования, да го вземат дяволите, няма да има.Ясно като бял ден е, че за да говорят толкова много хора, с толкова много страст за теб (па било то и веднага след смъртта ти), явно си очаровал и респективно – разочаровал твърде много. И при това – твърде силно.И ми идва на ум, че поне при нас (тъжно е, но май за България това важи в прекалено голяма сила) успехът може да се мери по това: Колко лошо говорят за теб и колко злоба изливат връз главата ти.Че кой, мисля си, псува и ругае, порицава и сипе злобни обиди върху слаб, дребен, незначителен и неуспял човек? (простете за този плеоназъм, но няма как да не подсиля с много епитети, защото тук има наистина нужда от подсилване). Кой напада умряло куче, освен ако това куче не е било поне...поне Баскервилското?Мамка му.Тъжно е да умреш, да си бил голямо име, да са те обсъждали всички, а заради властта и да си бил постоянен обект на злословие. Тъжно е да си имал власт, която няма как да не придобиеш след като си бил силна фигура, силен и властен човек с амбиции и при това си бил на страната на Системата...а след това...а след това – край, Забрава, Забвение, Пустота.Защото, мисля си, станеш ли някак (за добро или лошо) твърде голям, нямаш и приятели. Както като се качваш на връх. Приятелите остават по базовите лагери. А ти – сам. Тук някой изпълнен със злоба ще рече, че никакъв връх не е достигнал Светлин Русев, но аз ще му река, че не говоря за твърчески върхове. Те не могат да се обсъждат извън пределите на най-съкровеното ни. Всеки знае кой е достигнал върхове в творчеството – но го знае само и сам в душата си! И едно Обсъждане на това - кой е бил голям Творец и кой не е бил – е глупаво. Защото това обсъждане ще се гради или на субективно харесване или на абсолютно нетворчески критерии (колко пари или почести е спечелил с изкуството си). А аз говоря за върховете на вулгарните социални стълбици. За Стълбата – по Смирненски. Която Стълба предизвиква у нас толкова страсти, толкова злост.Стигналият най-високо по тая Стълба – накрая е сам. Тъжен и опустошен – струва ми се. Спасяващ се в празната, корава, стиснала зъби активност. Сам на върха на стълбата, обсъждан по най-пристрастен начин, мразен, обект на непрекъсната завист, лицемерно възхваляван, сам!Въздишам и си мисля колко смешно е да умреш. Каква суета е тоя човешки живот. И колко е излишно всяко пристрастие, колко дребно е, колко пошло е да говориш със страст за човек, пък бил той мъртъв или жив. Да говориш за живия зли и гадни неща, та след това – като умре – да се гърчиш от срам. Пфу. И страхливо и суеверно да се скъсваш да говориш хубави – та да изкупиш греха си пред него...Каква пошлост, наистина. Или пък да говориш злобно за умрелия, за да си докажеш, че си смел и не се страхуваш от суеверията? Да, дребно и пошло.Въобще – да говориш и да мислиш с пристрастие за някого, след като знаеш, че един ден и той ще умре...е някак абсолютно, чудовищно глупаво. И въздишам и ми се ще да погаля хорицата по главите и да им кажа: Яааа, я по-леко!И се сещам как със Светлин Русев преди години бяхме в едно телевизионно студио. Беше 24 май. И предаването беше поне три часа. Ние бяхме гости през целите тия три часа, но докато течеше предаването имаше и новини и включвания от други градове и разни такива неща. Та искам да кажа, че не бяхме непрекъснато в студиото. Говорехме в студиото, в ефир с водещия по половин час, после излизахме във фоайето и си бърборехме неофициално. Ние – гостите. По това време, подобно на всеки (или почти всеки от тия, които познавам) от моето поколение, изпитвах едно доста схематично чувство към Светлин Русев. Чувство-клише. То беше готовото ми, никога неосмисляно и напълно предубедено отношение-чувство, каквото имах към всички представители на старото, тоталитарно изкуство. То можеше да се опише горе долу с фразата: Тия ли бе, абе остави ги – слагачи и подмазвачи, направили кариерите си в една деспотия и станали и те някакви безсмислени микро-деспоти.Гледах и на него и на всички като него със смес от респект – идващ от реалната им (и слава Богу – отминала) власт - и презрително снизхождение. Все едно – мавзолеи на някакви отдавна умрели персийски сатрапи. И все пак – както казах – респект. Такъв – напълно неосмислен, гръбначно мозъчен, останал от времето, когато, като деца, ни дресираха да се напикаваме от страхопочитание. Когато ни кажеха: Ей сега ще дойде другарят Живков, другарят Луканов, другарят Русев!Така де. Влизахме в студиото, излизахме от студиото. Приказвахме си. Няма начин като три часа си приказваш във вечерната телевизионна досада с някой човек - да не се сближиш поне малко с него. Тази смес от гръбначно-мозъчен респект и гръбначно-мозъчно презрително снизхождение у мен се смекчаваше. Вече бай Светлин ми се струваше някак приятен, мъдър човек. Че как ще ти се струва човек, когото все пак знаеш като прочут и властен...а го виждаш как той – властния и прочут - ти обръща и внимание!И даже, даже (Боже, какъв смях) на всичкото отгоре така естествено и мило си говори с тебе!?Кажи му аго, да му е драго! Това е психиката на човека! – така си казвах и ми беше и смешно, и унизително.Унизително, защото си давах сметка колко съм лесен, колко съм елементарен...и колко е кекав и глупавичък човекът въобще! Стига му само някой големец да му обърне внимание...Да се подържи мило с него...И той е готов да забрави цялата си стара предубедена неприязън към тоя големец.Та дори веднага е готов да си каже: Абе аз го мислех за зъл и страшен, пък той каква душа-човек бил!Леле, леле – казвах си – каква смешна нетрайна мърша сме ние – хорицата!Тънем в злоби и пристрастия, в неприязън към тоя и ненавист към оня – и само ни трябва да поседим в едно студио (в един окоп, в една лудница, в едно купе) с него няколко часа...да си побъбрим човешки...и да открием, че той всъщност...е добър човек! И даже не не не – не добър! Да открием, че той е обикновен, истински, обичаен, добро-лош и лошо-добър; никакъв, някакъв, естествен истински човек. Подходящ за благо приемане.И така. В края на предаването пак стояхме във фоайето и си бърборехме. Вече бяхме говорили за Миле, за Курбе (художници, които слабо познавам, но харесвам) за реализма, за разни човешки неща, за общия ни приятел Левчев (също стара комунистическа барака, но без капка колебание – мой приятел!) и ето – той, Светлин, вика: Абе знаеш ли...аз си купувам вестник Новинар...А аз: Ха, гледай ти...аз там пиша! Да не искаш да кажеш, че четеш моите неща?А той: Не бе...не това искам да кажа...аз че ги чета – чета ги. Но си го купувам, защото ти нали си и илюстрираш нещата, дето ги публикуваш там. А нали?Ми да! – викам аз и ми става едно такова – превъзбудено, като на детенце.Ами ей затова го взимам – вика той - да ти видя илюстрациите! Да видя как се развиваш. – така вика Светлин Русев, хегемонът на Цялата Вселенска Дребно-Българска Соц-Моц Селяшко Префърцунена Велика Конюнктура и Власт.И аз пиш пиш – и направо се попикавам от учудване, радост и вълнение.И в миг забравям, че цял живот съм го смятал за абсолютно смешен комунистически деспот в едно изкуство, което съм приемал като досадна селяшка глупост.И после се разделяме. И аз оставам с много, много смесено чувство. Ще ми се да остана твърд; да съм - както казват тъпите кифли по молове и паланки:„Верен на себе си”. Да продължа да си имам едно твърдо и непримиримо мнение, непроменливо, за тоя старец. Че е нелеп комунистически цербер и край!Но няма как.Той вече ми е казал, че цени това, което правя. И аз няма как да не го харесвам. Просто – разберете – няма как. Няма честен и осъзнат човек, който да мрази тия, които искрено са му казали, че го харесват. Ако някой изтърси това – че принципният човек не се интересува от това дали някой го харесва или не, ами оценява по „истински” и „обективни” и „справедливи” критерии...просто ще му се изсмея. Защото той просто е неосъзнат лъжец на себе си. Няма честен човек, който да не хареса тоя, който му е заявил, че го харесва.А какво стана с цялото ми досегашно мнение?Останах сам в нощта, въздишащ от смешната, от глупавата човешка нетрайност. Нетрайност на тялото, нетрайност на душата, нетрайност на чувствата, нетрайност на мненията, нетрайност на отношенията. Да!И въздишам до сега.", "date": "2018.05.30", "title": "Светлин Русев или променливостта на човешките отношения"}
{"url": "https://offnews.bg/ikonomika/kreditori-zaporiraha-milioni-na-bdzh-shte-razprodavat-25-motrisi-i-12-681657.html", "text": "Преди дни милиони левове са запорирани по сметките на БДЖ-Пътнически превози от кредиторите на жп превозвача по втория облигационен заем, научи OFFNews.Новината бе потвърдена от председателя на Съюза на железничарите в България към КНСБ Петър Бунев.От пресслужбата на БДЖ обещаха официален коментар на случващото се.За късмет на ръководството на жп компанията запорът е дошъл след като са били платени заплатите, така че поне в близките дни не се очаква социално напрежение сред служителите. Какво ще се случи по-нататък не е ясно.Запорът на сметките на \"БДЖ-Пътнически превози\" се дължи на факта, че дъщерното дружество е солидарен длъжник на получателя на заема \"БДЖ Холдинг\". По него са останали около 60 милиона лева главница и още тридесетина милиона лева лихви за просрочия.Облигационерите обаче са решени да не търпят повече отлагания на плащанията за неопределено време и настояват за точен график в кратки срокове за изплащането на дълговете.В противен случай те заплашват, че най-накрая ще пристъпят към разпродажба на имуществото на жп компанията. Ако изпълнят заканата си БДЖ на практика ще спре да работи, защото сред обезпеченията са над 1200 вагона на БДЖ-Товарни превози (две трети от всички в движение), както и 25-те дизелови мотриси \"Дезиро\" от \"Сименс\", които са най-новият подвижен състав на държавната компания.", "date": "2018.05.30", "title": "Кредитори запорираха милиони на БДЖ, ще разпродават 25 мотриси и 1200 вагона"}
{"url": "https://offnews.bg/politika/karakachanov-posavetva-mareshki-da-si-pie-hapchetata-681649.html", "text": "Веселин Марешки разбира от лекарства и е по-добре да си пие хапчетата, вместо да се занимава с българската армия.Това каза вицепремиерът и министър на отбраната Красимир Каракачанов по време на международнатаизложба, цитиран от \"24 часа\".Каракачанов посъветва Марешки да не се занимава с това, което не разбира. Думите на вицепремиера идват по повод искането на лидера на \"Воля\" за налагане на мораторим върху проектите „Придобиване на основна бойна техника за изграждане на батальонни бойни групи от състава на механизирана бригада“ и „Придобиване на нов тип боен самолет“.По-рано днес лидерът на \"Воля\" обяви, че модернизацията на армията трябва да бъде спряна, докато \"не се оправят всички проблеми в държавата\".\"Когато останат пари, тогава да си купуваме луксозни играчки\", каза Марешки пред Нова тв и се закани партията му да иска оставката на министър Красимир Каракачанов. Според лидера на \"Воля\" патриотите преди време сами предлагали пенсиите да бъдат увеличени, като бъдат взети пари от военното министерство, предвидени за купуването на фрегати за военноморските сили.Малко след лидера на \"Воля\" в ефира на същата телевизия депутатът от ВМРО Милен Михов обяви, че Марешки се отмята от собствената си управленска програма. \"В управленската програма на ВОЛЯ, има такава програма, тя стои на официалния сайт на партията, в раздел \"Отбрана\", където има 6 точки, втората е: \"Едновременно стартиране и реализация на трите модернизационни проекта във въоръжените сили – военновъздушни, сухопътни и морски\", каза МиховСпорът между Марешки и \"Обединените патриоти\" . ", "date": "2018.05.30", "title": "Каракачанов посъветва Марешки да си пие хапчетата"}
{"url": "https://offnews.bg/sviat/rusia-i-ukrajna-s-vzaimni-obvinenia-sled-ubijstvoto-na-opozitcionnia-z-681650.html", "text": "Москва обяви, че осъжда убийството на опозиционния на Кремъл руски журналист Аркадий Бабченко, извършено в Киев, но получи директно обвинение от украинския министър-председател Володимир Гройсман, че стои зад покушението.41-годишният журналист бе прострелян няколко пъти в гърба пред дома му в Киев на 29 май. Съпругата му го открила в кръв във входа на блока, в който живеят. Бабченко почина в линейка на път за болницата.Украинският депутат Антон Херашченко каза, че журналистът излязъл, за да купи хляб, а убиецът го причаквал.Полицейският началник Андрей Кришченко коментира пред местни медии, че се работи по версия за покушение заради работата на журналиста.Той беше военен кореспондент на всекидневника \"Московски комсомолец\", пишеше и за опозиционния вестник \"Новая газета\". Журналистът беше известен критик на властта в Москва. През 2012 г. руската прокуратура го разследваше заради негова публикация в социалните мрежи за демонстрация за честни и свободни избори.През 2017 г. Бабченко напусна Русия. Първоначално живееше в Чехия, после - в Израел, а от август 2017 г. се установи в Киев.В последната си публикация във Фейсбук, направена часове преди убийството, Бабченко припомня за щастливия начин, по който е избегнал смъртта същия ден преди четири години. Тогава той планира да лети с украински войници на хеликоптер до конфликтната зона в Донбас, Източна Украйна. Не му е позволено да се качи на борда, защото се оказва, че няма достатъчно място. Хеликоптерът е свален от проруски бунтовници. Умират 14 души.В публикацията си журналистът пише, че е бил късметлия и че денят за него е като втори рожден ден.\"Това е последната публикация на Аркадий Бабченко. Преди 10 часа той писа за втория си рожден ден. И те го убиха. Убеден съм, че руската тоталитарна машина не му е простила за неговите честност и принципна позиция. Той беше истински приятел на Украйна, който говореше истината за руската агресия.Убийците трябва да бъдат наказани\", коментира министър-председателят на Украйна във Фейсбук.В същото време, руските власти призоваха за разследване, като подчертаха, че \"кървавите престъпления\" са станали обичайни за \"режима в Киев\", пише AFP.Руското Външно министерство пише в изявление: \"Настояваме украинските власти да положат всички усилия и да започнат незабавно разследване. Кървавите престъпления и пълната безнаказаност станаха рутинни за режима в Киев\". От министерството изказват съболезнованията си на семейството и приятелите на Бабченко.Отношенията между Русия и Украйна остават напрегнати след анексирането на Крим от Русия през 2014 г.", "date": "2018.05.30", "title": "Русия и Украйна с взаимни обвинения след убийството на опозиционния журналист Аркадий Бабченко"}
{"url": "https://offnews.bg/tehnologii/financial-times-otkriva-tehnologichen-tcentar-v-sofia-681656.html", "text": "Financial Times, една от водещите бизнес новинарски организации в света, открива офис в София през есента на 2018 г. В него ще се помещава основният технологичен екип FT Core, който поддържа базовите платформи и системи, движещи уебсайта FT.com.FT Core поддържа разнообразно портфолио от платформи, сред които дигитални системи за абонамент, разпространение на печатни издания и публикуване на съдържание.В допълнение, платформата за данни, даваща информация за клиентите, заема ключова роля в оформянето на култура за аналитично мислене в бизнеса, което е и в основата на успеха на FT.FT избра София заради локацията, бързия достъп до офиса на FT в Лондон и технологичните таланти, които биха помогнали на екипа да се развива и расте.FT ще отвори близо 100 нови позиции през следващите 12 месеца в следните направления: • Софтуерни инженери• Бизнес анализатори• Управление на проекти• Управление на продуктите", "date": "2018.05.30", "title": "Financial Times открива технологичен център в София"}
{"url": "https://offnews.bg/politika/sos-tarsi-zakonen-zam-kmet-na-mladost-za-da-go-napravi-i-d-kmet-681662.html", "text": "Столичният общински съвет търси законен зам.-кмет на Младост, за да го гласува за временен кмет на района.Това стана ясно от думите на шефа на СОС Елен Герджиков след свикания от него правен съвет за ситуацията в \"Младост\". Единственият, който може да издава заповеди в Младост, е и.д. Владимир Клисуров, чието предизвестие за напускане обаче изтича на 4 юни. Саморъчно написаните от ареста заповеди на титуляра, временно отстранената от поста Десислава Иванчева, са невалидни. Тоест - другият зам.-кмет Румен Русев, който в момента е в болнични, не е уволнен. Това при условие, че Клисуров не е пуснал заповед за уволнението му по искане на Иванчева. Както е направил със заповед за назначение на досегашния пиар на Младост Петър Кърджилов, посочен от Иванчева за зам.-кмет и нов и.д. след напускането на Клисуров. Друг проблем е, че голяма част от районната администрация липсва и няма кой да изготви трудов договор на Кърджилов. До края на работния ден днес очаквам и.д. кметът да донесе документите, които удостоверяват кои са действащите зам.-кметове в \"Младост\", сред тях СОС трябва да гласува нов, обясни Герджиков. Според него е редно СОС да избере Кърджилов, каквато е волята на Иванчева и Клисуров, стига всички документи да са налице. ", "date": "2018.05.30", "title": "СОС търси законен зам.-кмет на Младост, за да го направи и.д. кмет"}
{"url": "https://offnews.bg/politika/borisov-se-sreshtna-s-medvedev-snimki-681654.html", "text": "Българският премиер Бойко Борисов сес рещна с руския си колега Дмитрий Медведев. Двамата обсъдиха задълбочаването на търговско-икономическото сътрудничество, както и в сферата на енергетиката, туризма и транспорта, съобщават от правителствената пресслужба.Дмитрий Медведев е подчертал, че в последните години партньорството между двете страни се активизира. „Сега можем да обсъдим отделни параметри от нашето търговско-икономическо сътрудничество“, каза още руският премиер.Българският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирните конфликти. Ние и Европа сме много потърпевши от мигрантската вълна“, допълни Бойко Борисов.На срещата присъстваха вицепремиерът Томислав Дончев, министърът на финансите Владислав Горанов, министърът на културата Боил Банов, министърът на енергетиката Теменужка Петкова и министърът на туризма Николина Ангелкова, които са част от българската официална.По-късно днес българският министър-председател ще разговаря и с руския президент Владимир Путин в Кремъл.", "date": "2018.05.30", "title": "Борисов се срещна с Медведев (снимки)"}
{"url": "https://offnews.bg/sviat/ispania-arestuva-kritik-na-putin-po-misteriozna-zapoved-na-rusia-i-ved-681655.html", "text": "Финансистът Бил Браудър - известен критик на руския президент Владимир Путин - беше арестуван в Мадрид по заповед за арест, поискан от Русия, и освободен не след дълго. След час в ареста той беше пуснат, защото се оказа, че заповедта вече не е валидна, обяви испанската полиция, цитирана от Би Би Си.По-рано Браудър съобщи в Туитър, че е бил арестуван по заповед на Интерпол и публикува снимка от задната седалка на автомобил. От Интерпол отрекоха да е издирван от тях.Яснота посред объркването опита да внесе полицейски говорител. Пред AFP той заяви, че заповедта за арест има краен срок и когато той изтече, тя трябва да бъде изтрита от компютърната програма, но в този случай от Интерпол не са го направили.Но роденият в САЩ финансист с британско гражданство публикува ново съобщение в социалната мрежа с информацията, че току-що са го освободили.\"Испанската национална полиция ме освободи току-що, след като генералният секретар на Интерпол в Лион ги посъветва да не уважават новата червена бюлетина на Интерпол, поискана от Русия.\"Законът \"Магнитски\"Името на Браудър се свързва със създаването на закона \"Магнитски\". Той е кръстен по името на адвоката му - Сергей Магнитски.До 2005 г. Браудър е най-големият чужд инвеститор в Русия. Тогава инвестиционният му фонд \"Фермитидж кепитъл\" е обявен за \"заплаха за националната сигурност\". Браудър е арестуван и депортиран във Великобритания. Той изтегля капитала си от Русия до 2007 г. Следва обиск на главният офис на фирмата му. Иззети са документи и печати. Фирмите, притежание на фонда, са обвинени в укриване на данъци.Адв. Сергей Магнитски поема случая и открива, че с помощта на иззетите документи руските компании на Браудър са прехвърлени на обвинен в убийство. Изтеглени са 230 млн. долара платени данъци. Вместо да преследват виновните, властите обвиняват Браудър в данъчни измами. Забраняват му да стъпва в Русия. Магнитски е хвърлен в руски затвор и държан при много лоши условия. Той отказва да свидетелства. Здравето му се влошава. Адвокатите на Магнитски молят руските власти за спешно лечение, но такова е отказано. Сергей Магнитски умира на 16 ноември 2009 г. на 37 г. Съдебните лекари пишат, че причината за смъртта е остра сърдечна недостатъчност и токсичен шок, причинени от нелекуван панкреатит. Последвало разследване на независими експерти стига до извода, че адвокатът е пребит с гумени палки.Браудър разказва историята на американските сенатори Бенджамин Кардин и Джон Маккейн, които внасят законопроекта \"Магнитски\" в Камарата на представителите. Актът е приет и от двете камари на Конгреса. Президентът Барак Обама го подписва и той влиза в сила на 14 декември 2012 г. 4 г. по-късно Конгресът приема неговата глобална версия, която позволява нарушители на човешки права или замесени в корупционни схеми от целия свят да бъдат санкционирани. Той дава право на американския президент да отнема визи и да блокира активи на територията на САЩ. Може да бъде наказан всеки свързан с \"извънсъдебни екзекуции, мъчения или други сериозни нарушения на международно признатите човешки права\", както и държавни служители, \"съпричастни към актове на корупция\".Българският банкер Цветан Василев също подава молба за третиране по глобалния закон \"Магнитски\".Според Браудър законът \"Магнитски\" е ключът за разкриването на руската намеса в изборите в САЩ. В своите показания пред сенаторите м. г. той заяви, че руският президент Владимир Путин е свързан с мащабната данъчна измама, разкрита от Магнитски. Разкритията на \"Досиетата Панама\" за офшорните сметки на музиканта Сергей Ролдугин, близък приятел на Владимир Путин, свързват тези пари с президента и той би могъл да стане обект на санкции по \"Закона Магнитски\", твърди Браудър.Днес бизнесменът Браудър е бил в Мадрид, за да даде доказателства на испанския прокурор Хосе Гринда, който води дела срещу руската мафия в Испания, че средства на негови фирми в Русия са били прехвърлени в Испания чрез данъчна измама, разкрита от адв. Магнитски. Част от тях са отишли у руски граждани, живеещи в Испания.", "date": "2018.05.30", "title": "Испания арестува критик на Путин по мистериозна заповед на Русия и веднага го освободи"}
{"url": "https://offnews.bg/obshtestvo/ofis-sgrada-i-logistichni-ploshti-partceli-pod-naem-kakvo-e-nuzhn-681669.html", "text": "Изборът на офис пространство е доста важна стъпка, независимо дали ще наемете офис / офис сграда или ще го/я купите. Местоположението на офиса и другите му характеристики могат значително да повлияят върху рентабилността на вашия бизнес.Ако сте начинаещ в бизнеса, внимателно проучете тези съвети. За вас те ще бъдат особено подходящи.Как да започнете търсене на офис площи под наем с  – агенция с международен и дългогодишен опит:Първо, решете какво точно трябва да наемете в детайли?В много случаи в началото на бизнеса може да използвате собствения си апартамент като офис. Така сте спестили значителна сума, но това е важно в началото на бизнеса, когато доходите са минимални, капацитетът на оборудване и служители сведен до минимум. Във всеки друг случай, когато бизнесът започне да се разраства, трябва да помислите за по-подходящи варианти.Някои предприемачи практикуват отдаване под наем на парцели с цел обособяване на офис, защото цената за наем на нетърговски недвижими имоти е много по-ниска от търговския наем.Така в търсенето на подходящо място може да попаднете на разни варианти за складове и логистични площи и всякакви други терени. Такива ще са идеални, в случаите, когато търсите нещо на по-разумни пари или имате твърде много техника, обзавеждане и служители, които да подслоните за работа след съответните преустройства за удобство и комфорт.Ако поради спецификата на бизнеса, този вариант не ви е удобен, вашият избор е да наемете не жилищни помещения в жилищни комплекси (предимно по първите етажи). Може да търсите сами помещенията или може с помощта на специалисти .Решете кое е по-важно за вас - пари или време?Услугите на брокерите не са скъпи, така че начинаещите са по-склонни да изберат възможността самостоятелно да търсят офис пространство.Да наемете без посредници е съвсем реалистично. Ако решите да търсите сами определете основните критерии за търсене - вероятното местоположение на офиса; дали да се помещава в друга сграда с офиси или да е на терен на бивш апартамент; параметрите на офиса (площ и т.н.), разходи за наемане.Как да изберем местоположението на офиса / ?Местоположението на офис пространството е един от най-важните критерии за успех в бизнеса. Офиси в центъра на града или в близост до успешни комуникационни възли / на комуникативни места са много по-скъпи от офисите в друг тип традиционни места.Ето защо е препоръчително да се избере представителство на фирмата в центъра само, когато дейностите на фирмата са свързани с постоянни посещения на клиенти в офиса. , офис под наем Бургас, могат да се намерят парцели в офис сгради на крайно различни цени. Това се дължи, именно на факта местонахождение и това, което е важно за целите на бизнеса.Ако въз основа на дейността на фирмата посещенията на клиентите са минимални. Може да спестите, като наемете офис сграда, склад или други логистични площи.Това ще струва по-евтино, но и ще разполагате с по-малко заета област.Какво трябва да е офис помещениетоОще преди първата инспекция на помещенията, бъдещият предприемач трябва да е на ясно с терените, които са необходими.  трябва да има достатъчно площ, броя на стаите да отговаря на нуждите и това да се настанят всички служители. Важно е да се определи дали е необходимо помещение за срещи с клиенти или е достатъчно в една обща стая да се съберат служители, клиенти и началство.Желателно е да знаете относително точно, колко служители ще работят за вас, независимо дали има неминуемата вероятност за разширяване на персонала в бъдеще. Ако възнамерявате да наемете служители по-нататък, препоръчително е да вземете помещение, което е с около 15-20% повече от площта, от която се нуждаете в момента. Това е много по-изгодно, отколкото непрекъснато да сменяте офис пространството.Не е достатъчно да разберете от наемодателя, колко струва да наемете помещение, но е необходимо да разберете в детайли какво е включено в тази цена. Имайте предвид, че в различните градове на страната, различните квартали и райони и различните хазяи имат различни условия за ползване и за договор за наем като цяло. Попитайте дали наемът включва разходите за комунални услуги, телефонна компания, интернет доставчик, услуги по сигурността (ако има такива).Обсъдете въпроса за рекламата на бранда Ви. Някои хазяи изискват допълнително заплащане за поставяне на реклама на фасадата на сградата. Необходимо е да се установи дали в наемната цена е включен ДДС, да се обсъдят възможностите за плащане на наема (в брой или безлични плащания, официално или неофициално). Попитайте още как ще се осъществява плащането за наетия парцел. Често наемодателят изисква плащане няколко месеца предварително.Защо е изгодно да се свържете с агенция за недвижими имотиДнес стотици, ако не хиляди парцели земя са на разположение за отдаване под наем. Не всеки, обаче може да си представи как да направи най-добрите сделки с недвижими имоти. Препоръчваме да се свържете с професионална агенция за недвижими имоти Фортън.Агенциите за недвижими имоти предлагат на своите клиенти избор на опции за офис сгради, къщи, апартаменти и парцели.Услугите на професионален брокер помагат да се спести много време и енергия, както и да се предпазите от възможни измами – особено за офис площи и логистини площи, където има специфични банални подробности, нестандартни спрямо познатото ни наемане на готово помещение.За наемане на офис под наем в Бургас или в Пловдив също е най-разумно да се търси агенция за недвижими имоти. Те ще предложат най-добрите оферти, съобразно вашите нужди.С услугите на доверен брокер, няма да попаднете в измамна сделка или да не сте открили най-доброто място.На адрес:  може да разгледате всякакви видове сделки за отдаване под наем на помещения в офис сгради, офис под наем Бургас, . Така не само ще имате подробна представа, какво се предлага, но и точна справка с цени на пазара за недвижими имоти.Когато ползвате агенция за недвижими имоти, може да сте сигурни, че наемането на офис е в пълно съответствие със закона. Тук никой няма да предостави на клиента фалшиви ценни, книжа и договори. Всички етапи на сделката са определени съобразно подходящите административни институции и се извършват от тясно упълномощени, квалифицирани в сферата лица.Служителите на агенцията за недвижими имоти, винаги компетентно изпълняват своите задължения, предоставят на клиента си пълен пакет от документи. Освен това, ако не сте решили, какъв точно да е избора ви, от Фортън ще ви предоставят много интересни опции и ще консултират по всички въпроси.Друг плюс, че свързвайки се с агенцията ще платите точно толкова, колкото са разходите за отдаване на  за офис или склад под наем. Професионалните оценители няма да позволят на продавача да остави скрити такси и други малки или по-значителни разходи. Те ще ви информират за наличието на всички необходими удобства, още преди да сте пристъпили към формалните неща или финализиране на сделката за отдаване на офис под наем.", "date": "2018.05.30", "title": "Офис сграда и логистични площи, парцели под наем – какво е нужно да знаете!"}
{"url": "https://offnews.bg/tehnologii/vizhte-koj-specheli-komplekt-letni-gumi-ot-igrata-na-nokian-681658.html", "text": "Днес беше изтеглен победителят в играта на финландските премиум производители на автомобилни гуми Nokian Tyres.Щастливият печеливш е потребителят с никнейм mitaka0007. Той ще може да си избере комплект летни гуми от каталога на Nokian Tyres.Честито на късметлията! Приканваме го да се свърже с нас на редакционната ни поща  за подробности как да получи наградата.Надяваме се това да стане 8 юни 2018 г. Ако победителят не се свърже с нас, наградата ще отиде при резервния печеливш, който беше изтеглен.В играта, която се провеждаше в OFFNews.bg, Auto.offnews.bg и форума OFFRoad-Bulgaria.com зададохме 10 въпроса, свързани с автомобилизма. Хората, които дадоха верни отговори участваха в тегленето на наградата, като по-голям брой верни отговори означаваше по-голям шанс за печалба.", "date": "2018.05.30", "title": "Вижте кой спечели комплект летни гуми от играта на Nokian"}
{"url": "https://offnews.bg/ikonomika/za-parvi-pat-burgas-e-domakin-na-evropejskia-morski-den-681660.html", "text": "Близо 1000 делегати от международната морска общност пристигат в Бургас за участие в Европейския морски ден. За първи път Бургас е домакин на инициативата. Това е престижна международна двудневна конференция и изложение, организирана в различна страна всяка година. Тя се провежда от 10 години, а през този период, домакини са били Брюксел, Рим, Гьотеборг, Атина и Бремен. На 31 май и 1 юни Бургас ще бъде следващата спирка на Европейския морски ден. Събитието официално е част от календара на българското председателство на Съвета на Европейския съюз. То ще предложи пленарни и тематични сесии (с участието на високопоставени политически лидери и ключови експерти), семинари, изложбена площ, както и голям брой допълващи събития. За форума идва и еврокомисарят по околната среда, морските въпроси и риболова Кармену Вела. Домакинството на подобно събитие е оценка за усилията, които полагаме и за това, което сме постигнали, казва кметът Димитър Николов:„, коментира Димитър Николов.В събитието се включват и евродепутати, сред които Искра Михайлова, председател на комисията по регионално развитие; транспортният министър Ивайло Московски. Очакваме и представители на шестте черноморски държави, допълни ресорният заместник- кмет Руска Бояджиева:„, поясни Бояджиева.Редица събития съпътстват проявата. В Морското казино ще бъде открита интерактивна изложба за тайните съкровища на Черно море, на Пристанище Бургас ще бъде направена първа копка на конгресен център, ще се проведе и първата си по рода регата “Coast to coast - 20 км до Бургас”. Семинарите ще се провеждат в Бургаския свободен университет.", "date": "2018.05.30", "title": "За първи път Бургас е домакин на Европейския морски ден"}
{"url": "https://offnews.bg/temida/osadiha-bivshia-predsedatel-na-obshtinskia-savet-v-septemvri-ot-gerb-n-681651.html", "text": "Бившият председател на общинския съвет в Септември Лазар Влайков беше осъден на 3 години и 4 месеца затвор при общ режим, съобщи бТВ.Той беше обвиняем за трагичния инцидент във Виноградец от есента на миналата година, когато по време на детско тържество с неговия пистолет беше застрелян 47-годишният Наско Тонкев.Според съда Влайков е виновен за престъпление по чл. 338 от НК – за това, че на 31 август/1 септември 2017 г. в ресторант „Градина“ във Виноградец не е взел необходимите мерки за сигурност при боравене с оръжие и от това е последвала смъртта на един човек.Влайков е признал вината си и за това наказанието му е било смекчено.Максималното за престъплението по този член е 10 години лишаване от свобода, а в особено тежки случаи – 15.Въпреки това обаче той заяви, че не е доволен от присъдата и ще обжалва на втора инстанция.Според първоначалните обяснения след инцидента фаталният изстрел е бил произведен от 6-годишно момченце, чийто рожден ден празнувала компания в заведението на убития Тонкев.Пистолетът, собственост на Влайков, обикалял от ръка на ръка и с него стреляли всички или почти всички около масата, свидетелстват роднините на жертвата. На място бяха намерени повече от 120 гилзи.Според близките на убития Тонкев, не детето, е произвел изстрела, а веднага след него Влайков, вместо да се обади на 112, звънял на познат прокурор, от когото да търси защита.Името на Влайков нашумя преди пет години, след като намушка с нож случаен гражданин след пътен инцидент.След инцидента във Виноградец той беше изключен от ГЕРБ, но това не му е за първи път. За други провинения партията на Бойко Борисов го е махала два пъти, но след това отново го е приемала в редиците си.Попада в полицейските сводки веднъж след като пребива сина на общински съветник и втори път след нападението с ножа.", "date": "2018.05.30", "title": "Осъдиха бившия председател на общинския съвет в Септември от ГЕРБ на 3 години затвор"}
{"url": "https://offnews.bg/futbol/levski-kani-legendata-maradona-za-macha-na-19-avgust-681630.html", "text": "Легендата Диего Армандо Марадона може да е част от официалната делегация на Бока Хуниорс за гостуването в София на Левски на 19 август, пише \"Тема спорт\". Великият аржентинец е най-голямата легенда на Бока.Хора на \"сините\", както и организаторите на турнира \"Георги Аспарухов\" от промоутърската фирма, вече търсят възможно най-преките пътища към Марадона. Отскоро той е президент на беларуския Динамо Брест.Затова и разговорите са още отсега, а целта е Диего да съобрази ангажиментите си така, че да отсъства за 2 дни от Беларус през август. Ако е необходимо, ще бъдат калкулирани разходи за частен самолет, а сметката ще плати спонсор на мача с Бока Хуниорс.Припомняме, че последната покана към Марадона за гостуване в София бе на юбилея на Христо Стоичков, отново на стадион \"Васил Левски\", преди 2 години. Тогава обаче легендата на световния футбол не успя да уважи българския си приятел поради ангажименти в Саудитска Арабия.", "date": "2018.05.30", "title": "Левски кани легендата Марадона за мача на 19 август"}
{"url": "https://offnews.bg/sviat/soros-tragva-na-bitka-s-brekzit-iska-vtori-referendum-za-ostavaneto-v-681653.html", "text": "Милиардерът и основател на фондация \"Отворено общество\" Джордж Сорос ще работи за инициирането за втори референдум за оставането на Великобритания в Европейския съюз.До дни ще стартира разяснителната кампания, каза в своя реч Сорос. Милиардерът вече е дарил 500 хил. британски паунда за каузата.Дългият развод между Великобритания и ЕС е индикатор за това, че мнението на британците може да бъде променено и англичаните да останат в Съюза, смята милиардерът. \"Брекзит e извънредно много вреден процес, който ще нарани и двете страни. Раздялата ще е дълга, навярно повече от 5 години. Пет години са цяла вечност в политиката, особено в революционни време като сега\", каза Сорос, цитиран от \"Гардиън\".Кампанията ще се поведе от организацията \"Best for Britain\". Очаква се групата да публикува програмата на 8 юни.", "date": "2018.05.30", "title": "Сорос тръгва на битка с Брекзит, иска втори референдум за оставането в ЕС"}
{"url": "https://offnews.bg/temida/otkriha-retcidivist-4-mesetca-se-ukrival-sled-kato-namushka-ohranit-681633.html", "text": "Двама души, които са обвиняеми за опит за убийство на охранител, са с мярка за неотклонение \"задържане под стража\". По искане на прокуратурата в ареста е вкаран Галин Минчев, който четири месеца след инцидента беше в неизвестност. Минчев е познат в подземния свят във Варна и има две присъди - за участие в организирана престъпна група и за разпространение на наркотици.  Според прокуратурата 36-годишният мъж е бил задържан в района на варненско казино след преследване. над охранителя е от януари. Тогава 36-годишен охранител на дискотека „Гетсби”, в близост до спирка “Акациите” във Варна, беше намушкан. Скандал, възникнал около 2.00 часа пред нощта на 28 януари, е прерастнал в сбиване, при което гардът пострада сериозно с прободни рани в гърдите и крака. В ареста е и съучастникът на Минчев – 16-годишният десетокласник Кристиян Тодоров, с когото двамата тренирали борба. Престъплението е извършено с повече от 10 удара с нож, като единият е попаднал в сърдечната област на охранителя. Кристиян държал гарда, докато Галин е нанасял ударите с нож. Ученикът има 6 криминални регистрации – за нанасяне на телесна повреда, палеж, унищожаване и увреждане на имущество и за държане на наркотични вещества. След нападението Минчев се укрил и досега бил в неизвестност.Сега и двамата са в ареста и са с повдигнати обвинения за опит за убийство в условията на опасен рецидив. Определението на Варненския окръжен съд, с което е взета най-тежката мярка за процесуална принуда – задържане под стража, подлежи на обжалване пред Апелативния съд.", "date": "2018.05.30", "title": "Откриха рецидивист - 4 месеца се укривал, след като намушка охранител при сбиване във Варна"}
{"url": "https://offnews.bg/ikonomika/do-mesetc-i-polovina-shte-ima-nov-standart-za-mesnite-produkti-681631.html", "text": "До месец и половина ще бъдат готови новите минималните стандарти за храните, които ще гарантират по-добро качество на продуктите, заяви земеделският министър Румен Порожанов в предаването „Тази сутрин“ по bTV.Министерството на земеделието и храните подготвя нови задължителни стандарти за основните храни - месни и млечни - като мярка срещу двойния стандарт. Нормите ще определят например минималното съдържание на месо в колбасите и на мляко в сиренето и кашкавала.\"Покрай темата за двойния стандарт на храните направихме анализ на законодателството, свързано с качеството на храните. Той показа, че само при месните продукти нямаме изисквания, които да определят минимални съдържания на определено количество месо или други параметри. От миналата седмица, съвместно с месопреработвателите, производителите на месо, други асоциации, започнахме работа по създаването именно на подобни стандарти\", каза Порожанов.Изискванията например ще задължат производителите да правят кренвиршите с поне 75% месо. Процент ще бъде определен за наденицата и други продукти. В същото време, храните, които не отговарят на стандарта, ще трябва да бъдат изложени в отделни витрини, за да не заблуждават потребителите.", "date": "2018.05.30", "title": "До месец и половина ще има нов стандарт за месните продукти"}
{"url": "https://offnews.bg/obshtestvo/shefat-na-nzok-ne-e-podal-ostavka-no-parlamentat-mozhe-da-go-osvobodi-681635.html", "text": "Управителят на Националната здравноосигурителна каса (НЗОК) проф. Камен Плочев е депозирал оставката си.Новината, която не е неочаквана, съобщи \"Капитал\", като се позовава на свои източници.Той е посочил здравословни причини за решението си, внесено до надзорния съвет на касата.Малко по-късно БТА съобщи, че проф. Плочев не е подал оставка. Той е информирал Надрозния съвет, че ще ползва още месец болничен. Писмото е получено на 28 май и в него професорът казва, че не подава оставка, но според Закона за здравното осигуряване Надзорният съвет може да предложи на Народното събрание да го освободи от поста \"управител\".Надзорният съвет трябва да установи дали управителят няма да бъде в състояние да изпълнява задълженията си над три месеца и ако това е така, да изпрати информация до парламента. Народното събрание е органът, който назначава и съответно прекратява правомощията на шефа на НЗОК.Проф. Плочев излезе в дълъг болничен, след като влезе в открит конфликт с министъра на здравеопазването Кирил Ананиев за размера на дълговете на здравната каса към европейските здравни каси. Тогава министърът поиска оставката му.\"На 332-ма българи е отказано лечение в чужбина през 2017 г. заради дълговете на Здравната каса към чуждите здравни фондове. През 2016 г. пък заради дългове на НЗОК е отказано лечението на 334 българи в чужбина\", обяви тогава Камен Плочев.", "date": "2018.05.30", "title": "Шефът на НЗОК не е подал оставка, но парламентът може да го освободи (обновена)"}
{"url": "https://offnews.bg/politika/v-deputatski-spor-za-samoletite-polititcite-zapochnaha-da-si-smeniat-681627.html", "text": "\"Воля\" и \"Обединените патриоти\" си размениха остри реплики по време на днешното пленарно заседание. Поводът беше искането на Веселин Марешки да бъде наложен мораториум въхру сделките за модернизация на армията.Лидерът на \"Воля\" отново обясни, че с купуването на \"няколко самолета ще бъдат откраднати за ден 6 млн. лева и то само с един подпис\". Марешки заяви, че модернизацията на армията трябва да бъде спряна, докато \"не се оправят всички проблеми в държавата\".България е изправена пред грабеж в пъти по-голям от този, който не сме се излекували - КТБ. Такъв грабеж може да бъде направен само от глупост, от страх или от корупция. Не мисля, че министър Красимир Каракачанов е глупак, остава страхът или корупцията\", каза той. В отговор \"Обединените патриоти\", от чиято квота Каракачанов е министър и вицепремиер, обявиха, че Марешки е артист, който се опитва да прави \"доста пируети в политиеското пространсто\".\"Покрай джендър идеологията политиците започнаха да си сменят не само пола, но и убежденията и предизборните програми\", каза от парламентарната трибуна зам.-председателят на парламентарната група на \"Обединени патриоти\" Искрен Веселинов, подчертавайки, че мотернизацията на армията е била част от предизборните обещания на \"Воля\".Според Веселинов умишлено се пренебрегват \"усилията на настоящото правителство и в частност на вицепремиера Красимир Каракачанов\".\"Въпросът за превъоръжаването е въпрос за национална сигурност и на национална чест. Не е играчка самолетът, не е играчка фрегатата, това е гаранция, че всички здравни и прочее права, които държавата осигурява, може да ги защити на територията на страната\", каза още той. ", "date": "2018.05.30", "title": "В депутатски спор за самолетите: 'Политиците започнаха да си сменят пола'"}
{"url": "https://offnews.bg/offtopic/poetesa-za-gavrata-s-proshtalno-vsichki-koito-sa-cheli-vaptcarov-dr-681629.html", "text": "Чалга изпълнителката Антонина, , внесе важни разяснения за мотивите си да се изгаври с творчеството на гениалния поет.\"Ако бях направила същата песен под съпровод на пиано и цигулка, щеше ли да има проблем”, попита певицата.Според нея в клипа ѝ \"Табу\" няма порно и това не е кючек.Думите на чалга изпълнителката потресоха поетесата и журналист Маргарита Петкова, която коментира \"творбата\" в студиото на телевизията.Тя обясни, че в случая става дума за евтин пиар, с който това момиче иска да влезе в устата на хората.Според нея обаче в случая не става дума за нарушени авторски права, тъй като от смъртта на гениалния поет са минали повече от 70 години.", "date": "2018.05.30", "title": "Поетеса за гаврата с Прощално: Всички, които са чели Вапцаров, дружно трябва да се обесят"}
{"url": "https://offnews.bg/ikonomika/19-chasa-v-nebeto-naj-dalgata-aviolinia-startira-prez-oktomvri-681632.html", "text": "Сингапурските авиолинии ще пуснат най-дългия директен търговски полет през октомври т. г., съобщи Ройтерс. Дестинацията, която ще счупи досегашния рекорд (дестинацията Доха, Катар - Оукланд, Австралия), е от Сингапур до летище Нюарк, Ню Джърси. Прелитането на разстоянието от 15 329 километра ще продължава близо 19 часа. Идеята на свръхдългите полети е авиокомпаниите да спестяват от авиотакси за междинните кацания.Дестинацията рекордьор ще се обслужва от самолети A350-900ULR, енергийно ефективна модификация на модела на Еърбъс.Австралийската авиокомпания Qantas също подготвя поръчка на A350-900ULR или на 777X на \"Боинг\", за да предложи директен полет от Лондон до Сидни през 2022 година. Този маршрут е още по-дълъг - 17 038 километра. ", "date": "2018.05.30", "title": "19 часа в небето: Най-дългата авиолиния стартира през октомври"}
{"url": "https://offnews.bg/knigi/edin-poliak-za-lichnia-raj-na-chehite-681621.html", "text": "Носителят на над 20 награди за журналистика, полякът Мариуш Шчигел пристига у нас в творческото си амплоа на писател, за да се се срещне с българските си почитатели. На 31 май (четвъртък) той ще гостува на студентите в Софийския университет “Св. Климент Охридски”, аудитория 149 (полски кабинет) в 14:00 ч. , а от 18:30 часа започва срещата му с по-широка аудитория в Литературен клуб „Перото”.Авторът на книгата с репортажи за Чехия „Готланд“ и продължението „Направи си рай” идва в България по покана на издателство „Парадокс“ и Националния център за книгата към НДК като част от Културния календар на Българското председателство на ЕС.Мариуш Шчигел (род. 1966 г.) е полски журналист и писател, от една страна известен с художествените си репортажи за вестник „Газета виборча“, но и с проучванията си върху чешката култура и начин на живот. Дали дистанцираният поглед е верен и неизкривен, лишен от национални пристрастия и способен да си позволи сравняване на двустранна битност? Автор е на шест книги, те пък са преведени на 19 езика, носител е на над 20 награди за творчеството му в полето на журналистиката. Шчигел е основател на Института за репортаж във Варшава, който организира семинари и обучение за журналисти. Широка популярност той получава именно с книгата си с великолепни репортажи за Чехия – „Готланд“, (издадена на български от ИК „Парадокс“ през 2013 г.). С нея го застигат и наградите: награда НИКЕ на читателите (2007 г.), Европейската награда за книги за 2009 г. (European Book Prize), както и една от най-престижните награди на Чешката република – Gratias Agit (2009 г.). Ясно е, че чехите са дарили с доверие поляка, който ги наблюдава с живия си, критичен и пълен с незлобливи закачки взор и на свой ред им посвещава обичта си. А българските читатели пък ще усетят, че времето от срещите на Иречек с бай Ганю се е променило и май е станало мъничко (поне) по-позитивно. И Шчигел, когато го питат откъде е този негов траен интерес към Чехия, обяснява, че след като е започнал да пише за тази страна, е осъзнал, че всъщност пише за себе си, защото както споделя в едно интервю – „дълбоко в душата си май е чех”.Новата книга на автора – „Направи си рай” (изд. „Парадокс“), е своеобразно продължение на „Готланд”, но се фокусира най-вече върху днешните чехи и тяхната „култура на радостта и тъгата, където смехът има за цел да замаскира трагичната безпомощност”. Резултатът е своеобразна смесица от личен дневник, есе и репортаж, а самият Шчигел казва, че това е книга за „една страна, която го очарова и един народ, създал културата си, за да се пребори с депресията”. А ние тук, в нашето \"у дома\", не бива да си мислим, че чехите имат кой знае колко по-различни доводи и поводи да се чувстват по-щастливи или по-нещастни от нас. Все пак, между страните и културите ни, не се разстила един Атлантически океан... (Един пример от годините на социализма с античовешко лице: в \"Готланд\", в Чехословакия някога, на певицата Марта Кубишова 20 години забраняват да пее и не само, че радиото не я и споменава, направо изличават нейните песни от архивните фондове. У нос по същото време: изтриват с гумичката всичко с участието на Аспарух Лешников, защото пеел във \"фашистка група\"...)Е, полякът Шчигел набляга на чешката култура, която елиминира неприятното, болезнено или гадно от обществения дебат, отказва да приеме нещо размирно и превръща в шега всичко, което може. Това са днешните чехи, които наричат себе си „най-атеистичния народ на Европа“. И тъкмо на тях да отдаде чувствата си един поляк? (Както и те самите на него.) ", "date": "2018.05.30", "title": "Един поляк за личния рай на чехите"}
{"url": "https://offnews.bg/futbol/penata-ako-treniorat-e-balgarin-niama-da-mu-triabva-prevodach-ako-e-681661.html", "text": "До няколко дни ще бъде обявен новият треньор на ЦСКА, заяви почетният президент на \"червените\" Димитър Пенев.\"До два-три дни ще има яснота. Работи се по този въпрос. Не може без треньор да правиш отбор. Ако е българин, няма да му трябва преводач, ако е чужденец - двама преводачи\", коментира Димитър Пенев пред репортери след пресконференцията за турнира \"Албена Къп\".Легендата на \"армейците\" също така коментира предстоящия жребий за Лига Европа, където ЦСКА ще участва.\"Вероятно само ще наблюдавам, а няма да тегля. Да не направя пак свободен ход - отиване и връщане\", каза Пенев, припомняйки миналата година, когато в последния момент ЦСКА бе изваден от жребия за Лига Европа за сметка на Дунав.Чичо Митко не пропусна да даде мнение и за предстоящото световно първенство по футбол в Русия.\"Кой ми е фаворитът е трудно да се каже. Ще се информирам според прогнозите в спортните издания и може да се излъжа, да заложа на някой по-слаб, неочакван състав\", сподели Пената.", "date": "2018.05.30", "title": "Пената: Ако треньорът е българин, няма да му трябва преводач, ако е чужденец - двама преводачи"}
{"url": "https://offnews.bg/futbol/problemi-v-bundestima-futbolisti-si-skochiha-na-boj-681640.html", "text": "Тренировката на националния отбор по футбол на Германия за малко да завърши с бой между Джошуа Кимих и неговия съотборник Антонио Рюдигер.Двамата се сдърпали заради нарушение по време на двустранната игра, а бързата реакция на треньорския щаб предотвратила по-голям скандал. След като видял, че двамата футболисти разменят реплики на висок тон, към тях се приближил помощникът на селекционера Йоаким Льов - Мирослав Клозе, който овладял ситуацията.Това обаче не сложи край на инцидентите по време на тренировката на Бундестима. Юлиан Дракслер получи удар с лакът в лицето по време на едно от единоборствата и се наложи медицинския щаб да се намесва. Той бе прегледан, а на засегнатото място бе сложена торбичка с лед.След заниманието защитникът Макс Хумелс коментира шеговито: \"Наистина борбата е сериозна. Всички искат да покажат най-доброто и да бъдат в титулярната единадесеторка на световното първенство\".Германия е в група с отборите на Мексико, Швеция и Република Корея на турнира в Русия.", "date": "2018.05.30", "title": "Проблеми в Бундестима - футболисти си скочиха на бой"}
{"url": "https://offnews.bg/obshtestvo/dazd-pravi-grandiozen-kontcert-s-mnogo-gosti-za-1-iuni-681634.html", "text": "Грандиозен концерт с всички любимци на малчуганите подготвя Държавната агенция за закрила на детето за празника на 1 юни.Събитието ще бъде в бившата зала \"Фестивална\", сега \"Асикса Арена\" от 17 часа, а билетите, които са и безплатни, са почти на привършване.Инцитиативата на Агенцията носи заклачливото име „Д@!ЗДр\".На грандиозна сцена, оборудвана с два свръх модерни LED екрани с размери 6 х 4 м, ще се качат за първи път:- Слави THE CLASHERS, който има над 263 000 последователи, очакващи с интерес топ класациите всяка неделя в ютюб канала му. Слави Панайотов е едно от най-популярните лица сред влогърите, но малко хора знаят, че той е специалист и в хотелиерството.- Елисавета и Красимира, известни като дуета „Майко Мила!\", разработили най-обичаната и най-весела ФБ страница на майките, в която ежедневно десетки хиляди родители четат забавни и важни статии по въпросите за родителството.- Главен инспектор Михаил Драгоданов, оглавяващ един от секторите в отдел „Киберпрестъпления\" към ГДБОП ще разкрие интересни тайни на всички посетители на събитието, а много деца ще разберат, че в България има и киберполицаи.- THE PACT е най-голямата организация на ютюбъри и влогъри в България, в която членуват 22 известни личности. На сцената Пактът ще бъде представен от: Gothika_47 (145 000 фенове), Aethelthryth (134 000 фенове), Nikicha1 (73 000 фенове), Hazel (42 000 фенове) и Venata (206 000 фенове). Малко известни с истинските си имена Евгени, Преслав, Никола, Маги и Венци обещават да направят незабравимо шоу на своите невръстни почитатели.Празникът на детето (1 юни 2018 г.) в зала „Асикс Арена\" (бивша зала „Фестивална\") ще бъде промотиран и от Съвета на децата - органът, който представя българските деца при създаване на политиките за тях. Йоана Захариева, председател на детския консултативен орган към ДАЗД, и останалите членове са подготвили интересна изненада.Дуетът Ивайло и Християна, по-известни като Айде БГ, са сред най-веселите любимци на близо 200 000 българчета, които обожават техните видео предизвикателства. Почти никой от хилядите им фенове не знае, че Ивайло е преподавател в НАТФИЗ, а Християна - обещаващ фотограф. Освен великолепна екранна двойка, те са щастливи и със споделената си любов в живота.Мащабното шоу, първо по рода си в България, ще бъде разтърсено и от пет от най-добрите хип-хоп групи - Ex Crew, ShifterZ, VS Dance, Skip a Beat и Еstreia, които са обещали да зарадват публиката с най-атрактивните си танцови изпълнения.", "date": "2018.05.30", "title": "ДАЗД прави грандиозен концерт с много гости за 1 юни"}
{"url": "https://offnews.bg/politika/ninova-kam-gerb-edinstveniat-priznat-za-lazhetc-e-borisov-ne-kazvajt-681638.html", "text": "\"Предупреждаваме ви, че отсега нататък - не три пъти, един път, ако кажете, че БСП лъже, ще ви напомня следния факт-  единственият, официално признат от българския съд лъжец, е премиерът и действащият председател на Съвета на ЕС Бойко Методиев Борисов\".Така лидерът на БСП Корнелия Нинова се обърна към депутатите от ГЕРБ след поредния спор между управляващи и опозиция. С думите си тя визираще, че на първа инстанция говорителят на БСП Елена Йончева осъди премиера за уронване на престижа й.Малко след тези думи на Нинова зам.-председателят на парламента Емил Христов спря изказването й и обяви, че тя е нарушила правилата в Народното събрание, защото \"няма решение на съда с такова определение\".Повод за напрежението в пленарната зала бяха изборите в Галиче. Първо социалистите използваха парламентарната трибуна, за да обявят за пореден път, че е имало редица нередности по време на вота.\"Бившият кмет – осъденият на 4г. и 6 месеца затвор за отвличане, побой и грабежи Ценко Чоков – активно участва и допринесе за избора на кандидата на ГЕРБ, негов личен приятел и близък съратник. Предоставили сме телефоните номера, от които Ценко Чоков се е обаждал на хора в изборния ден и непосредствено преди това. Щяхме да питаме и министъра на правосъдието- как е възможно и откъде един затворник разполага с телефони, но решихме че няма смисъл, вече знаем, че за подобни въпроси, в българските затвори основните компетентни по тези въпроси са чистачките\", каза от паарламентарната трибуна депутатът от БСП Крум Зарков.Той подчерта, че преди вота са били регистритани много нови избиратели. \"Много от тях работят в кабелна телевизия – собственост на общински ръководител на ГЕРБ. Новите избиратели са регистрирани на адреси в полуразрушени, отдавна изоставени и необитаеми сгради. Превозвани са организирано, а когато застъпник от БСП се е приближил един от автомобилите, за да пита какви са и от къде идват, е направен опит той да бъде прегазен\", обясни Зарков.В отговор депутатът от ГЕРБ Тома Биков обяви, че БСП лъжат, че са дописвани хора в избирателните списъци.\"Шокът на БСП е странен. Той показва, че въпреки че губят избори от 10 години, не са се научили да губят с достойнство. Опитът да се внуши, че изборите са компрометирани, защото БСП не може да ги спечели, е проблематичен за цялатаполитическа система\", каза той.Биков обясни, че при частични избори в 4 общини и 22 кметства  ГЕРБ са регистрирали 24 кандидати за кметове, БСП- 13, ДПС- 17. \"Първият извод е, че ако искате да спечелите избори, трябва да регистрирате кандидати. Вторият - ГЕРБ е единствената национална партия, разположена в цялата страна. ГЕРБ има съпоставим резултат с резултата от парламентарните избори. 13 кмета от 28 регистрирани. Неоснователно се говори за страх. Щяха да бъдат 28 спечелили от 28, ако бяхте прави\", обърна се той към БСП.", "date": "2018.05.30", "title": "Нинова към ГЕРБ: Единственият признат за лъжец е Борисов. Не казвайте, че БСП лъже"}
{"url": "https://offnews.bg/dw/eto-koj-tapche-simvola-na-balgaria-681641.html", "text": "Вече две седмици в безчет сърцераздирателни репортажи сърдити хора, представящи се за розопроизводители, протестират строени пред телевизионните камери, блокират пътища, изсипват чували с розов цвят.\"Мафията стигна и до розите...\"Днешните изкупни цени ги обричали на фалит. Държавата не правела нищо за тях. Мафията била стигнала и до розите. Но те отказват да продават на безценица и ако не получат компенсации и гарантирана минимална цена, ще бягат в чужбина.Естествено, земеделският министър веднага е изпроводен при тях. Обещава им помощ - 30 стотинки на килограм. След него пристига омбудсманът и надцаква не само с лев на килограм, но и с обещание да сезира КЗК за картел на розопреработвателите. „Става дума за бранш, който е лицето, образът на страната ни. Жалко е, че сме на път да потъпчем един от най-красивите символи на страната ни - българската роза\", казва омбудсманът.Вярно е - на път сме. И ситуацията наистина е символична за българската действителност. Само че патосът е фалшив, а адресът на обвиненията е сбъркан. И въобще - нещата далеч не са такива, каквито изглеждат. И с „мафията“, и с „картела“, и със „символа на България - българската роза“, която вече не е съвсем българска. Протестиращите пък са не само и не толкова жертва на ситуацията в бранша, колкото част от проблемите в него.Защо падат ценитеВ продължение на няколко години цената на розовия цвят се надуваше като балон, за да стигне до 5-6 лева за килограм. Тази година обаче, както можеше да се очаква, балонът се спука и цената се спихна двойно, че и повече. Това обаче не се дължи на нечия зла умисъл, а на логиката на пазара (не само българския), който от една страна реагира на обективните обстоятелства, а от друга рано или късно наказва неразумното поведение на пазарните играчи.Първото обективно обстоятелство е усещането за свръхпроизводство, създало се в началото на тазгодишната кампания - в резултат както от климатичните условия, заради които розите разцъфтяха навсякъде и едновременно, така и от взривното увеличение на розовите насаждения. При тоя ръст на цените мнозина решиха, че печалбите ще са бързи и сигурни - и се хвърлиха да гледат рози. Така само през последните две години засадените площи нараснаха с 22%.Същевременно розоварните са притиснати на своя си, световния пазар. Следвайки цената на суровината (розовия цвят), цената на произвежданото в България розово масло само за последните три години скочи двойно. Затова миналата година значително количество остана непродадено. А клиентите на розоварните (най-големите парфюмерийни и козметични компании), притиснати от конкуренцията на своя си пазар, започнаха да ограничават и дори да изключват розовото масло от рецептурите си.Гяволък и лакомияНа този фон значителна част от хората, протестиращи днес, де факто са задълбочили съществуващите проблеми с, меко казано, неразумното си пазарно поведение. На по-достъпен език това може да се преведе като гяволък и лакомия. Всъщност, в този бранш ясно се различават два модела на поведение, два паралелни свята, които имат малко общо помежду си.В първия всичко е ясно, документирано и гарантирано. В него са най-големите розоварни, които произвеждат най-качественото розово масло и продават на най-взискателните пазари. Те изминаха сложната процедура и се подложиха на скъпоструващ одит, за да влезе „Българско розово масло“ в регистрите на ЕС като Защитено географско указание. Те работят изцяло „на светло“, само със сертифициран посадъчен материал и качествена суровина с гарантиран произход, без никакви посредници и прекупвачи. Те притежават собствени розови насаждения и имат дългосрочни договори с фермери, които от своя страна също работят „на светло“. Регистрирани са като земеделски производители, плащат данъци и осигуровки, при тях също всичко е документирано. Интересът на договарящите се е взаимен. Освен повече стабилност и предвидимост, фермерите получават качествен посадъчен материал, ноу-хау и дори финансова подкрепа. Тези розовари и розопроизводители са косвено засегнати от днешната драма, но не са преки участници в нея. Тя е сътворена от пребиваващите във втория паралелен свят в този бранш.В него всичко е „под масата“, без документи и кеш. Първи по веригата са розопроизводители, които за да не се прецакат, не искат никакви договори и продават „на пътя“ - на черно и без документи. За тях всичко вървеше отлично, докато цените се покачваха и печалбата клонеше към 200-300 процента. Но балонът се пукна и сега искат помощ. И щяха да имат право да я получат, ако се бяха регистрирали като земеделски стопани. Но не са го направили - за да си спестят данъци, осигуровки и други разходи. С което тарикатлъкът им не свършва. Мнозина са подменили българския сорт маслодайна роза с руска кръстоска - много красива, с много по-високи добиви, но с много ниско съдържание на етерично масло, което рязко понижава количеството и качеството на крайния продукт.По-нататък по веригата са прекупвачите на розов цвят, които обикалят с торбите с пари из полето. Днес и те са се наредили сред протестиращите, правейки се на онеправдани земеделски труженици. И накрая са нароилите се знайни и незнайни розоварни, които с ментетата си само подбиват цената и реномето на истинските производители. Техният трик бил да повишават продукцията си, като добавят евтин внос от Иран или Турция и други химически магии.Кой и за какво плащаТова е картелът на хитреците. Те са тези, които тъпчат „символа на страната ни - българската роза“. На всичко отгоре настояват някой да им плати сметката. И са на път да го постигнат - в последните дни чиновници обикалят селата, за да регистрират спешно земеделски производители със задна дата, в нарушение на закона. Така държавата, която години наред не е въвела ред, се кани да плати „компенсации“ с парите на всички останали.Ако някой поради човешко съчувствие е съгласен да плаща, трябва да знае, че всъщност помага не на розопроизводители, а на некадърни политици да си купуват власт и спокойствие.", "date": "2018.05.30", "title": "Ето кой тъпче 'символа на България'"}
{"url": "https://offnews.bg/obshtestvo/v-doklad-na-sasht-miusiulmani-mormoni-i-svideteli-na-jehova-se-oplak-681637.html", "text": "Мюсюлмани, мормони и Свидетели на Йехова съобщават за случаи на физически атаки, тормоз и заплахи срещу членове на техните общности.Това пише в частта за България в доклада на Държавния департамент, посветен на състоянието с религиозните свободи по света през изминалата година.В документа се посочва, че училищата продължават да забраняват носенето на религиозни символи. Малцинствени групи съобщават за нарастващи забрани на местно ниво за разпространение на религиозна литература и спечелване на нови привърженици. Мюсюлманската общност съобщава за трудност при получаване на разрешителни за строеж на нови места за култ и при реституция на имущество, конфискувано от комунистическия режим.В раздела за България се припомня, че повторното дело срещу 13-те регионални мюсюлмански лидери, обвинени в разпространение на салафитски ислям, продължава. Предстои и процесът срещу 14-те ромски мюсюлмани, обвинени в пропагандиране на антидемократична идеология, подстрекаваща към война, и подпомагане на чужди бойци.През юни Европейският съд за човешките права постанови, че правителственият отказ за регистрация на молбата на мюсюлманската общност Ахмадия представлява нарушения на религиозните свободи, пише още в доклада.Протестанти и други малцинствени религиозни групи са сигнализирали за дискриминация от страна на правителствени представители. Еврейски организации пък са изразили безпокойство от неуспеха на правителството да преследва нарастващия антисемитизъм в социалните медии. Неправителствени организации и малцинствени религиозни групи са изразили безпокойство от предложения за нормативни актове, ограничаващи религиозните дейности, се казва в документа.В доклада на Държавния департамент се посочва още, че българската конституция осигурява свобода на религията и че религиозните групи могат да изповядват религията си, без да се регистрират. Допълва се, че онези религиозни групи, които се регистрират, получават известни ползи, в това число и правото да получават държавно финансиране, да отварят училища и болници, да се ползват от данъчни изключения във връзка с данъците върху собствеността. Конституцията признава източноправославното християнство за традиционна религия и законът освобождава Българската православна църква от регистрация.Българското правителство е установило позицията на национален координатор за борба срещу антисемитизма и е приело работната дефиниция за антисемитизъм на Международния алианс за възпоменание на холокоста, се казва в частта за България.", "date": "2018.05.30", "title": "В доклад на САЩ: Мюсюлмани, мормони и Свидетели на Йехова се оплакват от тормоз в България"}
{"url": "https://offnews.bg/politika/mvr-vrashta-rezhima-ot-sotca-po-granitcata-s-turtcia-681639.html", "text": "След като правителството наля стотици милиони лева в строителството на оградата на границата без обществена поръчка, сега вече е в ход тотална забрана за какъвто и да е граждански контрол над съоръжението. МВР реши да въведе режим от времето на Студената война, в който в зоната преди границата с Турция имаше ограничителен режим за преминаване с т. нар. \"открит лист\".МВР въвежда поредица от забрани за достъп до оградата, която беше обявена от правителството за обект със стратегическо значение за националната сигурност. Това стана малко, след като депутатът от БСП Елена Йончена направи поредица от репортажи и филм за плачевното състояние на съоръжението, което освен че пропадна от обилните дъждове, но и се оказа не толкова трудно препятствие за преодоляване от бежанци.В резултат от това със заповед на министъра на вътрешните работи по протежение на възпрепятстващото съоръжение е обособена стратегическа зона за сигурност до 300 метра. За да достигнат района, в който действа забраната за достъп, включително и населени места, гражданите ще трябва да подават заявка в централата на Гранична полиция, или някои от управленията в Елхово, Свиленград, Болярово, Средец и Малко Търново.Достъпът до самата граница ще се осъществява по специален ред от Главна дирекция \"Гранична полиция\". \"Посещенията и пребиваването на лица, както и осъществяването на всякакви дейности до ВВС и в стратегическата зона, се съгласуват с директора на Главна дирекция „Гранична полиция\" или с директора на Регионална дирекция „Гранична полиция\" - Елхово\", посочват от МВР.При необходимост лицата, които имат намерение да стигнат до оградата, ще бъдат придружени от гранични полицаи. В същото време се забраняват поредица от дейности. Наред с \"действия, които биха довели до нарушаване на нормалното функциониране на ВВС, изградените портали, водостоци и прилежащия към съоръжението път\" и внасяне и изнасяне на вещи, които биха довели до нарушаване целостта на оградата се забранява и фотографирането и заснемането на елементи от оградата и прилежащия път.Особено интересна е забраната за \"извършване на умишлени действия, които могат да се определят от смесените гранични комисии като гранични инциденти, съгласно Спогодбата между България и Турция от 1967 г.\"За нарушение на тези забрани, граничните полицаи ще могат да налагат административни нащазания. Информация може да се поиска и от кметовете на населените места, намиращи се в близост до българо-турската държавна граница, с които е уточнен реда за подаване на заявки за преминаване през порталите на ВВС.До момента в строителството на съоръжението и пътищата около него бяха  без провеждането на обществена поръчка. Фирмите се посочват от съответните областни управители без да е ясно по какви критерии става това.", "date": "2018.05.30", "title": "МВР връща режима от соца по границата с Турция"}
{"url": "https://offnews.bg/politika/inspektoratat-kam-vss-shte-ima-dostap-do-bankovata-tajna-na-magistrati-681643.html", "text": "Инспекторатът към Висшия съдебен съвет (ВСС) ще има достъп до банковата тайна на магистрати.Това решиха депутатите с окончателното приемане на промени в Закона за съдебната власт.Инспекторатът към Висшия съдебен съвет проверява декларациите за имущество и интереси на магистратите. Сега вече ще може да получава информация от информационната система на Българската народна банка за номерата на банковите сметки, техните титуляри и упълномощените да се разпореждат със сметките лица, както и за лицата, наематели на сейфове в банки.Инспекторатът ще може да поиска разкриване на банковата тайна от районния съд, в чийто район е постоянният адрес на магистратите. Има обаче и друга възможност това да стане - в случаите, когато съдиите, прокурорите и следователите декларират съгласие Инспектората да има достъп до тази информация.Депутатите решиха още, че съдебен служител не може да се назначава лице в йерархическа връзка на ръководство и контрол със съпруг, съпруга или с роднина. За служители в системата няма да могат да се назначават и хора, заемащи ръководна длъжност в партия.Народните представители приеха още да не се провежда периодично атестиране на магистратите, които са навършили 60 години.", "date": "2018.05.30", "title": "Инспекторатът към ВСС ще има достъп до банковата тайна на магистратите"}
{"url": "https://offnews.bg/112/razbiha-grupa-za-narkotrafik-s-3-kilograma-kokain-681647.html", "text": "Три килограма висококачествен кокаин са открити в хода на операция, проведена под наблюдението на Специализираната прокуратура.След акцията трима мъже са задържани под стража.Подробности за хода на разследването дадоха заместник-директорът на ГДБОП старши комисар Стефан Джолев и наблюдаващият прокурор от Специализираната прокуратура Георги Мойсев.Работата по разследването продължила повече от 4 месеца. Служители на ГДБОП предприели полицейски действия във връзка с досъдебно производство за престъпление по чл. 321 вр. чл. 354А от НК., а в хода на операцията, проведена на 26 май под наблюдението на Специализирана прокуратура в района на Свиленград и Ботевград, е неутрализирана организирана престъпна група, занимавала се с разпространение и трафик на наркотични вещества на територията на цялата страна.Акцията е осъществена след сделка с наркотични вещества в землището на хасковското с. Левка. Задържани са трима мъже от Свиленград и Ботевград. Двама от тях са криминално проявени и осъждани, единият е с чисто съдебно минало. У тях са намерени и иззети повече от три килограма с бяло прахообразно вещество, реагирало при полевия наркотест на кокаин, с много високо качество.След задържането им, при последвалите действия по разследването - претърсване и изземване на различни адреси в Свиленград, с. Левка и Ботевград и личните обиски, са открити и иззети мобилни телефони, около 20 000 лева, електрона везна, лаптоп, и други вещи, които имат отношение към случая. На трима от групата е повдигнато обвинение за участие в престъпна група и разпространение на наркотици и им е взета постоянна мярка „задържане под стража“.", "date": "2018.05.30", "title": "Разбиха група за наркотрафик с 3 килограма кокаин"}
{"url": "https://offnews.bg/futbol/delio-rosi-vodi-italianska-cheta-koiato-da-spasi-levski-681645.html", "text": "Треньорът на Левски Делио Роси е фиксирал няколко имена на свои сънародници преди да си тръгне от България, пише \"Меридиан мач\". Специалистът искал да подсили защитата предимно с футболисти от Апенините, които познавал отлично.На \"Герена\" имат нужда от попълнения в отбрана, след като титулярите се оказаха без алтернатива. Привлеченият през зимата Аймен Белаид почти сигурно ще се раздели с отбора. Не е ясно и бъдещето на Ивайло Найденов.Давид Яблонски пък може да бъде продаден при добра оферта за него, а универсалният Роман Прохазка вече напусна в посока Чехия.Треньорът Роси пък настоява през следващото първенство да има по двама души на всеки пост в защита, след като се опари в последните кръгове от първенството заради наказания и контузии.През зимата той бе насочил вниманието си към футболисти от Испания, но на \"Герена\" прецениха, че те не са по-добри от тези, които имат.", "date": "2018.05.30", "title": "Делио Роси води италианска чета, която да спаси Левски"}
{"url": "https://offnews.bg/sviat/republika-severna-makedonia-posleden-variant-v-spora-za-imeto-681636.html", "text": "\"Република Северна Македония\" е най-вероятното име, за което двамата външни министри на Македония и Гърция Никола Димитров и Никос Кодзияс са се договорили при последната си среща.Това съобщава македонската телевизия \"Телма\", цитирана от БГНЕС.Двамата министри са одобрили и конкретен план от 11 точки за окончателно разрешаване на спора за името. Планът се очаква да бъде одобрен от премиерите на Македония и Гърция Зоран Заев и Алексис Ципрас в телефонен разговор между двамата. След това двамата министър-председатели ще организират среща в Преспа, на която и официално ще представят Споразумението.Дипломатическите източници твърдят пред \"Телма\", че през месец юни Република Македония ще получи дата за започване на преговори за членство в ЕС. Планът предвижда на 8 септември в Република Македония да се проведе и референдум за одобрение на новото име.\"Днес опозиционната Нова демокрация на практика призна, че е постигнато споразумение чрез призива си до премиера Алексис Ципрас да не приема договора, който ще позволи на Македония да се присъедини към НАТО и ЕС\", подчертава \"Телма\".Планът бе оповестен и от гръцките медии, които информират, че след като Споразумението бъде одобрено, Зоран Заев ще трябва да го представи в Народното събрание и да получи подкрепа с обикновено мнозинство. След това на срещата на върха на ЕС на 28 и 29 юни Република Македония ще получи дата за започване на преговори за присъединяване към ЕС, а на 11 юли в Брюксел ще получи и официална покана за членство в НАТО по време на срещата на върха на Северноатлантическия пакт. След провеждането на референдума и приемането на промените в Конституцията на Република Македония споразумението ще бъде внесено и в гръцкия парламент за ратификация. ", "date": "2018.05.30", "title": "Република Северна Македония - последен вариант в спора за името"}
{"url": "https://offnews.bg/politika/balgaria-se-vkliuchva-v-kampaniata-za-vavezhdane-na-adekvaten-minimale-681644.html", "text": "България се включва в кампанията за въвеждане на адекватен минимален доход с цел да се осигури по-добър живот на европейските граждани. Това стана ясно на организирана от социалното министерство кръгла маса за измерване на жизненото равнище и бедността на национално ниво, предаде БНР.Определянето на адекватен минимален доход ще става по нов метод, като целта е неговият размер да отговаря, както на достигнатия брутен вътрешен продукт на глава от населението, така и на потребностите на хората.Петрова уточни още, че чрез картата трябва да се направят стандарти и правила, които да определят този доход, както и да има мониторинг на процесите по адекватни минимални доходи във всяка една страна в ЕС.В рамките на кампанията активисти ще обиколят 32 европейски страни. Тя цели разработването на рамкова директива за адекватните минимални доходи. Идеята е те да се определят от не само от експертите, а преди всичко от самите нуждаещи се. Минималният доход ще е на базата на потребителската кошница, в която ще се включват продуктите, необходими за нормален живот. Цената на продуктите ще бъде наблюдавана през годините, защото тя се променя, каза Султанка Петрова.Според заместник-министъра на труда големият дисбаланс в различните региони на България се вижда и в Европа - различните страни имат различна степен на бедност, като ние сме в дъното на класацията.Султанка Петрова каза още, че трябва да има индивидуален подход за всеки случай на подпомагане, защото в момента в България се получава така, че има хора, които изобщо не са в страната, а получават социални помощи и това трябва да се прекрати.Според директора на Балканския институт за труда и социалната политика Иван Нейкова този модел за борба с бедността, който съществува в момента, е неадекватен. По думите му до момента са положени много управленски усилия, но бедността не намалява.Председателят на Европейската анти-бедност мрежа за България Духомир Минев посочи, че се наблюдава край на онази политика, в която социалните права бяха ограничени и бедността растеше и се връщаме към социална Европа.", "date": "2018.05.30", "title": "България се включва в кампанията за въвеждане на адекватен минимален доход на европейските граждани"}
{"url": "https://offnews.bg/112/mazh-ot-selo-kozletc-ubi-zhena-si-i-sased-zapodozrian-za-liubovnik-681642.html", "text": "Двойното убийство е било извършено около 9,30 часа тази сутрин в хасковското село Козлец, съобщиха от местното РПУ.С пушка са застреляни 44-годишна жена и 48-годишния ѝ съсед.Предполагаемият извършител на престъплението е 45-годишен мъж, с когото убитата жена е живеела на семейни начала.Според първоначалнните неофициални данни убиецът си внушавал, че половинката му слага рога с комшията.Вероятният убиец се казва Гюнай Мюмюн, съобщава сайтът haskovo.net.", "date": "2018.05.30", "title": "Мъж от село Козлец уби жена си и съсед, заподозрян за любовник"}
{"url": "https://offnews.bg/kultura/video-andzhelina-dzholi-i-brad-pit-ot-nightwish-vi-kaniat-na-kontcert-681663.html", "text": "Флоор Янсен и Трой Донокли от Nightwish поканиха българските фенове на Varna Mega Rock това лято, където бандата ще бъде хедлайнър на втората вечер.В шеговито видео, публикувано от кметъла Цонко Цонев, Янсен и Донокли се представят като Анджелина Джоли и Брад Пит, които снимат \"страхотен филм за бани\".\"Ще бъде превъзходно\", казват за Varna Mega Rock двамата музиканти от Nightwish.Събитието ще се проведе на 18-ти и 19-ти август на пристанище \"Варна.Вчера бяха пуснати в продажба и Ето и кои ще са участниците:18 августKROSSFIREКИКИМОРАKAMELOTGlenn Hughes + Б.Т.Р.19 августBENDIDAКОНКУРЕНТAPOCALYPTICANIGHTWISH", "date": "2018.05.30", "title": "Видео: Анджелина Джоли и Брад Пит от Nightwish ви канят на концерт в България"}
{"url": "https://offnews.bg/obshtestvo/zatvori-oshte-edno-otdelenie-v-bolnitcata-v-lovech-681664.html", "text": "Още едно отделение в ловешката болница МБАЛ \"Проф. д-р Параскев Стоянов\" е било затворено, съобщи прокуристът на лечебното заведение д-р Ченко Чалъков, цитиран от БТА. По думите му отделението по очни болести е запечатано, тъй като персоналът му е излязъл в тримесечен неплатен отпуск. Дейността трябва да бъде възстановена на 1 септември.В момента затворени са и отделенията по съдова хирургия, кардиология, урология и пневмология и фтизиатрия. За тях няма да бъдат подписани и договори за клинични пътеки с Районната здравноосигурителна каса. Според заместник-директора на болницата д-р Румяна Нановска, за такива не е кандидатствано, защото липсва персонал и апаратура, а отделенията временно са преустановили дейността си.Въпреки очакванията, че до края на месеца ще получат забавените заплати за февруари, март и април, а запорите на лечебното заведение ще бъдат вдигнати, и днес медиците от болницата излязоха на протест и блокираха за 30 минути една от основните улици в Ловеч. Те продължават да настояват за трайно решаване на проблема с тежкото финансово състояние на болницата, повече яснота за бъдещето и осигуряване на лекарства и консумативи.", "date": "2018.05.30", "title": "Затвори още едно отделение в болницата в Ловеч"}
{"url": "https://offnews.bg/kultura/preporachvame-vi-na-raba-v-naroden-teatar-ivan-vazov-681608.html", "text": "Днес от 19 часа в Голямата зала на народен театър „Иван Вазов” ще можете да се насладите на спектакъла „На ръба”.В него е ползвано произведението „Плачеш ли?” от репертоара на група „Ревю” с композитор Васил Гюров.„На ръба” е една емоционална, обща импровизация, за онова, което се случва в България. Нещо като реквием за държавата България, реквием за един народ, който си отива, който се стопява. Народ, който достойно и гордо съществува на този свят хиляда и триста години, но който не успя да устои на бруталните, алчни, безмилостни колизии на съвременната „демокрация” и на собствените си низостни слабости и противоречия. Българската нация си заминава. Превърнали сме се в население, което едва оцелява в циничните условия на някаква фашистка, финансова общност, нарекла себе си – Европейска, която и пет пари не дава дали има, или няма такъв народ.Днес от 19:00 часа в кино Люмиер Лидл ще се прожектира филмът \"Скъпо посланико\", част от Седмицата на испанското и иберо-американското. Базиран на действителни събития, филмът разказва историята на бразилския посланик в Париж, Луиз де СоузаДантас, който по време на Втората световна война се противопоставя на заповедите на бразилското правителство, първоначално симпатизиращо на нацистите, за да спаси живота на повече от хиляда души, предимно евреи, преследвани от нацисткия режим. Историята се води от разкази на очевидците оцелели от Холокоста, на които той е издал визи, с непубликувани кадри от Втората световна война.Повече информация за прожекцията може да намерите . ", "date": "2018.05.30", "title": "Препоръчваме ви: 'На ръба' в Народен театър 'Иван Вазов'"}
{"url": "https://offnews.bg/obshtestvo/emilia-cherpi-vsichki-poravno-dnes-681493.html", "text": "Църквата почита днес паметта на Света Емилия. Имен ден празнуват всички, които носят имената Емилия, Емил, Емилиан, Емилиана, Ема и Емили.Името произлиза от латинската дума aemilius и означава \"съперничка\". Хората с това име празнуват и на 8 август, когато почитаме св. Емилиян изповедник.Света Емилия произлиза от благороднически род и е майка на светците Василий Велики и Макрина, тя е имала още пет дъщери и трима синове. Двама от братята на светицата - епископите Григорий Нисийски и Петър Севастийски, също са канонизирани като православни християнски светци. След като отгледала децата си, повечето от тях напуснали дома ѝ, като останала само най-голямата дъщеря на светицата, която заедно с майка си основава първия девически манастир.Още приживе Емилия разделя цялото си имущество на равни части, които разпределя на децата си, като освобождава всички роби и робини. Много от освободените приемат християнството и заживяват заедно със светицата и най-голямата ѝ дъщеря в манастира. Света Емилия е доживяла до дълбока старост, а след смъртта си е погребана в малък семеен параклис близо до съпруга и синовете си, каквото било и нейното желание.На днешния ден традицията е хлябът на трапезата се раздели на равни части между близките, за да няма скандали между тях и всички да си припомнят милосърдието между хората. ", "date": "2018.05.30", "title": "Емилия черпи всички поравно днес"}
{"url": "https://offnews.bg/politika/borisov-v-moskva-za-sreshta-s-putin-681610.html", "text": "Премиерът Бойко Борисов е на посещение в Москва днес и утре.  Той ще се срещне с президента Владимир Путин, съобщи правителствената пресслужба.Двамата ще обсъдят по-нататъшното сътрудничество между България и Русия в областта на икономиката, енергетиката, туризма, както и актуални международни въпроси.Борисов води в Москва вицепремиера Томислав Дончев, както и от изпълнителния директор на \"Булгартрансгаз\" ЕАД Владимир Малинов. В делегацията ще бъдат четирима министри- на финансите Владислав Горанов, на енергетиката Теменужка Петкова, на туризма Николина Ангелкова и на културата Боил Банов.В руската столица премиерът ще проведе и среща с представители на българската общност. ", "date": "2018.05.30", "title": "Борисов в Москва за среща с Путин"}
{"url": "https://offnews.bg/obshtestvo/slanchevata-prolet-prodalzhava-s-liatna-zhega-681576.html", "text": "Слънчевата пролет продължава и днес, малко облаци ще има в планините след обяд, но няма да вали. Максималните температури ще са между 26 и 31 градуса.В планините и край морето ще духа умерен североизточен вятър. Сред вълните от 3 бала термометрите ще се качат до 20-22 градуса. Повишението на температурите продължава, в петък се очаква максималните да стигнат 34 градуса на места. Възможна са обаче кратки бури и градушки. ", "date": "2018.05.30", "title": "Слънчевата пролет продължава с лятна жега"}
{"url": "https://offnews.bg/na-tozi-den/30-maj-podpisan-e-londonskiat-miren-dogovor-681597.html", "text": "Лондонският мирен договор от 17 май (30 май по нов стил) 1913 година е договор между държавите от Балканския съюз (България, Сърбия, Гърция и Черна гора) и Османската империя, с който се слага край на Балканската война (1912 – 1913).Претърпяла поражение във войната, Османска империя е принудена да отстъпи на съюзниците почти всичките си балкански владения (в т. ч. Македония, Албания, Епир, Косово, Санджак, Беломорска и Одринска Тракия).Договорът урежда създаването на албанска държава. Споровете между България, Сърбия и Гърция за подялбата на Македония остават нерешени и това води до избухването на Междусъюзническата война (юни 1913).", "date": "2018.05.30", "title": "30 май - подписан е Лондонският мирен договор"}
{"url": "https://offnews.bg/sviat/natcionalna-stachka-blokira-gartcia-681497.html", "text": "Национална обща стачка обявиха гръцките синдикати за днес. Транспортът ще бъде напълно блокиран, държавните учреждения и частните компании няма да работят.Протестът е срещу икономическата политика на правителството на премиера Алексис Ципрас.Синдикатите настояват за промени в данъчната система, да се спазват правата на работещите, да бъдат анулирани всички наредби, които водят до орязване на пенсии и заплати, както и до масова безработица.Двата най-мощни синдиката в Гърция, на държавните служители и на работещите в частния сектор, обединяват усилия за стачката днес. ", "date": "2018.05.30", "title": "Национална стачка блокира Гърция"}
{"url": "https://offnews.bg/obshtestvo/vodata-spira-na-8-mesta-v-sofia-v-chast-ot-tiah-po-12-chasa-681568.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Пресвързване на довеждащ водопровод в с. Мърчаево налага спиране на водоподаването от 10:00 до 22:00 часа на с. Мърчаево. Реконструкция на уличен водопровод на бул. „Арсеналски“ в кв. „Лозенец“ налага спиране на водоподаването от 09:00 до 21:00 часа на бул. „Арсеналски“ от бул. „Черни връх“ до ул. „Милевска планина“, ул. „Борис Пожаров“ и по ул. „Димитър Хаджикоцев“ от ул. „Милевска планина“ до ул. „Борис Пожаров“. С понижено налягане ще бъдат ул. „Цветна градина“, ул. „Вежен“, ул. „Николай Лилиев“Монтаж на спирателен кран във вилна зона „Калфин дол“ налага спиране на водоподаването от 09:00 до 21:00 часа на Вилна зона „Бункера“.Във връзка с монтаж на спирателен кран на ул. „Баба Вида“ в жк. „Хаджи Димитър“, се налага спиране на водоподаването от 09:00 до 21:00 часа на ул. „Ангел Войвода“ от ул. „Златица“ до ул. „Васил Кънчев“ и по ул. „Баба Вида“ от ул. „Васил Кънчев“ до ул. „Ангел Войвода“.Реконструкция на уличен водопровод на бул. „Сливница“ в жк. „Банишора“ налага спиране на водоподаването от 09:00 до 20:00 часа на ул. „Козлодуй“ от ул. „Софроний Врачански“ до ул. „Странджа“, по ул. „Антим I“ от бул. „Сливница“ до ул. „Козлодуй“, по бул. „Сливница“ от ул. „Софроний Врачански“до ул. „Антим I“.Разкриване на уличен водопровод на ул. „Кумановски бой“ в жк. „Надежда“ III налага спиране на водоподаването от 09:00 до 15:00 часа на ул. \"Кумановски бой\" от ул. \"Георги Стаматов\" до ул. \"Възрожденска\" и по ул. \"Георги Стаматов от ул. \"Кумановски бой\" до ул. \"д-р Кръстьо Кръстев\".Подмяна на сградно водопроводно отклонение на бул. „Вардар“ в жк. „Разсадника - Коньовица“ налага спиране на водоподаването от 10:00 до 18:00 часа на бул. „Вардар“ от ул. „Освобождение“ до ул. „Младежка искра“ул. „Младежка искра“ от бул. „Вардар“ до бул. „Възкресение“. Поради подмяна на сградно водопроводно отклонение на ул. „Юрий Гагарин“ в с. Панчарево, се налага спиране на водоподаването от 10:00 до 16:30 часа на ул. „Юрий Гагарин“, ул. „Сини Вир“, ул. „Стефан Петров“. ", "date": "2018.05.30", "title": "Водата спира на 8 места в София, в част от тях по 12 часа"}
{"url": "https://offnews.bg/leka-atletika/klubat-na-liliana-georgieva-tia-prekrachi-granitcata-681626.html", "text": "Ръководството на пловдивския клуб по лека атлетика Тракия категорично отхвърли обвиненията относно младата надежда Лиляна Георгиева, пише \"Тrafficnews.bg\".Тя отказа да тренира при треньорката си Радмила Станкович и пожела да премине в СК Актив 2013, но не получи разрешение от Тракия, за който е картотекирана за настоящата календарна година.\"На 19 февруари Лили Георгиева напусна треньорката си без обяснение, нарушавайки договорите, които имаше с Министерството на спорта, федерацията ни по лека атлетика и треньорката и. В този договор бяха заложени резултати и класирания, които двете трябваше да постигнат. Тя заяви, че ще тренира при Недялко Боруков в СК Актив 2013, но той няма образователен ценз и няма как да и бъде треньор според наредбите. Това бе причината в началото на откажем да я пускаме на състезания от името на нашия клуб, за който има картотека – тя не беше повече под наш контрол и ние не водехме подготовката и\", разясни председателят на СКЛА Тракия Лиляна Томова.\"Оттам нататък се започнаха едни публични изяви, едни писания по Фейсбук. Не искахме тя повече да е в нашия клуб и решихме да и дадем правата на СК Актив 2013. Постигнахме някаква договореност, но тя трябваше да направи публично извинение към треньорката си и нашия клуб, както и към Спортното училище. Това не стана, нещата ескалираха и дойде случаят на турнира \"Пловдив\". Лили призна, че сама е направила заявка за участие от името на клуба ни, което на практика е фалшификация. Затова бе спряна от участие. На всички ви е известно какво последва – Лили направи добро бягане извън класирането на 800 метра – с 1 десета по-добър резултат от личното и постижение. След това започна да вика по пистата: Треньорко, къде си?, и да показва неприлични жестове към Радмила Станкович. Това е прецедент в леката атлетика, още повече, че Лили бе облечена в националния екип. Всичко се случи пред очите на състезатели, деца, родители, съдии.Тук бе прекрачена една морална граница. Лили е национален състезател и така демонстрира неуважение към всички. Каза, че иска да напусне, защото била в застой. Какъв застой, като за 7 години постига върхове в атлетиката. 15 национални рекорда, най-прогресираща млада атлетка на Балканите, два сребърни медала от европейски форуми, добави Радмила Станкович. Като талантлива и популярна състезателка тя трябва да бъде за пример. Клубът застава категорично зад треньорката Радмила Станкович, която се е доказала многократно. След тази случка просто нямаше как да постигнем споразумение\", каза още Лиляна Томова.Адвокатката Антоанета Николова пък внесе яснота относно обвиненията на другата страна, че картотеката на Лили за тази година в Тракия е нередовна, както и за това, че клубът е блокирал предназначени за нея финансови средства. И Недялко Боруков беше наясно, че подписът от майката на Лили, необходим за картотеката за 2018 година в Тракия, е изписан от самата състезателка. Самият той изказа неодобрението си от този факт.\"Аз имам пълномощно от майката на Лили Георгиева от 18 януари 2016 година, с което тя ме е упълномощила да давам заместващо съгласие вместо нея по закона за лицата и семействата, когато се налага такова. Категорично заявявам, че не съм давала съгласие, нито съм подписвала молбата за картотеката, в каквото бях обвинена. На 15 март, 2018 година, тук, в моята кантора Лили Георгиева сама призна пред още 4-ма души, че сама е изписала подписа на майка си. Обясних, че това представлява съставяне на документ с невярно съдържание. И във федерацията са и разяснили, че не може да подписваш майка си и после – от това твое деяние да искаш да извлечеш благоприятни последици. Носиш подписано от теб съгласие за картотека, след това казваш във федерацията, че картотеката е нищожна, защото подписът не е автентичен. След 20 дни последва и електронната заявка за участие на турнира Пловдив, който също е невалиден. И двете постъпки са в разрез с всякакви законови правила\", обясни адвокатката.", "date": "2018.05.30", "title": "Клубът на Лиляна Георгиева: Тя прекрачи границата"}
{"url": "https://offnews.bg/obshtestvo/proshtavame-se-sas-svetlin-rusev-681543.html", "text": "Днес се прощаваме с акад. Светлин Русев. Поклонението пред тленните останки на големия български художник ще започне  от 12.00 ч. в централното фоайе на Националната галерия – Квадрат 500.  Светлин Русев почина на 26 май на 84-годишна възраст в дома си след масивен инфаркт. Той си отиде дни преди рождения си ден - 14 юни, който по традиция честваше със своя изложба. Светлин Русев бе един от най-изявените български творци. Завършил е живопис при професор Дечко Узунов. Автор е на десетки пана и стенописи, включително в НДК.Той е бил е председател на Съюза на българските художници, директор на Националната художествена галерия и два пъти депутат от БСП.", "date": "2018.05.30", "title": "Прощаваме се със Светлин Русев"}
{"url": "https://offnews.bg/tehnologii/mezhdunarodna-konferentcia-za-kibersigurnost-shte-se-provede-v-sofia-s-681646.html", "text": "Семинари БГ имат удоволствието да ви съобщят, че организират Международна конференция за киберсигурност, която ще се проведе на 15 и 16 юни в централната сграда на БАН - пл. Народно Събрание.Съорганизатори са: Европейски институт за киберсигурност, Национален център за компетентност „Дигитализация на икономиката в среда на големи данни„. Не на последно място в подготовката участва и Национален център за компетентност „ИКТ Национална и киберсигурност“. Конференцията е под патронажа на европейския комисар по дигитална икономика и дигитално общество – г-жа Мария Габриел и ще представи над 30 паралелни лекции и дискусии за взаимодействието между частни IT компании и европейските институции в киберсигурността, управлението на критични инфраструктури, дигиталното здравеопазване и възможностите на европейската програма Хоризонт 2020 за тяхното допълващо финансиране.На събитието ще участват над 20 международно признати и влиятелни експерти от 12 държави с тясна експертиза в такива актуални теми като хибридни войни, киберсигурност на електроразпределителните мрежи, анализи на big data за предсказване на масови поведения, дигитална сигурност на „умни градове“, използване на Изкуствен Интелект в хакерските атаки, DDOS пентестове, жестомимични технологии за разпознаване и контролиране на данни(gesture recognition-control системи), новият pUPD Интернет протокол за пренос на данни, киберсигурност в дигиталното здравеопазване (eHealth), кибер аспекти на персонализираната теле медицина, алтернативни модели за финансиране и още много други. Специална част от конференцията ще бъдат трите отворени дискусии с участието на г-жа Мария Габриел и представители на европейските и национални институции, в които реални експерти с богат опит заедно с най-висшестоящите европейски лидери ще обсъдят и предложат нови правила и политики за единното и сигурно дигитално бъдеще на Европа.Друг много интересен акцент в програмата на конференцията е предназначен за малките и средни предприятия в областта на информационните технологии и възможността да кандидатстват за европейско финансиране по Хоризонт 2020 и други алтернативни донорски програми, представено от дългогодишни оценители по Инструмента за малки и средни предприятия на Хоризонт 2020. Конференцията ще се използва за брейнсторминг за създаване на нови партньорства както по Хоризонт 2020, така и по програмите на ЕС – Danube Transnational 2014-2020 и Balkan Mediterranean 2014-2020.Само някои от лекторите на събитието: Ярно Лимнел (Финландия) – професор в National Defence University, Майкъл Джон (Белгия) – Директор в ENCS (Европейска асоциация за киберсигурност в електроразпределението), Кристина де ла Маза (Испания) -Директор в Redborder (дигитална превенция на терористични заплахи), Ариел Коен (Израел) – ветеран от военно-въздушните сили с тясна експертиза в дигиталната сигурност и още много други.Всеки медиен партньор на събитието ще получи 2 безплатни пропуска, както и промокод за намаление с 30% от таксата за участие в конференцията.Не пропускайте възможността да направите резервация, за да чуете над 20 глобални лидери в областта, както и да участвате пряко в европейските политики за киберсигурност!Пълна програма на събитието можете да видите на официалния сайт на събитието: ", "date": "2018.05.30", "title": "Международна конференция за киберсигурност ще се проведе в София следващия месец"}
{"url": "https://offnews.bg/obshtestvo/vdigat-spa-kompleks-blizo-do-kashtata-na-vanga-horata-ne-si-davat-min-681616.html", "text": "Спа комплекс близо до дома на баба Ванга ще се строи в Рупите. Според местните хора строежът ще унищожи минералните извори, наречени гьолове, в района.  Хората твърдят, че са разбрали за строителството, едва когато имотът е бил ограден. Няма прозрачност на процедурата, на инвестиционните намерения и според нас е заплашено съществуването на това място и изобщо запазването на екосистемата и бъдещето на региона, каза една от недоволните гражданки пред бТВ. По думите й дебитът на водата няма да е достатъче, което означава, че естествените гьолове ще изчезнат, екосистемата ще се загуби, а от това зависи животът на земноводни, влечуги и птици. Главния архитект на Петрич Владимир Митрев е категоричен, че строежът няма да е върху изворите, а възложителят е съгласувал подробния устройствен план с абсолютно всички инстанции. Това е частен имот, не мога да спра строителство в частен имот, което е минало абсолютно всички съгласувания, добави той. Според архитекта хората пак ще могат да се лекуват, защото в общинските имоти не се предвижда застрояване. Иво Стефанов, адвокат на инвеститора, обясни, че сега лековитата вода не се използва правилно и се оттича в р. Струма. Проектът на клиента му щял да оползотвори част от водата, като направи спа център с няколко къщи за гости. Кметът на Рупите Георги Атанасов заяви, че няма получени жалби срещу строежа. ", "date": "2018.05.30", "title": "Вдигат спа комплекс близо до къщата на Ванга, хората не си дават минералните извори"}
{"url": "https://offnews.bg/politika/bsp-sofia-organizira-kragla-masa-za-otpadatcite-681614.html", "text": "Кръгла маса на тема „Има ли София интегрирана система за управление на отпадъците?“ ще се проведе днес в София.Събитието е по инициатива на Дискусионен клуб „Политика 21“ към БСП – София. За участие са поканени експерти в сферата екологията, членове на парламентарните комисии по околна среда и водите и по екология, общински съветници от СОС, университетски преподаватели и представители на граждански и неправителствени организации.Форумът ще се състои от 11.00 часа в зала №3 \"Инж. Стоимен Сарафов\" на втория етаж на Федерацията на научно-техническите съюзи на ул. „Георги С. Раковски“ №108.", "date": "2018.05.30", "title": "БСП-София организира кръгла маса за отпадъците"}
{"url": "https://offnews.bg/obshtestvo/promeni-v-dvizhenieto-zaradi-remonti-v-sofia-681615.html", "text": "От днес до 27 юни се забранява влизането на пътни превозни средства по ул. “Грънчарска”, в посока от ул. “Каменоделска” към ул. „Заводска”, съобщи Столична община. До 14 юни са затворени за движение крайните две пътни ленти от северната страна на пътното платно на ул. “Грънчарска”, в участъка между ул. “Каменоделска” и ул. “Опорска река\", и крайна лява пътна лента от южната половина на пътното платно на ул. “История славянобългарска”, в участък от 50 м преди кръстовището с ул. “Опорска река”, в посока ул. „Каменоделска“.От 15 до 27 юни се забранява влизането на превозни средства по крайна дясна пътна лента от западната страна на пътното платно на ул. “Каменоделска”, в участък от 35 м преди кръстовището с ул. “Грънчарска” и по крайните две пътни ленти от северната страна на пътното платно на ул. “Грънчарска”, в участък от 70 м след кръстовището с ул. “Каменоделска”.", "date": "2018.05.30", "title": "Промени в движението заради ремонти в София"}
{"url": "https://offnews.bg/futbol/mesi-se-vihri-s-hettrik-i-asistentcia-681613.html", "text": "Звездата на Барселона Лионел Меси отбеляза хеттрик при победата на Аржентина над Хаити с 4:0 в Буенос Айрес. Появата му в игра се прие като изненада, тъй като се очакваше аржентинецът да пропусне двубоя, за да не рискува с контузия преди световното в Русия.Треньорът на “албиселесте” Хорхе Сампаоли заложи на силен състав, за да зарадва привържениците на тима със силен резултат, след като в последната си контрола пред март аржентинците допуснаха шокираща загуба с 1:6 срещу Испания.Резултатът беше открит от Меси в 17-ата минута от дузпа, отсъдена за нарушение срещу Джовани Ло Селсо. Резултатът се запази до края на полувремето, макар аржентинците да създадоха много положения, но Гонсало Игуаин, Анхел ди Мария пропуснаха добри възможности, а вратарят на Хаити Джони Пласиде на няколко пъти направи хубави спасявания. В 58-ата минута Пласиде отрази удар на Ло Селсо, но при добавката Меси не сбърка и удвои аванса на домакините.В 66-ата минута Меси оформи своя хеттрик със своя 64-и гол за Аржентина, като в ролята на асистент влезе Кристиян Павон. Крайният резултат оформи Серхио Агуеро в 69-ата, като този път асистент стана Лионел Меси, с което затвърди отличното си представяне и вдъхна надежда на феновете, че тимът ще изиграе важна роля в битката за трофея в Русия.Аржентина ще пътува днес за Испания, където ще се готви в Барселона. На 8 юни тимът лети за Йерусалим, където предстои контрола с Израел, след което Меси и компания ще отпътуват за базата си край Москва.", "date": "2018.05.30", "title": "Меси се вихри с хеттрик и асистенция"}
{"url": "https://offnews.bg/ikonomika/novata-programa-za-sanirane-shte-e-s-razlichni-uslovia-za-po-bednite-i-681622.html", "text": "Кой и при какви условия ще може да се възползва от саниране с финансова подкрепа от държавата - разяснения по темата даде зам.-министърът на регионалното развитие и благоустройството Малина Крумова в сутрешния блок на Нова телевизия.Преди ден министерството обяви, че след края на програмата за безплатно саниране, обхванала 2200 сгради, остават още около 42 000 блока, които се нуждаят от основен ремонт. Все още не е изяснено как държавата ще помага тези етажно собствености. Обмиуслят се различни ваерианти, със съфинансиране от страна на собствениците, а една от идеите на ведомството е санирането да се прави при различни условия в икономически по-бедните и по-богатите райони. Възможно е на социално слабите да бъде предложено безплатно саниране, както досега.„Това са само предложения и няма взето решение как точно трябва да продължи програмата”, заяви зам.-министър Малина Крумова. „Единственото ясно е, че ефектите от програмата са изключително големи и следва да продължим да изпълняваме подобни програми за жилищно обновяване”.В интервюто Крумова потвърди, че се обсъжда идея за съфинансиране от страна на собствениците, за диференциране в зависимост от климатичните или демографските обстоятелства в различните области и общини, както и в зависимост от икономическото състояние на гражданите.„42 000 сгради се нуждаят от обновяване. Средствата, необходими за това, са изключително огромни. Затова е необходимо да търсим по-устойчив модел. Затова се обмисля въвеждането на съфинансиране, приоритизация, диференцирания подход”, заяви тя.Очаква се одобрените вече блокове за ремонт от приключилата програма за безплатно саниране да бъдат завършени до средата на 2019 година. Новият модел за финансиране на останалите трябва да е ясен до средата на 2018-а. Той трябва да съдържа дългосрочна визия поне до 2025-а година.", "date": "2018.05.30", "title": "Новата програма за саниране ще е с различни условия за по-бедните и по-богатите"}
{"url": "https://offnews.bg/ikonomika/smeniat-datite-bez-topla-voda-prez-liatoto-administrativni-problemi-b-681617.html", "text": "Летните ремонти на \"Топлофикация - София\" няма да стартират през юни, както бе планирано, в част от източните квартали на столицата. Кога ще бъдат без топла вода в \"Младост\", още не е ясно заради административни проблеми. Не сме получили разрешение за строеж, обясни инж. Боян Паунов, шеф на дирекция \"Експлоатация\" в дружеството, по БНТ. Ремонтните дейности в някои източни квартали ще закъснее и ще започне на 20-ти вместо на 3-ти юли, уточни той. В центъра 9 дни няма да работи ТЕЦ \"София\" през август.Има и определен брой абонатни станции, които ще бъдат без топлоподаване около 20 дни, но те не са много. Направили сме схема, при която минимизираме периодите, в които ще бъде преустановено топлоподаването, каза още Паунов. ", "date": "2018.05.30", "title": "Сменят датите без топла вода през лятото, административни проблеми бавят ремонта в Младост"}
{"url": "https://offnews.bg/sviat/nezavisimaia-gazeta-putin-da-poiska-ot-borisov-obezshtetenie-za-iuzhe-681620.html", "text": "Сериозно разклатените отношения между Москва и София може да получат втори шанс, прогнозира руският в. \"Независимая газета\" по повод предстоящата среща между президента Владимир Путин и премиера Бойко Борисов. Изданието цитира думите на президента Румен Радев, че в последните седмици българското е излязло от летаргията по отношение на Русия. За това свидетелства и отказът на София да експулсира руски дипломати заради \"случая Скрипал\". Причината е липсата на достатъчно доказателства, че Русия е замесена в отравянето на шпионина, според всекидневника. Много години преди това София сякаш изпреварваше антируските инициативи на Запада и се проявяваше като \"ненадежден партньор\" с провалянето на твърде важни съвместни проекти с Русия като петролопровода Бургас-Александруполис, АЕЦ \"Белене\" и газопровода \"Южен поток\", коменитира \"Независимая газета\" в статията \"София иска да се реабилитира в очите на Москва\". Газопроводът би могъл да доведе до намаляване на цените за транзит на газа за Балканите и Италия, подчертава изданието. И ето - обрат в двустранните отношения - Путин съзря във визитата на Радев \"добър сигнал за възобновяване на пълноформатните руско-български отношения\" след над десетгодишно прекъсване, се казва в статията на \"Независимая газета\". Българският президент обаче има доста слабо влияние върху вземането на ключови икономически решения, напомня вестникът. Преговорите на Радев в Русия по-скоро сондираха позицията на Москва за евентуално подновяване на сътрудничеството в енергетиката в навечерието на посещението на премиера Борисов - държавник \"с далеч по-голяма тежест\", отбелязва вестникът.Инициативата на България да се върне към идеята за газопровода получи в Брюксел подкрепа от същите чиновници от ЕС, които едва преди четири години предупреждаваха, че монополизмът е пагубен, като визираха Русия, изтъква изданието.Източник от българската делегация обяснил, че рязката промяна в позициите на София и Брюксел се дължи до голяма степен на опасения по повод непредсказуемото поведение на Турция. От верен стратегически съюзник на Запада и преден пост на НАТО Турция се превърна в рекетьор на ЕС покрай миграционната криза. И е напълно вероятно в отговор на евентуални западни санкции Анкара да блокира доставките на газ в Европа от Русия през \"Турски поток\". Затова според източника е било решено, че южната тръба към Европа е по-добре да мине през България, която при това мечтае да стане нов газов хъб, твърди \"Независимая газета\".Вестникът препоръчва на руските власти, предвид горчивия опит досега, да настояват пред София и ЕС за \"железобетнни\" гаранции, че строежът на газопровода няма да бъде спрян. Впрочем не е зле руските власти да повдигнат темата за обезщетения заради провала на неосъществения \"Южен поток\", допълва \"Независимая газета\".", "date": "2018.05.30", "title": "Независимая газета: Путин да поиска от Борисов обезщетение за Южен поток"}
{"url": "https://offnews.bg/politika/es-i-nato-ni-kritikuvat-za-zabavenata-modernizatcia-na-armiata-681618.html", "text": "Европейският съюз и НАТО са изразили твърда и критична позиция към държавите членки, които не постигат необходимото по отношение на подготовката на личния състав и превъоръжаването. Това е било заявено по време на конференция на Военните комитети на ЕС и НАТО, проведена на 16 май. Двата военни комитета са най-високите военни органи в двете организации и в тях членуват началниците по отбрана на държавите членки. Сред основните им задачи са планирането и порвеждането на военни операции, както и с въпросите за развитието на военните способности.Въпросът за превъоръжаването и модернизацията на държавите от ЕС и НАТО е поставен сериозно от двата органа, става ясно стенограмата от заседанието на комисията по отбрана в парламента. На 17 май там беше изслушан началникът на отбраната Андрей Боцев по повод повишаването му в звание. От разговора между депутатите става ясно, че не само модернизацията е сериозен проблем. На високо ниво в НАТО и ЕС е бил поставен и въпросът за придвижването на формирования на територията на държавите членки. Той заявява, че отправените критики били: От думите на Боцев се разбира, че в ход е приемането и на проекта за модернизация на Военноморските сили, който не влезе в пакет с останалите два . Бордът за управление на портфолио от проекти (Пи-2) е приел проекта за купуване на нови бойни кораби. Боцев изразява надежда този проект да бъде разгледан на заседание на военния съвет в Министерството на отбраната и до юни да бъде окончателно приет от Народното събрание заедно с другите два проекта. Сроковете бяха договорени на  на Консултативния съвет за национална сигурност (КСНС) при президента. Председателят на комисията по отбрана Константин Попов прави коментар, че като  е поставял въпроса за мобилността пред бившия министър на регионалното развитие Лиляна Павлова. По думите му този проблем трябва да \"влезе в нормативната база на държавата\":Депутатът от БСП Кольо Милев се присъединява към това мнение, като добавя, че всички министерства трябва да бъдат ангажирани по тази тема:", "date": "2018.05.30", "title": "ЕС и НАТО ни критикуват за забавената модернизация на армията"}
{"url": "https://offnews.bg/temida/osvobodiha-ot-aresta-mazha-kojto-naraga-mladezh-v-trolej-7-681624.html", "text": "Сфийският апелативен съд (САС) е освободил под домашен арест Георги Георгиев, който преди две седмици намушка с нож 18-годишния Борислав Великов, съобщава .  на спирката на ул. „Опълченска“ в София. Според първоначално изнесените данни Великов направил забележка на група деца, които плюели семки в тролея, Георгиев се застъпил за тях, след което се спречкал с младежа и го намушкал. Момчето беше откарано в болница и оперирано веднага и няма опасност за живота му.33-годишният Георгиев беше задържан, а в него бяха открити метадон и амфетамини. Стана ясно още, че е бил осъждан три пъти.Първоначално Софийският градски съд го остави за постоянно в ареста по обвинението в опит за убийство по хулигански подбуди, но Апелативният съд е отменил определението з аргументите, че няма достатъчно доказателства по обвинението. Според апелативните съдии по делото има данни само за нанесена телесна повреда, но не и за опит за убийство.Съдът е приел, че пострадалият Великов без причина и без да е бил предизвикан, е нанесъл удари в гърба на Георгиев и го нарекъл „циганин“, съобщава Нова тв. След това пък обвиняемият започнал да вика и да пита, защо го удря и обижда, при което се стигнало и до схватката, завършила с намушкване.По делото не са постъпили и медицински документи за диагнозата на Великов, включително и данни за престоя и лечението му в „Пирогов“.Според САС, втората по тежест мярка за неотклонение е достатъчна, за да не извърши Георгиев престъпление, като такава опасност съдът отчете само заради зависимостта му от наркотици, но не и заради предишни осъждания, за които той е реабилитиран отдавна.„Искам да видя майка си жива още един път“, каза в последна си дума обвиняемият, а адвокатът му обясни, че той се грижи за болната си майка.От своя страна пострадалият Великов заяви, че не е наричал нападателя си \"циганин\".\"Не се чувствам много добре, постоянно ме боли като си взимам въздух. Трябва много търпение и грижи\", заяви той в ефира на Нова телевизия.\"Решението на съда не е нормално. Той в себе си носи хладно оръжие, излиза с мисълта, че трябва да го използва. Той е обикновен наркоман\", коментира пред медии Великов.\"Не е справедливо решението. Не може да се освобождава човек, който е направил опит за убийство и да се сваля обвинението от предумишлено убийство\", добави треньорът му.\"Не е вярно, че съм му казал, че е циганин. Направих нормална забележка към децата. След като ме наръга, осъзна, че е направил грешка и започна да блъска по вратите на тролея, за да излезе\", разказа за инцидента намушканият Великов.", "date": "2018.05.30", "title": "Освободиха от ареста мъжа, който наръга младеж в тролей 7"}
