{"url": "https://offnews.bg/obshtestvo/prof-vladimir-chukov-veroiatno-shte-ima-nova-mnogo-seriozna-bezhansk-712820.html", "text": "Вероятно ще има нова много сериозна бежанска вълна вследствие на военните действия на Турция в Северна Сирия. Това каза за Агенция „Фокус“ арабистът проф. Владимир Чуков.„Няма човек, който след като започва военна операция в такъв широкомащабен профил, протичаща малко повече от хиляда километра от нашата родна граница с Турция, да не се притеснява. Това, което би следвало да очакваме, е много сериозна последствия не само за Турция, но и за съседна Европа“, подчерта той.„Вероятно ще има нова много сериозна бежанска вълна вследствие на това, което се планира от турските власти да се направи в северните части на Сирия. Можем само с тревога и безпокойство да приемем това, което реши да направи турският президент Ердоган с неговите въоръжени сили“, каза още Чуков.„Нека да си припомним какви бяха отношенията между Брюксел и Анкара през годините. Нека да си припомним в какви сериозни кризисни моменти изпадаха двустранните отношения и начинът, по който Анкара отреагираше\", припомни той.Чуков изрази съжаление и посочи, че не вярва нито на коментара на Жан Клод Юнкер, нито становището преди няколко дена на Европейската комисия, още по-малко на това, което се случва Източното Средиземноморие. „Не вярвам турците и Ердоган да се стреснат и да се впечатлят и да прекратят каквито и да било действия“, допълни проф. Чуков.", "date": "2019.10.09", "title": "Проф. Владимир Чуков: Вероятно ще има нова много сериозна бежанска вълна вследствие на военните действия на Турция в Северна Сирия"}
{"url": "https://offnews.bg/sviat/mirni-zhiteli-v-sirijskia-grad-ras-al-ajn-sa-bili-raneni-pri-turskata-712824.html", "text": "Съветът за сигурност на ООН ще проведе извънредно заседание във връзка с турската операция в Северна Сирия, предава AFP, цитирана от Агенция \"Фокус\".Заседанието ще се проведе при затворени врати и беше инициирано от европейските страни Белгия, Франция, Германия и Великобритания.По-рано Франция заяви, че остро осъжда турските действия и заедно с Лондон и Берлин ще инициират среща на Съвета за сигурност и ще излязат със съвместно изявление по повод турската операция, наречена „Извор на мира“, насочена срещу кюрдските формирования в Северна Сирия.Центърът за военни операции на „Сирийските демократични сили“ (СДС) информира днес, че „интензивните бомбардировки от турските изтребители по военни позиции и цивилни селища“ в районите на Рас ал Айн, Тал Абяд и Камишли са причинили и цивилни жертви.„Според първоначалната информация, има жертви и сред цивилното население“, се казва в изявлението на СДС.В отговор на атаките кюрдските „Сирийски демократични сили“ (СДС) са изстреляли снаряди по турския град Нусайбин на границата, в близост до град Камишли, предава РИА Новости.\"СДС изстреля няколко снаряда от минохвъргачка по турския град Нусайбин\", съобщават сирийски медии.Освен това СДС бомбардираха и други градове и военни цели по границата с Турция.Турската авиация започна военната операция „Извор на мира“ срещу кюрдските сили в Североизточна Сирия, нанасяйки въздушни удари по селището Рас ал Айн в провинция Хашек.", "date": "2019.10.09", "title": "Мирни жители в сирийския град Рас ал Айн са били ранени при турската операция, Съветът за сигурност на ООН заседава извънредно"}
{"url": "https://offnews.bg/112/edin-e-zaginal-dvama-sa-raneni-sled-katastrofa-kraj-sliven-712826.html", "text": "Един човек е загинал, двама са ранени след катастрофа, станала днес следобед край Сливен. Това съобщиха от пресцентъра на ОД на МВР-Сливен.Сигналът за тежкото произшествие е постъпил в полицията около 17.30 часа. Катастрофата е станала на път II66, в района на разклона за село Мечкарево, в посока от Сливен към Сливенски минерални бани.Ударили са се два леки автомобила. При произшествието има един загинал и двама ранени, които са транспортирани даМБАЛ-Сливен за оказване на медицинска помощ.На мястото на инцидента има екипи на ОДМВР-Сливен. До приключване на огледа движението се регулира от Пътна полиция и се извършва в едната лента, като от полицията предупреждават водачите да преминават с повишено внимание.", "date": "2019.10.09", "title": "Един е загинал, двама са ранени след катастрофа край Сливен"}
{"url": "https://offnews.bg/kultura/tomichoviat-psaltir-shediovarat-na-tarnovskata-knizhovna-shkola-za-712828.html", "text": "Един от най-ценните ръкописи запазен от българското Средновековие – Томичовият псалтир е донесен за първи път у нас. Събитието е по повод 150-годишнината на БАН и ще остане в Националния археологически музей към БАН до 8 декември, предава БГНЕС.Молитвената книга е на старобългарски език, изработена от българските монаси от Търновската книжовна школа. Ръкописът се съхранява повече от век в Държавния исторически музей в МоскваПредполага се, че ръкописът е изписан в Килифаревския манастир по поръчка на някой от болярите. Неговите миниатюри са рядък образец на палеологовото изкуство.Произведението е открито през 1901 година от сръбския професор и колекционер Сима Томич. Съдържа 301 листа във формат фолио. Псалтирът включва песнопенията на Светия пророк и цар Давид. Той е отражение на реална социална ситуация – бубонната чума. Миниатюрите тълкуват и изобразяват словесния текст. Този псалтир съдържа великолепни химнографски произведения – като акатиста на Света Богородица, превеждан от стареца Йоан в Света гора. Илюстриран е с 25-30 миниатюри.Томичовият псалтир, заедно с Манасиевата хроника и Лондонското евангелие, са най-важните книжовни паметници на XIV в., запазени от епохата на българския цар Иван Александър, известна още като „Втори златен век“, заяви директорът на Националния археологически институт доц. Христо Попов и не пропусна да отбележи, че заради 150-годишния юбилей на БАН псалтирът някога е изнасян извън хранилището на Държавния исторически музей в Москва. „Българската публика, ще има уникалната възможност да бъде първата, която ще види псалтира след продължилата 10-годишна реставрация“, каза още той.Приветствени слова отправи и заместник-директорът на Държавния исторически музей в Москва Андрей Яновски. Пред специалистите и академичната общност той заяви, че имат възможността да се докоснат от един удивителен паметник.„Имаме възможност заедно да се порадваме на този съвместен празник на културата, историята и изкуството. Без съмнение всеки човек ще има възможност в продължение на 2 месеца да дойде и да общува с този шедьовър, който в продължение на 117 години не е напускал първоначално пределите на Руската империя, след това СССР, а днес пределите на Руската федерация“, заяви Яновски.„Този шедьовър няма да остане само с гостуването си. Нещо повече – Националната библиотека на България получи възможност да закупи електронно копие, което беше предадено от нашата страна, за да може вашата научна общност да изучава спокойно и без да бърза безконтактно псалтира, както се казва по една буква на ден“, каза още високопоставеният руски гост.Специални поздравления отправиха още председателят на БАН Юлиян Ревалски и заместник-министърът на културата Амелия Гешева.", "date": "2019.10.09", "title": "Томичовият псалтир – шедьовърът на Търновската книжовна школа за първи път у нас"}
{"url": "https://offnews.bg/koloezdene/avtomobil-pomete-19-godishen-koloezdach-na-sunweb-712825.html", "text": "19-годишният колоездач на елитния отбор Sunweb Едо Маас беше блъснат от автомобил по време на състезанието Piccolo Lombardia в Италия. Инцидентът е станал по време на спускане, като колата е излязла внезапно на пътя.Колоездачът е в тежко, но стабилно състояние, като животът му не е застрашен, но има множество контузни рани. Французинът Едуард Бонефуа е карал заедно с Маас, но се е разминал със сблъсъка по чудо.\"Не мога да разбера как е възможно това. Възможно е шофьорът да не ни е забелязал, но какво търси на трасето?\", попита французинът, а отговор на въпроса му ще даде разследването, което тече в момента.Междувременно международният колоездачен съюз (UCI) наказа с по две години двама словенски състезатели заради употреба на допинг. Кристиян Корен и Боруц Божич бяха санкционирани след разследване, \"базирано на информация от властите в Австрия\".Австрийци и германци работеха по \"Операция Адерлас\", която е насочена към откриване на кръвни стимуланти в няколко олимпийски дисциплини.Корен и Божич бяха заподозрени, след като пропуснаха колоездачната обиколка на Италия през май с наказания. От UCI твърдят, че провиненията на Корен датират от 2011-а година, а тези на Божич - от 2012-а.", "date": "2019.10.09", "title": "Автомобил помете 19-годишен колоездач на Sunweb"}
{"url": "https://offnews.bg/drugi/snoubordistat-vladimir-pavlov-i-sbadnatata-mu-mechta-712823.html", "text": "\"Сбъдната мечта от детските години“ – така Владимир Павлов, който стана първият българин, спуснал се със сноуборд от връх Манаслу (8156м.), описва успеха си, постигнат едва преди няколко седмици. Той казва още, че е никога не се е борил да бъде пръв в начинанието си, а счита успеха си за лична цел и постижение.Владимир се среща със зимните спортове и по-точно със ските едва на 2-годишна възраст. Винаги е обичал екстремните спортове. На 14 години той се влюбва в сноуборда и оттогава за него той е начин на мислене, живот и страст. Насочва се към терени извън маркираните писти и курортите, като това се превръща в много повече от хоби за него.Екстремното спускане по думите му е свързано и до голяма степен с изкачването. \"Доста години се спусках по нашите върхове и съм обиколил всички по-високи върхове в Пирин и Рила, а след това започнах да се спускам и в чужбина. За 25-годишния си опит с дъската си той се спуска в Алпите, Доломитите, Кавказ, Алборз, Памир и Хималаите. Зад гърба му са върхове като вр. Дамаванд (5671м.) в Иран, вр. Ленин (7134м.) в Памир, Киргизстан и вр. Монблан (4810м.). Споделя, че именно този опит отключва желанието му за все по-височинни изкачвания, най-малкото, защото знае, че има много сила.През 2017 година Павлов се включва към експедиция за връх Ленин, който изкачва през юли същата година и се спуска по северната му стена. Тогава той записва първо за България спускане със сноуборд по този връх. \"Това ми даде допълнителна увереност и през 2018 година организирах експедиция за Шиша Пангма, където за съжаление не успяхме да съберем средства, а впоследствие се случи и трагедията с Боян Петров, която очерни този връх“. Тогава целта му за Шиша Пангма се измества с една година, но през 2019 година таксите за върха се вдигат и стават непосилни.Идва момент, в който Владимир трябва бързо да промени плана си и опцията пред него вече е връх Манаслу, който е най-логичният му избор. Експедицията му отнема повече от година в тренировки, подготовка, организация и събиране на екипировка и средства. \"Не с малко препятствия нещата се случиха и в края на август заминах за Непал. Експедицията за мен протече перфектно, но като цяло беше много трудно, защото времето не ни съдействаше и беше нетипично за сезона. Нямахме типичния прозорец за изкачване. Беше тежко и валеше“.На 26 септември в 06:10 часа сутринта той стъпва на върха. Той обаче не е отишъл за изкачването, а точно обратното. До 7450 метра българинът се изкачва без кислород, като на гърба му през цялото време стои целият му личен багаж, както и петкилограмовият сноуборд. Останалите метри сноубордистът изкачва с кислород, за да бъде по-безопасно и най-вече, за да има сили и чисто съзнание при спускането.Спускането трае над час и той го постига без кислород. Интересното в случая е, че Владимир сам избира терена и си проправя път в нов и неотъпкан участък между лагер 4 и 3. Той е и първият човек изобщо, който се спуска със сноуборд по това трасе. „Не знаех точно от къде ще се спусна и прецених всичко на място. Всичко зависеше от снежните условия, лавинната опасност и от видимостта“, споделя той. Разказва, че спускането е бързо, много по-лесно, отколкото слизането пеша. Отбелязва, че рискът е много голям. Той включва както непознатият терен, така и движението по ледник, който е с огромни цепнатини. „Всеки може да обърка и това е риск, който се поема, но все пак със сноуборд е много по-трудно да попаднеш в цепнатина, отколкото ходейки пеша“, казва Павлов. В началото почивките по пътя надолу са много по-чести, но колкото повече слиза, толкова по-добре започва да се чувства.Един от най-трудните моменти при спускането за Владимир е моментът, в който на 6200 метра за повече от два часа зрението му се замъглява. Той си го обяснява с факта, че на върха сваля очилата си, за да може да направи снимки, които доказват, че е изминал цялото разстояние. „Нямаше как да продължа слизането. Прекарах в палатката на лагер 2 около два часа, по време на които бях покрил очите си с ръкавиците. Нямах идея дали ще се възстановя, но за щастие се случи“, споделя за трудния момент. Тогава изпитва и най-високия адреналин. „Ако не се бях оправил, щяха да ме вземат с хеликоптер. Минаха ми всякакви мисли през главата, защото не знаех какво ме очаква.“Друга трудност, която се изправя пред пътя му, са климатичните условия, които са много лоши. Българинът обаче изкарва късмет и има видимост в рамките на един час. По думите му човекът след него не е виждал нищо, а се е движил единствено по следите на Павлов.Към момента Владимир се радва на този успех и няма планове за други осемхилядници. „Смятам, че рискът е твърде висок и причинявам много болка на близките си. Парите също са много. Експедиция като тази коства около 15 хиляди долара. В Китай сумата е двойна, а това са пари, които трябва със сигурност да бъдат дадени“, обяснява сноубордистът. Дори и заплатената сума обаче не е гаранция за изкачването и успеха на човек. Физическото му състояние, времето и още много други фактори могат да попречат. „Не се целя в рекорди. За мен по-скоро това беше лично постижение, тест и приключение, с което исках да се захвана“, разказва той и определя успеха си като реализирана мечта, към която той е вървял постепенно и с бавни стъпки.Физическата и психическата си подготовка Владимир провежда сам. „Ценя много опита си. Подготовката си провеждах на Витоша, като изкачвах маршрути за време. За всеки алпинист е важно сърцето и белите дробове да работят на много високи обороти. Практикувах също йога и упражнения за отпускане на тялото. Част от подготовката ми бе и изкачването на Монблан, което направих през месец юни.“ Преди да замине Павлов също преспива две вечери на Мусала, за да може да подготви организма си. Той не спазва специален хранителен режим, но внимава с какво се храни. Казва, че по време на изкачването е важно човек да яде много, за да си набавя енергия.На въпроса: „Кой е най-яркият спомен, който ще остане в съзнанието ви?“ , Владимир признава, определено това е спускането. „Това е и причината да пиша всеки ден, защото понякога доста детайли се забравят. За мен най-ярките ми спомени са тръгването от върха и тръгването от лагер 4 (7450 м.) в един абсолютно непознат терен, в който трябва да навлезеш, за да можеш да видиш нещо. Беше страхотно“, отговаря алпинистът. Той държи да се фокусира върху работата си и не използва камери, но е благодарен на очевидците, които са заснели спускането му и продължават да му изпращат кадри от този момент.По време на преживяването си българинът се среща с много приятели на загиналите алпинисти Боян Петров и Иван Томов. Някои от тях дори са участвали в спасителните акции на двамата. „Оказа се, че дори съм със същия пилот на хеликоптер, който е търсил Боян Петров. Имах възможността лично да му благодаря.“Владимир Павлов определено е изживял много докато постигне целта си. През 1996 година той преживява и тежка операция, по време на която е изваден далакът му. Следват го още много травми, но любовта към екстремното спускане винаги надделява.„Какво бихте казали на хората, които определят постижението ви като „лудост“? е последният въпрос, на който Павлов ни отговаря.„Казвам им го с това, което направих. Те могат сами да направят изводите си. Винаги е имало страхливи хора и такива, които обичат риска. Мисля, че за тези, които са били критични, постижението ми е достатъчно.“", "date": "2019.10.09", "title": "Сноубордистът Владимир Павлов и сбъднатата му мечта"}
{"url": "https://offnews.bg/izbori/demokratichna-balgaria-pomognete-da-sluchim-promianata-vav-varna-712811.html", "text": "Кандидатът на Демократична България за кмет на Варна, Стела Николова, както и кандидатите за общински съветници призовават варненци и варненските медии да задават въпроси и изпращат свои идеи и каузи, които според тях заслужават общественото внимание.\"Ние ви уверяваме, че няма да има нито един неотговорен въпрос нито по отношение на идеите ни за развитието на града, нито по отношение на личностите в листата. Ние сме ежедневно сред варненци по улици и пазари, откликваме на всяко желание за среща и за нас няма да има забранени въпроси.Готови сме да се отзовем и на всяка медия и да отговорим на въпросите ви в интервю или лична среща, да се срещнем с всеки варненец, който пожелае да ни види.\"В кутии с надпис\" Помогнете да случим промяната във Варна \" съгражданите ни могат да пускат своите идеи и въпроси, на които ще получат отговор на Фейсбук страницата на Стела Николова.Кутиите ще бъдат на разположение на всички участници в срещите със Стела Николова и кандидатите от листата за общински съветници. В началото на всеки ден кандидатите за кмет и съветници ще отговарят на поставените предходния ден въпроси.", "date": "2019.10.09", "title": "Демократична България: Помогнете да случим промяната във Варна"}
{"url": "https://offnews.bg/politika/karakachanov-namesvane-na-sluzhitel-na-mo-v-panikata-v-sliven-e-provo-712827.html", "text": "Вицепремиерът и министър на отбраната Красимир Каракачанов категорично отхвърли обвинението на другия вицепример в правителството Томислав Дончев, че служител в пресцентъра на МО е в основата на истерията с фалшивите новини как ще бъдат отнемани деца от родителите им:\"Днес колегата Томислав Дончев ми спомена, че се твърди, че човек от Министерството на отбраната може да е замесен в разпространението на слухове в Сливен. Аз поех ангажимент да проверя. Извиках Александър Урумов, който е директор на пресцентъра на МО. Разговаряхме един час и той ме увери, че няма нищо общо с този случай.Това е лична атака срещу мен и ВМРО заради позициите ни по Истанбулската конвенция и цели дd се създаде интрига в управляващото мнозинство\", заяви Каракачанов в \"Още от деня\" по БНТ и поясни, че интригата идва от пост във Фейсбук на представителка на \"Правосъдие без граници\". Тя написала: \"Проверете дали не е Александър Урумов от МО, може би е той\".\"Томислав Дончев е подведен от тази дама, той се е объркал\", категоричен е Каракачанов. Той е извикал днес Урумов, който го е уверил, че по никакъв начин не стои зад тази провокация и е изразил готовност да бъдат проверени телефоните и компютрите му.\"Нямам основание да не му вярвам, не вярвам да ме е излъгал\", заяви Каракачанов по отношение на Урумов и същевременно подчерта, че ако се окаже, че казаното от него не е вярно, той ще си понесе нужното дисциплинарно наказание. За мен е провокация намесването на името на директора на пресцентъра на МО, каза още военният министър.\"Според мен позициите на Урумов, а и моите за Истанбулската конвенция са повод за тази атака. Томислав Дончев се е объркал - той не е казал, че човек от министерството стои зад психозата, той каза: \"Говори се\". Ще извършим необходимата проверка. Урумов изрази готовност да предостави всички свои канали за комуникации да бъдат проверени - телефони, фейсбук, скайп, вайбър\", разкри силовият вицепремиер.Каракачанов допуска, че скандалът може да цели \"да се създава и интрижка между партиите в управляващата коалиция, все пак сме преди избори. В България винаги се случва едно и също преди избори - създават се интриги и подмолни игри\"И няколко пъти подчерта: \"Ако се окаже, че моят служител наистина е провеждал този саботаж, той ще бъде уволнен\".Каракачанов се съгласи,че неговата \"концепция за интеграция на циганите буксува\" и обясни това така: \"защото тази година два пъти има избори\".\"Идеите ми не минават, защото веднага ни обвиняват, че това се прави предизборно. Аз съм категоричен, че така не може да се продължава. Не може едни хора да не си плащат данъците, да живеят само на държавни помощи, да изнасилват безнаказано. Всичко това води до едно обществено напрежение, което един ден ще ескалира и избухне. Това е моята цел - да успокоим обществото и тези хора да разберат, че законите важат за всички и трябва да се спазват от всички\", каза още военният министър.Той коментира и приетото днес решение на Министерски съвет за стартиране на преговори със Северна Македония и Албания за членството им в ЕС. \"Това, което приехме днес, е една много добра позиция. България не може безусловно да изрази подкрепа за членството на Северна Македония в ЕС. За първи път българско правителство излиза с такава ясна и категорична позиция\", завърши Каракачанов.", "date": "2019.10.09", "title": "Каракачанов: Намесване на служител на МО в паниката в Сливен е провокация"}
{"url": "https://offnews.bg/evropa/mvnr-kam-momenta-niama-danni-za-postradali-balgarski-grazhdani-pri-st-712814.html", "text": "Няма данни за пострадали български граждани при стрелбата в град Хале в Германия.По официална информация на полицията на федералната провинция Саксония-Анхалт около обяд на 09.10.2018 г. в квартал Паулус на град Хале неизвестни извършители са открили стрелба.Има две жертви – жена, застреляна пред еврейския гробищен парк, и мъж - в заведение за хранене. Полицията още не е обявила официални данни за мотивите за извършеното престъпление.Полицията в градовете Лайпциг и Дрезден на съседната федерална провинция Саксония, както и в столицата Берлин са увеличили охраната на всички еврейски синагоги и учреждения.Посолството на България в Берлин е във връзка с германските власти, следи обстановката и при необходимост е готово да окаже съдействие.", "date": "2019.10.09", "title": "МВнР: Към момента няма данни за пострадали български граждани при стрелбата в град Хале в Германия (обновена)"}
{"url": "https://offnews.bg/obshtestvo/ombudsmanat-diana-kovacheva-s-priemna-za-grazhdani-v-sliven-izvarshi-712816.html", "text": "Oмбудсманът Диана Ковачева и екип от експерти на институцията изслушаха проблемите на гражданите от Сливен и региона днес по време на изнесената приемна в Областната администрация на града. Оплакванията бяха срещу нарушени техни права като потребители – основно във ВиК сектора, с нарушено право на собственост, както и проблеми относно здравни и образователни въпроси.Към обществения защитник се обърнаха жители от с. Градец с оплакване от набези на крадци, които нападат домовете им, както и група граждани от селищно образувание „Изгрев“, които търсят съдействие във връзка с липса на изградена водоснабдителна инфраструктура.По-рано през деня доц. Ковачева и екип от Националния превантивен механизъм към омбудсмана /б.р. специализирана дирекция, която осъществява наблюдение в местата за задържане и лишаване от свобода/ извършиха планирана проверка в Сливенския затвор.„При последното посещение на омбудсмана в Сливенския затвор през 2016 г., имахме данни за лоши битови условия в затвора, които към днешна дата са отстранени“, каза доц. Ковачева пред журналисти. Към момента затворът в Сливен е един от най-добре ремонтираните и поддържаните в България. Въпреки това общежитието от открит тип там все още е в лошо състояние и се нуждае от основен ремонт. По време на проверката общественият защитник посети килиите, лавката към затвора, детската ясла, както и местата за полагане на труд, а експертите от НПМ – наскоро ремонтирания арест.Тя обяви, че с екипа й са се срещнали с над 50 от лишените от свобода по тяхно желание и те са подали своите оплаквания към институцията на омбудсмана. Част от тях се отнасят до проблеми, които са общи за системата за лишаване от свобода като цяло, за които омбудсманът многократно е отправял препоръки: проблеми в медицинското обслужване, включително консултации с външни специалисти, ниско заплащане на медицинските специалисти, високи цени на продуктите в лавката, липса на възможности за полагане на труд.„На първо място в затвора в Сливен получихме оплаквания срещу медицинското обслужване. В затвора има изграден ремонтиран и добре поддържан медицински център с отлична апаратура, но лишените от свобода се оплакаха от здравните грижи, включително от липсата на консултации с външни специалисти. В медицинския център няма директор от няколко месеца, както и гинеколог“, изтъкна Ковачева.На второ място тя посочи проблема с полагането на труд в затвора, макар това да е един от затворите, в които са осигурени възможности за това. По данни на ръководството около 50% от затворничките работят. По думите на лишените от свобода обаче не всички, които искат да работят, могат да го правят – първо, заради недостатъчно работни места и второ – нормите, които се поставят, са много високи и практически неизпълними. В резултат, на което получават и ниско възнаграждение.„Третият набор от оплаквания бе свързан с ресоциализацията на лишените от свобода. Полагат се усилия за образование на лишените от свобода (1/4 от затворничките учат) и има курсове за професионална квалификация, които да им помогнат да се адаптират по-добре след напускане на затвора. Често обаче след като изтърпят на наказанието си, редица от тях се връщат обратно с ново извършено престъпление и нова присъда. За съжаление, има и много лишени от свобода, които са с психични заболявания и умствена изостаналост. След като напуснат, те няма къде да отидат, защото няма защитени жилища, в които да бъдат настанявани“, посочи омбудсманът.Доц. Ковачева се срещна и с областния управител Чавдар Божурски. Двамата обсъдиха тревожната ситуация със създалата се паника сред родителите в града, които започнаха да спират децата си от училище от страх „да не им бъдат отнети“. Той я увери, че учениците вече са обратно в клас, а обстановката се нормализира.„Оценявам реакцията на институциите в предишните няколко дни като адекватна. Според нас е важно да се направи анализ на причините, поради които се стигна до тук“, категорична е доц. Ковачева. Тя подчерта, че през годините институцията на омбудсмана е изпращала препоръки по отношение на начина, по който работи системата за закрила на децата, за това, че се губи елемента на превенцията.Според омбудсмана е необходима работа за връщане на доверието към специализираните органи за закрила на детето, работа за индивидуалната оценка на всяко дете в риск, повишаване капацитета на човешкия ресурс на социалните работници – обучение, квалификация, по-добри условия за работа, подобряване на координацията между институциите, но най-вече за подкрепа на семейството.", "date": "2019.10.09", "title": "Омбудсманът Диана Ковачева с приемна за граждани в Сливен, извърши проверка и в женския затвор"}
{"url": "https://offnews.bg/politika/balgaria-iska-ot-makedonia-da-razkrie-imenata-na-donosnitcite-rabotil-712796.html", "text": "Задействане на процес на осветляване на сътрудниците от днешна Република Северна Македония на службите за сигурност на бивша Югославия. Това е едно от условията, което официална София поставя на Скопие, за да подкрепи Македония в пътя й към ЕС.Същевременно България ще настоява и за \"реабилитация на жертвите на югославския комунистически режим, репресирани поради българското им самосъзнание.\"На жаргон в Скопие сътрудниците на югославската Държавна сигурност се наричат \"кодоши\". Във времената на комунистическа Югославия най-активни са две специални служби - УДБА (Управа државне безбедности - Служба за държавна сигурност) и КОС (Контраобавештајна служба -  Контраразузнавателна служба).\"Когато бяха по-изострени отношенията между Югославия и България, тогава беше по-активна разузнавателната служба на Югославия по отношение на България. Например, през онези времена, когато ставаше дума за македонския въпрос. Или когато ставаше дума за отношенията между бившия СССР и страните от Южните Балкани, Югославия, България, Албания и т.н. Тогава, мисля, че беше по-активна. Мисля, че ставаше дума приблизително за годините между 1948-1956. След това, когато настъпиха по-големи промени в Югославия – 1968 година. И през 70-те, когато се изостриха отношенията заради македонския въпрос. И т.н.\" - заяви през 2010 г. Хисен Рамадани, дългогодишен висш функционер в ЦК на Съюза на комунистите на Македония и в ЦК на Съюза на комунистите на Югославия.Във времената на Социалистическа федеративна република Югославия УДБА има мащабна мрежа в Социалистическа република Македония, но нейни сътрудници и агенти действат и в Народна република България. Огромни информационни масиви на бившата УДБА не са разсекретени и до днес.", "date": "2019.10.09", "title": "България иска от Македония да разкрие имената на доносниците, работили за югославската ДС"}
{"url": "https://offnews.bg/obshtestvo/balgaria-se-prisaediniava-kam-proekta-za-podobriavane-na-patnata-bezop-712817.html", "text": "Министърът на вътрешните работи Младен Маринов участва в официална церемония в Брюксел, с която бе дадено началото на Проекта за подобряване на пътната безопасност в Европа. Събитието беше домакинствано от действащия комисар по транспорта Виолета Булц и изпълнителния директор на Европейския съвет по безопасност на транспорта Антонио Авеносо.По-рано днес, българска делегация участва в експертна дискусия по пътна безопасност, инициирана от ЕС. В рамките на работните панели бяха представени мерки за подобряване на безопасността на пътната инфраструктура, за справяне с главните причини за смърт на пътя, както и такива за подобряване на пътната безопасност в населени места и защита на уязвимите участници в пътното движение. В дискусията се включи заместник-директорът на Генерална дирекция „Мобилност и транспорт“ на ЕК Матю Болдуин.Проектът е иницииран от Генерална дирекция „Мобилност и транспорт“ на Европейската комисия и Европейския съвет по безопасност на транспорта (ETSC). ETSC е организация със седалище в Брюксел, имаща за цел намаляване броя на смъртните случаи и тежките наранявания в следствие на пътнотранспортни произшествия. Организацията поддържа индекс за всяка държава членка, който се оформя от поведението на участниците в движението, инфраструктурата, МПС, политиките в областта на пътната безопасност като цяло.Поканени да се включат в проекта са шест държави членки, с най-добър потенциал за подобряване на показателите за пътна безопасност (България, Полша, Литва, Гърция, Румъния и Португалия).Проектът е с времетраене от 3 години (2019-2021 година) и има за цел подобряване на сътрудничеството между държавите членки в прилагането на иновативни и ефективни мерки за повишаване пътната безопасност. Предвижда се провеждането на работни семинари, посещения на чужди експерти и др. Крайният резултат следва да допринесе за дългосрочната цел на ниво ЕС – намаляване на смъртните случаи и тежките наранявания в следствие на пътнотранспортни произшествия с 50 % до 2030 година.Финансирането ще бъде изцяло за сметка на Европейската комисия, без съфинансиране от страните участнички.На среща в София на 4 юли 2019 г. представители на всички ангажирани ведомства (МВР, МТИТС, МРРБ, Държавната агенция „Безопасност на движението по пътищата“, ИА “Автомобилна администрация” и Агенция \"Пътна инфраструктура\") на високо политическо ниво изразиха готовността на България да се присъедини към проекта. За точка за контакт по проекта от българска страна беше определена Малина Крумова, председател на Държавната агенция „Безопасност на движението по пътищата“.", "date": "2019.10.09", "title": "България се присъединява към Проекта за подобряване на пътната безопасност в Европа"}
{"url": "https://offnews.bg/sviat/erdogan-dade-start-na-voennata-operatcia-v-siria-712812.html", "text": "Въоръжените сили на Турция започнаха операцията „Извор на мира“ в Сирия, в районите на изток от река Ефрат, за което президентът Реджеп Ердоган съобщи в Туитър, предаде Анадолската агенция.Турският лидер посочва, че операцията е против терористичните организации PKK/YPG /въоръжените отряди на Кюрдската работническа партия/ и Ислямска държава.Според Ердоган целта е да бъде разрушена зоната при южните граници на Турция, контролирана от терористите и да се гарантират мирът и стабилността в Сирия.„Благодарение на операцията „Извор на мира“ в Сирия ще бъде създадена зона за сигурност, където ще се завърнат сирийските бежанци. Операцията е насочена към защитата на териториалната цялост на Сирия и ще спаси мирните жители от тероризма“, подчертава Ердоган.Турският министър на външните работи Мевлют Чавушоглу уверява, че операцията в северната част на Сирия ще бъде проведена в съответствие със законните права на Анкара, основани на нормите на международното право, Устава на ООН и резолюциите на Съвета за сигурност.„Планираната антитерористична операция в районите на изток от Ефрат ще позволи да бъде ликвидирана заплахата над крайграничните провинции на Турция и ще даде възможност на милиони сирийски бежанци да се завърнат в родината си доброволно и безопасно. Бойците от сирийското крило на ПКК с подкрепата на САЩ контролират участък от границата с Турция с дължина 480 километра“, коментира Чавушоглу.", "date": "2019.10.09", "title": "Ердоган даде старт на военната операция в Сирия"}
{"url": "https://offnews.bg/obshtestvo/uchebnite-programi-po-matematika-za-5-6-i-7-klas-shte-badat-oblekchen-712815.html", "text": "Учебните програми по математика за 5, 6 и 7 клас ще бъдат преразгледани с цел да бъдат облекчени, съобщи министърът на образованието и науката Красимир Вълчев пред депутатите от парламентарната просветна комисия:\"Натрупа се изоставане в голям брой ученици. То не може да се компенсира с допълнителните обучения. Учителите не успяват в достатъчна степен да го компенсират. Сформирали сме група, неформална в момента, с която ще направим преглед къде можем да облекчим конкретно учебните програми в прогимназиален етап по математика\".Анализите и данните от външното оценяване показват, че имаме проблем с математиката и с  резултатите по математика, като най-големият проблем е в прогимназиалния етап /пети-седми клас/ и там най-често се демотивират учениците за учене, каза Красимир Вълчев. Той обясни, че трябва да се преразгледат учебните програми по математика, за да стане обучението по математика по-интересно и да не е толкова насочено към заучаването на алгоритми, а да е насочено към превръщането на практически ситуации в математически задачи и към тяхното решаване.Депутатът от БСП Ирена Анастасова каза, че се радва, че МОН е стигнало до решението за преразглеждане на учебните програми по математика и добави, че \"тежкото учебно съдържание отказва децата от училище, но не е само това\".Учебните програми трудно се променят, \"те са вързани\" с другите класове и с учебниците, които се издават, но сме длъжни да направим анализ въз основа на мненията на учителите по математика, каза министър Вълчев. ", "date": "2019.10.09", "title": "Учебните програми по математика за 5, 6 и 7 клас ще бъдат облекчени"}
{"url": "https://offnews.bg/temida/prokuraturata-v-iambol-obvini-bivshia-legioner-pacheliev-za-ubijstvoto-712822.html", "text": "Окръжната прокуратура в Ямбол обвини бившия легионер Иван Пачелиев за убийството на фелдшера от тополовградското село Орешник, съобщава БНР.37-годишният Пачелиев е обвинен в умишлено убийство на 72-годишния Димитър Факирев. Събрани са достатъчно доказателства за повдигане на обвинението, въпреки отказа на заподозрения да съдейства на следствието, посочи окръжният прокурор на Ямбол Дойчин Дойчев.На Иван Пачелиев е повдигнато обвинение по чл. 116 за причинена смърт на медицинско лице при и по повод изпълнение на служебните му задължения, съобщи окръжният прокурор на Ямбол Дойчин Дойчев.Наказанието за това престъпление е от 20 до 30 години лишаване от свобода, доживотен затвор ли доживотен затвор без замяна.Жертвата многократно е прободена с хладно оръжие, но засега мотивите за убийството остават неясни, очакват се и резултатите от назначените експертизи.Мярката на Пачелиев е удължена на 72 часа, като предстои да бъде поискана постоянна мярка за задържане.По-рано окръжният прокурор Дойчев обясни:„На базата на събраните доказателства може да направим основателно предположение, че извършител на престъплението към момента е Иван Пачелиев. Затова и ще му бъде повдигнато обвинение за убийство на медицинско лице по повод изпълнение на неговите задължения, тъй като може да заключим с оглед мястото, където е извършено убийството, че това е било именно по повод изпълнение на неговите задължения“.Директорът на РДВР в Хасково Ангел Цанков добави:„Продължава издирването на още свидетели, продължава издирването на още доказателства. Престъплението е извършено с хладно оръжие. Има няколко прободни рани, на база на които е настъпила смъртта“.", "date": "2019.10.09", "title": "Прокуратурата в Ямбол обвини бившия легионер Пачелиев за убийството в Орешник"}
{"url": "https://offnews.bg/obshtestvo/brigaden-general-nikolaj-karaivanov-armiata-dava-vazmozhnost-za-lichn-712818.html", "text": "Армията е институция, което дава възможност за личностно развитие, възпитава в чувство за отговорност, дисциплина, екипна работа, психическа устойчивост, изгражда добри физически качества, учи на точност и коректност. Това каза пред журналисти в Силистра по време на кампанията „Бъди войник“ началникът на щаба на Сухопътните войски бригаден генерал Николай Караиванов днес, 9 октомври.Той отбеляза, че чрез подобни събития гражданите имат възможност да видят отблизо Българската армия, да се докоснат до живота на военнослужещите, които поддържат бойна готовност и се стремят към повишаване на бойните си способности.Стотици ученици, граждани и гости на Силистра посетиха информационната борса и с интерес разгледаха показа на техника и въоръжение в рамките на кампанията.Преди традиционния концерт бригаден генерал Николай Караиванов връчи на 15 заслужили общественици, ветерани и жители на Силистра и региона, отличени със заповед на министъра на отбраната, юбилейни медали „100 години Първа световна война“.", "date": "2019.10.09", "title": "Бригаден генерал Николай Караиванов: Армията дава възможност за личностно развитие"}
{"url": "https://offnews.bg/tenis/dzhokovich-zapochna-zashtitata-na-titlata-si-v-shanhaj-s-pobeda-nad-sh-712813.html", "text": "Световният номер 1 в мъжкия тенис Новак Джокович започна защитата на трофея си в турнира от сериите Мастърс в Шанхай с лесна победа над Денис Шаповалов.Сърбинът се наложи с 6:3, 6:3 в двубой от втория кръг на надпреварата, продължил около 70 минути. Това беше трети успех от три мача за Джокера срещу Шаповалов, като и трите двубоя бяха през този сезон.Сърбската суперзвезда проби противника си в осмия гейм и след това без трудности си взе подаването на нула, за да спечели безпроблемно сета.Втората част започна равностойно, но в петия гейм отново Ноле стигна до пробив и в крайна сметка интригата бе тотално \"убита\". Сърбинът довърши своя противник с още един пробив в последния девети гейм.В трети кръг Джокович ще се изправи срещу победителя от двубоя между Люка Пуй и Джон Иснър.", "date": "2019.10.09", "title": "Джокович започна защитата на титлата си в Шанхай с победа над Шаповалов"}
{"url": "https://offnews.bg/politika/kakvo-konkretno-iskame-ot-makedonia-i-albania-za-da-gi-podkrepim-za-e-712794.html", "text": "На 15 октомври на Съвета \"Общи въпроси\" и на 17 октомври на Европейския съвет България ще подкрепи започването на преговори за членство в Европейския съюз със Северна Македония и Албания, но ще следи те да спазват добросъседските отношения.Това е записано в Рамковата позиция по отношение на европейската перспектива на двете държави, която по предложение на вицепремиера Екатерина Захариева бе одобрена днес от Министерския съвет.В документа са записани условията, които България поставя пред двете държави. За тях страната ни ще следи по време на целия преговорен процес.Македония и \"македонският език\"По отношение на Република Северна Македония са формулирани конкретни междинни цели и крайни цели:Преди провеждането на първата междуправителствена конференция, която одобрява преговорната рамка, България ще настоява за ясни критерии по изпълнението на Договора за приятелство, добросъседство и сътрудничество, особено що се отнася до работата на Съвместната мултидисциплинарна експертна комисия по исторически и образователни въпроси.По отношение на езика да се използва фразата „официален език на Република Северна Македония“. При абсолютна необходимост от използване на термина „македонски език“ в документи и позиции на ЕС, със звездичка под линия следва да се пояснява всеки път - „съгласно конституцията на Република Северна Македония“.Следва да е ясно, че езиковата норма, обявена за конституционен език в Република Северна Македония, е свързана с еволюцията на българския език и неговите наречия в някогашната югославска република след кодифицирането им след 1944 г. Никой документ/изявление в процеса на присъединяване не може да се разглежда като признание от българска страна на съществуването на т.нар. „македонски език“, отделен от българския.Преглед на изпълнението на тези условия, както и напредък по промяната на учебниците по литература, история и география в Република Северна Македония ще бъде направен и преди провеждането на втората междуправителствена конференция, която отваря първата преговорна глава.България не следва да допуска интеграцията на Северна Македония в ЕС да бъде съпътствана от европейска легитимация на държавно спонсорирана идеология на анти-българска основа.Официално Скопие следва да преустанови и да се въздържа от провеждане на политика, независимо под каква форма, на подкрепа и насърчаване претенциите за признаване на т.нар. „македонско малцинство“ в България.Нашата югозападна съседка следва ясно да посочи, че краткото име на страната няма нищо общо с географския регион Северна Македония, част от който се намира в пределите на България.Република Северна Македония следва да премахне от табели и надписи върху паметници, паметни плочи и сгради на текстове, насаждащи открито омраза към България, например такива, съдържащи квалификации катоОфициална София очаква задействане на процес на реабилитация на жертвите на югославския комунистически режим, репресирани поради българското им самосъзнание, както и задействане на процес на осветляване на сътрудниците от днешна Република Северна Македония на България ще настоява и за ясен напредък при работата на Съвместната мултидисциплинарна експертна комисия по историческите и образователните въпроси. Това означава да се постигнат конкретни договорености за личности и събития като Гоце Делчев, Даме Груев, Братя Миладинови, Илинденско-Преображенското въстание, Кресненско-Разложкото въстание.Рамковата позиция ще изисква и хармонизиране на учебните програми по история и литература на двете страни в съответствие с постигнатото от Съвместната мултидисциплинарна експертна комисия по историческите и образователни въпроси.Албания и българското национално малцинствоОтносно преговорния процес с Албания той следва да бъде обвързан с реален напредък по отношение на по-нататъшните стъпки за гарантиране правата на българското национално малцинство.Официална София очаква правата на българското национално малцинство да бъдат максимално гарантирани, включително изучаването, без поставяне на административни пречки, на книжовния български език като майчин в регионите, традиционно населявани от тях, като Голо Бърдо, Гора, Преспа, Корча, Кукъс, Елбасан.България очаква и преброяването на населението в Албания да бъде проведено \"съгласно най-високите европейски стандарти и да отразява реалната етническа принадлежност.\"", "date": "2019.10.09", "title": "Какво конкретно искаме от Македония и Албания, за да ги подкрепим за ЕС?"}
{"url": "https://offnews.bg/ikonomika/evrohold-shte-e-natcionalno-predatelstvo-da-ne-kupim-chez-712808.html", "text": "След евентуалното придобиване на бизнеса на ЧЕЗ в България, купувачът на активите Eвроxoлд възнамерява да продължи с покупките в същия сектор, но в съседни държави. Публичното дружество имa интереc към eнepгийните активи на ЧЕЗ в Румъния, които също се продават, заяви Aceн Хриcтoв, пpeдceдaтeл нa нaдзopния cъвeт на холдинга.Според него компанията му имала интереси и в други страни на Балканите, а cтpaтeгиятa нa Eвроxoлд била да организира eнepгиeн xoлдинг, пo пoдoбиe нa зacтраховaтeлния бизнес нa нaй-гoлямoтo пo пpиходи пyбличнo дpyжecтвo в Бългapия.Xpиcтoв бе категоричен, че няма каквато и да е причина Комисията за защита на конкуренцията (KЗK) дa oтĸaжe пpидoбивaнeтo, защото Eвpoxoлд нe пpитeжaвa дpyги eнepгийни aĸтиви.Той определи като \"нaциoнaлнo предaтeлcтвo\" евентуален отказ на антимонополното ведомство, тъй ĸaтo било много пo-лecнo дa бъдe ĸoнтpoлиpaнa бългapcĸa ĸoмпaния, oтколкото чyжда.Според Асен Хрииcтoв обаче имaло cтруктури, които се опитвали да попречат на сделката.Πoĸyпĸaтa нa бългapcĸитe aĸтиви щe бъдe ocъщecтвeнo чpeз peгиcтpиpaнaтa нacĸopo в Xoлaндия Еаѕtеrn Еurореаn Еlесtrіс Соmраnу В.V, ĸoятo e 100 пpoцeнтa coбcтвeнocт нa Eвpoxoлд. Стойността на сделката с чешкото държавно дружество е 335 милиона евро, а парите за сделката вече са осигурени. От Еврохолд обещават да вложат 270 млн. лева през първите две години след придобиването на активите на ЧЕЗ в подобряване на услугата и намаляване на загубите на ток.", "date": "2019.10.09", "title": "Еврохолд: Ще е национално предателство да не купим ЧЕЗ"}
{"url": "https://offnews.bg/temida/sadebniat-sastav-osvobodil-predsrochno-polfrijman-nareche-zadarzhane-712821.html", "text": "Съдебният състав, освободил предсрочно от затвора австралиеца Джок Полфрийман, нарече \"произвол\" задържането му в Бусманци, само на основание изчакване решението на Върховния касационен съд по искането на главния прокурор за възобновяване на делото.Три седмици, след като уважиха молбата на Полфрийман да излезе на свобода шест години и половина преди края на 20-годишната присъда за убийството на Андрей Монов, Калин Калпакчиев, Весислава Иванова и Виолета Магдалинчева напомнят, че актът им подлежи на незабавно изпълнение и искането на главния прокурор не променя този факт.\"Ако са налице други основания за задържането на чуждия гражданин, различни от тези по делото, то следва да се изтъкват именно те, а не предстоящото произнасяне на върховната съдебна инстанция. В правовата държава актовете на съда, подлежащи на изпълнение, безусловно следва да се зачитат. В противен случай гражданите са оставени на произвол, от който няма как да бъдат защитени. Това, а не персоналните атаки срещу членове на съдебния състав, е причината да изразим тази позиция\", пишат Калпакчиев, Иванова и Магдалинчева.", "date": "2019.10.09", "title": "Съдебният състав, освободил предсрочно Полфрийман, нарече задържането му в Бусманци 'произвол'"}
{"url": "https://offnews.bg/zdrave/meditcinskite-sestri-ot-karlovo-se-sporazumiaha-za-950-lv-zaplata-712783.html", "text": "След подадените колективни оставки и протести медицинските сестри от болницата в Карлово се споразумяха с ръководството за по-високи заплати. Договорено е да получават исканите от тях 950 лв. месечно, съобщи Нова телевизия.По думите на медицинската сестра Петя Николова, оставките им ще бъдат оттеглени, когато видят и подпишат договорите си по новото споразумение.Управителят на лечебното заведение обаче предупреди, че болницата може да има финансови проблеми, ако Здравната каса не вдигне с 20% цените на клиничните пътеки.„На всички по равно - 950 лева. Това е споразумението. Нито от общината, нито от пътеките са дошли постъпленията, от собствените ресурси са. Има един възмезден кредит към общината - 60 000 лева, който изтича декември месец. Ще се постарая да го разсроча за още една година\", коментира д-р Христо Пелев - управител на МБАЛ- Карлово.", "date": "2019.10.09", "title": "Медицинските сестри от Карлово се споразумяха за 950 лв. заплата"}
{"url": "https://offnews.bg/politika/dbg-samo-poslednata-godina-na-fandakova-shte-ni-struva-nad-4-mln-712788.html", "text": "Само последната година управление на Йорданка Фандъкова и ГЕРБ в София ще ни струват над 4 млн. лева заради глоби, които ще се платят не от нея или Борисов, а от всички данъкоплатци в столицата, коментира Димитър Делчев, водач на листата на коалицията „Движение България на гражданите“ (ДБГ, ЗНС, НДСВ и Път на младите), по повод заведени дела срещу Столична община.Вчера ВАС потвърди глобата на Столична община за това, че е провела обществена поръчка, която не е по правилата и е дискриминирала участници. Накрая се оказва, че властта е дала десетки милиони на близки фирми, за да ремонтират 26 училища и детски градини. Резултатът е, че всички граждани ще платят 1,7 млн лева глоба на МРРБ, посочи Делчев.Има още няколко поръчки, заради които се очаква Столична община да плаща глоби, а общата стойност е над 4 млн. лева, добави той.На практика вместо да се изгради канализация в Панчарево или детска градина в Манастирски ливади, например, парите на данъколатците ще отидат за глоби заради лошо управления, заяви още Делчев.", "date": "2019.10.09", "title": "ДБГ: Само последната година на Фандъкова ще ни струва над 4 млн."}
{"url": "https://offnews.bg/politika/shte-razsledvat-sluzhitel-ot-mo-za-panikata-s-otnemaneto-na-detca-712790.html", "text": "Служител от пресцентъра на военното министерство ще бъде разследван дали е съпричастен със случая с фалшивата новина за отнемането на деца, което паникьоса ромите в Сливен, Карнобат и Ямбол, съобщи министърът на отбраната Красимир Каракачанов. \"Ще проверя и ще взема необходимите мерки, ако това се окаже вярно. След като вие не виждате моя позиция или позиция на моите колеги в парламента, означава, че такава политическа позиция няма и ако някой се заиграва, било поради неразбиране или поради други причини, особено служители в моето ведомство, затова ще бъдат взети необходимите мерки\", заяви министърът.За участието на държавни служители в скандала намекна по-рано и вицепремиерът Томислав Дончев.Междувременно сливенската районна прокуратура образува досъдебно производство за всяване на паника и разпространяването на заблуждаваща информация.", "date": "2019.10.09", "title": "Ще разследват служител от МО за паниката с отнемането на деца"}
{"url": "https://offnews.bg/112/avtobus-se-blasna-v-chakalniata-na-avtogara-v-sofia-snimki-712789.html", "text": "Автобус се е блъснал във входа на чакалнята на столичната автогара \"Сердика\" и е счупил стъклата на вратите.Кадри на щетите бяха публикувани в социалните мрежи, а очевидци потвърдиха пред OFFNews за инцидента.По неофициална информация автобусът е на един от големите превозвачи.Причините за инцидента, станал около 13 ч, се изясняват. Няма пострадали, съобщиха от СДВР пред БГНЕС.Автогара \"Сердика\" се намира в пространството между столичните Централна автогара и Централна гарад. От нея тръгват вътрешни и международни линии.", "date": "2019.10.09", "title": "Автобус се блъсна в чакалнята на автогара в София (снимки)"}
{"url": "https://offnews.bg/kultura/teresa-salgueiro%c2%a0predstavi-nov-singal-i-klip-broeni-dni-predi-premie-712792.html", "text": "На 13-ти октомври, в Sofia Live Club, Teresa Salgueiro ще изпълни песни от соловите си албуми O Horizonte и O Misterio, песни на Medredeus и други португалски класики. Билети за концерта се разпространяват в системата на  и касите на EasyPay.Вратите на клуба отварят в 20ч., Teresa Salgueiro и групата й са на сцената в 21ч.За актуална информация и подробности за концерта следете страницата на събитието: /", "date": "2019.10.09", "title": "Teresa Salgueiro представи нов сингъл и клип, броени дни преди премиерния си концерт в София"}
{"url": "https://offnews.bg/analizi/alfa-risarch-votat-v-sofia-na-kantar-fandakova-s-minimalna-prednina-712785.html", "text": "Оспорвана надпревара за кметския пост предстои в София. Основните опоненти Йорданка Фандъкова и Мая Манолова са с почти равни позиции, като лек превес има настоящият кмет - 36,3 на 34,6 на сто. Това сочат данните от проучване на Алфа рисърч*, проведено между 3 – 7 октомври, сред 801 пълнолетни граждани с право на глас в местните избори. Сериозна преднина във вота за общински листи  има ГЕРБ с 32,1% пред БСП (21,4%), но недостатъчна за мнозинство в бъдещия Общински съвет. Демократична България затвърждава силните си позиции от европейските избори – 15,5% вот за общинска листа и 10.7% за нейния кандидат за кмет Борислав Игнатов. Заявената избирателна активност достига 45,3%. Тя е вече с около 4 пункта по-висока от тази през 2015г. и по всяка вероятност ще запази, а вероятно и надвиши тази стойност, поради по-високата мобилизация на избирателите, провокирана от силните кандидатури и реалното състезание между тях, коментират от Алфа рисърч.Плюсът за Йорданка Фандъкова е, че успява да удържи избирателите на ГЕРБ в тази сложна конфигурация. Плюсът за Мая Манолова е, че успява да разшири традиционния БСП вот с близо 10 на сто. В тази ситуация, при балотаж, ключов ще е ценностният избор на симпатизантите на Демократична България, които ще определят в голяма степен пътят към и на София, обясняват социолозитеКандидатът на т.нар. градска десница, арх. Борислав Игнатов, събира към момента 10,7% вот сред твърдо решилите да гласуват. Поради по-слабата си начална популярност спрямо останалите, той има потенциал за ръст, поне до нивата на листата (15,5%).Евроизборите показаха електоралната ефективност на Ангел Джамбазки и залагайки отново на него, ВМРО отбелязва двоен пробив – увеличава резултата си за общинската листа (6,1%) и постига четвърта позиция за кметската надпревара (6,9% вот за Ангел Джамбазки).Кандидатът на иначе активното гражданското сдружение „Спаси София“ търпи, от една страна, конкуренцията на големите партии, а от друга, на далеч по-разпознаваемия опонент, състезаващ се в неговата група, тази на “независимите претенденти“. В резултат, той остава на пета позиция с добрия за този профил кандидати резултат от 4,8%.Останалите 15 участници събират сумарно малко под 7 на сто от вота на твърдо решилите да отидат до урните. Вотът за партийните листи сочи водещи позиции за ГЕРБ, на 10 процентна дистанция от БСП (32,1% : 21,4%). Трета позиция за Демократична България (15,5%). Имайки предвид наблюдаваната и на Евроизборите склонност техните избиратели да се мобилизират в последните дни преди вота, може да се очаква допълнителен ръст на тази формация. ВМРО с 6,1% е следващият сигурен участник в бъдещия Столичен общински съвет.През 2015г. в сегашния състав влизат представители на 9 листи. В бъдещия могат да се очакват между 7 и 9 листи, без ясно мнозинство. Което отсега вещае трудни времена за столичния кмет. И изпитания за политическите стратегии и управленски ангажименти на подкрепящите го политическите сили, коментират още от Алфа рисърч. --------------------------*Настоящото изследване е проведено в периода 3 – 7 октомври 2019г. от Алфа Рисърч, публикува се на сайта на агенцията и се реализира със собствени средства. Изследването е проведено сред 801 пълнолетни граждани от гр.София с право на глас в местните избори. Използвана е стратифицирана двустепенна извадка с квота по основните социално-демографски признаци. Информацията е събрана чрез пряко стандартизирано интервю по домовете на анкетираните лица.", "date": "2019.10.09", "title": "Алфа рисърч: Вотът в София на кантар, Фандъкова с минимална преднина пред Манолова"}
{"url": "https://offnews.bg/izbori/manolova-obeshta-trotoari-v-manastirski-livadi-video-712786.html", "text": "„В „Манастирски ливади“ няма тротоари. Те са пълни с автомобили вместо с пешеходци, а там, където има тротоари, те са в безобразно състояние. Така, за съжаление, не е само в „Манастирски ливади“, така е в целия град. Те са изпитание за столичани“, каза при среща с майки с детски колички в кв. „Манастирки ливади“ гражданският кандидат за кмет на столицата Мая Манолова и ги увери, че това ще се промени в нейния мандат като кмет.Тя подчерта, че средата трябва да е по-достъпна за хорта с увреждания, за майките с колички. Затова в програмата на гражданския кандидат за кмет на столицата били предвидени конкретни мерки – скосени тротоари, рамки и платформи за подлезите, както и работещи асансьори за метрото.По думите й пътната безопасност е пред скоби.Според Манолова е подобна ситуацията около много други училища и детски градини в столицата, а като решение тя посочи следните мерки – пътна маркировка, която да осигурява пешеходна безопасност и безопасност на движението по улиците, особено в районите с много деца, ефективно и интелигенто управление на светофарите, така че да осигуряват безопасност при преминаването, достатъчно тротоари около местата, които се посещават от деца – училища, детски градини, спортни зали, паркове, площадки.„Ще сложа точка на това. Програмата ми предвижда всички средства от „синя“ и „зелена“ зони да се инвестират в изграждането на паркинги и в центъра на града, и в кварталите, както и буферни паркинги по крайните спирки на метрото, допълни още тя.", "date": "2019.10.09", "title": "Манолова обеща тротоари в Манастирски ливади (видео)"}
{"url": "https://offnews.bg/zdrave/sistema-za-zapazvane-na-kosata-pri-himioterapia-vavedoha-v-umbal-ivan-712791.html", "text": "Система за превенция на косопада по време на химиотерапия въведоха в Клиниката по хематология и онкология на УМБАЛ „Св. Иван Рилски“, съобщиха от лечебното заведение. По повод Световния месец за борба с рак на гърдата за всички пациенти, започнали терапията си през октомври, тя ще е на преференциална цена за целия курс на лечение. Системата прилича на каска, която се поставя върху главата, по време на химиотерапия, и осигурява охлаждане на скалпа като по този начин запазва напълно или частично космените фоликули, което предполага и по-бързо възстановяване след края на лечението. Използва се за превенцията на косопад при солидни тумори, вследствие на химиотерапевтично лечение. Статистически повече от половината пациенти, преминаващи през лечение с процедурата за охлаждане на скалпа, не стигат до ползване на перука или кърпи за глава.Системата може да обслужва по двама пациенти на ден. Необходимо е те да провеждат химиотерапията си в УМБАЛ „Св. Иван Рилски“ и да се запишат предварително на тел. 02/851 10 37.", "date": "2019.10.09", "title": "Система за запазване на косата при химиотерапия въведоха в УМБАЛ \"Иван Рилски\""}
{"url": "https://offnews.bg/izbori/maia-manolova-do-kraia-na-mandata-shte-ima-iasla-i-gradina-za-vsiako-712797.html", "text": "„В програмата за управление на София сме заложили изискването до края на мандата да бъдат изградени детски ясли и градини за всяко дете“. Това заяви независимият кандидат за кмет на София Мая Манолова днес в квартал „Манастирски ливади“, където майки споделиха за проблем с недостига на места в детски градини и детски ясли.Тя допълни, че „дотогава, до края на мандата, за да няма нито едно дете в столицата, което да е извън детско заведение, общината ще сключи договори с частни детски ясли и детски градини, като ще предоставя за издръжката на децата в частните заведения сумата, която предоставя в общински такива.“", "date": "2019.10.09", "title": "Мая Манолова: До края на мандата ще има ясла и градина за всяко дете"}
{"url": "https://offnews.bg/kultura/golemiat-zimen-kontcert-na-stefan-valdobrev-i-obichajnite-zapodozren-712803.html", "text": "След края на тазгодишното лятно турне \"Пет летни концерта, без да броим зимния\", ето че за Стефан Вълдобрев, “Обичайните заподозрени” и многобройните им фенове дойде ред “да преброят” и зимния. Това ще се случи на 11 ноември в зала 1 на НДК с начало 20.00 ч. и под сериозното заглавие \"Големият зимен концерт\".Срещаме хора с всякакви интереси, професии, сфери на живота и най-важното - от всякакви поколения, от шест до шейсетгодишни. Добре дошли са отново или за първи път на наша изява”, приканват с усмивка от бандата и обещават дружно да се преброим, да си преговорим песните им и да си прекараме поне толкова добре, колкото всеки път до сега.Това ще е втори по ред концерт за Стефан Вълдобрев и бандата му на тази сцена, след този от май 2018 г., когато буквално препълниха залата с възможно най-усмихната, най-чаровна и сърцата публика - тяхната. Обичайно и този път ще чуем само най-добрите им песни в продължение на поне два часа. Сред тях са: \"По-полека\", \"Холивуд\", \"Рай\", \"Към\", \"Едно\", \"Тази песен не е за любов\", \"Фойерверк\", \"Аз ли съм или не съм\", \"Бряг с цвят най-зелен\", \"Сняг над Сахара\", \"Обичам те, мила\", “Да” и други. Може да ни прозвучат необичайно посред зима, но пък е сигурно, че ще ни топлят обичайно като лято….  Билети за Големия зимен концерт на Стефан Вълдобрев и “Обичайните заподозрени” на 11 ноември в зала 1 на НДК се продават с пълна сила в системата на Eventim.bg. Цената им е от 30 до 45 лв. В оркестрина - 60 лв. Деца до 7 години, включително, влизат безплатно без право на седящо място, придружавани от родител или нотариално упълномощено от родител лице. Деца между 8-14 години ползват 25% отстъпка (детски билет). Наличието на легитимен пълнолетен придружител е задължително.Билети можете да намерите още на следните места: офис на Eventim на ул. “6-ти септември” 58, Office 1 Superstore, OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса Арена Армеец, Технополис, Duende Travel София, книжарница „Бард“, книжарница „На спирката“, както и онлайн .Стефан Вълдобрев е един от най-обичаните и популярни наши актьори, композитор на филмова и театрална музика, автор на песни и изпълнител. В бандата му - “Обичайните заподозрени” са музикантите: Иван Лечев - китара, Стоян Янкулов - ударни и перкусии, Веселин Веселинов (Еко) - бас, контрабас и Мирослав Иванов - китара. Събрани заедно, те са сред най-успешните български лайв банди и се радват абсолютно заслужено на “всенародната любов”. От излизането на последния им албум “10 ½” (от 2016 г.) няколко десетки хиляди души са посетили поне веднъж концертите им, сред които и не малък брой български деца. Това лято бандата направи само пет големи концерта в големите градове на България. Представи паралелно и документалния филм “Лятото на Обичайните заподозрени”.Събитието се организира от STROEJA и със съдействието на Столична община.Можете да се присъедините към събитието във фейсбук .", "date": "2019.10.09", "title": "Големият зимен концерт на Стефан Вълдобрев  и 'Обичайните заподозрени' е на 11 ноември в зала 1 на НДК"}
{"url": "https://offnews.bg/zdrave/stefan-danailov-e-priet-vav-vma-712802.html", "text": "Стефан Данаилов е приет във Военномедицинска академия в София. От здравното заведение потвърдиха информацията за OFFNews, но за момента не предоставят подробности за състоянието му.Големият български актьор е бил транспортиран от Хисаря, където провеждаше курс по рехабилитация в Болницата за продължително лечение и рехабилитация към академията.Припомняме, че след инцидент през август, когато падна в дома си в Приморско, Стефан Данаилов бе приет по спешност в болница \"Бургасмед\". Той претърпя операция на тазобедрената става. Рехабилитацията му беше назначена след допълнителни изследвания в столичната болница \"Софиямед\".", "date": "2019.10.09", "title": "Стефан Данаилов е приет във ВМА"}
{"url": "https://offnews.bg/kultura/kinomania-otdava-pochit-na-golemia-rezhisior-franko-dzefireli-sas-spet-712799.html", "text": "33-тото издание на  ще представи селекция от филми, посветена на големия италиански режисьор Франко Дзефирели, който ни напусна тази година на 96-годишна възраст. Публиката в  ще се наслади на едни от най-известните му филмови заглавия, като „Укротяване на опърничавата“, „Ромео и Жулиета“ „Хамлет“, и „Братко Слънце, Сестро Луна“.Дзефирели е носител на награда БАФТА, два пъти е печелил награда „Еми“, пет пъти – наградата „Давид на Донатело“ и има две номинации за „Оскар“.Вместо просто да екранизира шексировата пиеса , през 1967 г. Дзефирели превръща текста във весел филм с впечатляващи декори и операторска работа. Комедията с участието на Елизабет Тейлър и Ричард Бъртън носят на режисьора награда на Италианските киножурналисти за костюми, две номинации за „Златен глобус“ и две номинации за „Оскар“. Действието във филма се развива в Падуа в края на 16 в., когато свенливата Бианка и свадливата Катерина са двете дъщери на богатия търговец Баптиста. По волята на бащата по-малката сестра – Катерина, трябва да се омъжи първа, но никой от мъжете в града не я харесва заради нейния нрав. Как един странник, дошъл в Падуа, ще се справи с опърничавия характер на Катерина? Разберете на 10 ноември от 19:00 часа.Милиони хора по света свързват и до днес Ромео и Жулиета с лицата на актьорите, увековечени във филма на Франко Дзефирели „“ от 1968 г. Със своята отдавна превърнала се в обичана класика екранизация, режисьорът дръзва да наруши традицията за ролите на Ромео и Жулиета да се избират по-възрастни актьори. Той залага на абсолютните дебютанти Ленард Уайтинг и Оливия Хъси, тогава на 17 и 15 години. Изящно заснет от аса Паскуалино де Сантис на локации из Италия, Ромео и Жулиета е една от най-вдъхновените екранизации на Шекспир въобще, което се дължи в голяма степен и на прекрасната музика на Нино Рота. Съвсем заслужено филмът носи на Дзефирели 5 награди на Италианските киножурналисти, 2 номинации за „Оскар“, 2 номинации за „Златен глобус“ и 6 номинации за награда БАФТА. Подарете си едно любовно изживяване в кино „Люмиер Лидл” на НДК на 9 ноември от 19:00 часа.Безспорно голяма част от филмите на Дзефирели предизвикват голям обществен интерес. Сред тях е и екранизацията на шекспировия „“ от 1990 г., в чиято главна роля е Мел Гибсън. Както може да се очаква, актьорът предлага една силова версия на Хамлет във всяка сцена – предизвикателен, гневен и затормозен. Дзефирели мотивира съкращенията си на шекспировия текст с ефикасния си финален резултат – стегнат, приземен и съвременен прочит на пиесата, което му носи награда „Давид на Донатело“, две номинации за „Оскар“ и номинация за БАФТА. Не пропускайте екранизацията на една от най-популярните трагедии на Шекспир на 12 ноември от 19:00 часа.Друг филм на големия режисьор, който е широко дискутиран в обществото е „“ от 1972 г. Филмът разказва за живота на Свети Франциск – невероятно сложна и противоречива фигура, чието влияние върху обществото в неговото време е било наелектризиращо. Дори и днес много хора са повлияни от неговите визионерски послания за универсална толерантност. Сюжетът на филма представя прословутата аудиенция на босоногия монах от Асизи при папа Инокентий III и приятелството му със Света Клара. Въпреки че животът в Италия през 12 в. е бил много суров, Франциск е имал смелост, вдъхновена от дълбоката му вяра и е бил способен да надмогне тираничността на епохата. Гледайте филма, награден с „Давид на Донатело“, награда на Италианските киножурналисти, номиниран за „Оскар“ и БАФТА, на 11 ноември от 19:00 часа.Киномания е част от Календара на културни събития на Столична община за 2019 г.Билети за „Укротяване на опърничавата“ може да закупите от .Билети за „Ромео и Жулиета“ може да закупите от .Билети за „Хамлет“ може да закупите от .Билети за „Братко Слънце, Сестро Луна“ може да закупите от .", "date": "2019.10.09", "title": "Киномания отдава почит на големия режисьор Франко Дзефирели със специална селекция от негови филми"}
{"url": "https://offnews.bg/bojni/senshi-izpravia-shampion-po-kikboks-sreshtu-karatist-ot-belarus-na-26-712807.html", "text": "Последната дванадесета среща от програмата на бойното зрелище SENSHI ще срещне на ринга двама тежки съперници от Холандия и Беларус.Възпитаникът на световната кикбокс легенда Петер Артс и шампион по кикбокс на Холандия Бадр Фердаус ще бъде единият боец, който ще вдигне адреналина в Двореца на културата и спорта на 26 октомври.Той ще се срещне на ринга с многократния карате киокушин и кикбокс медалист Дмитро Дороков в категория до 95 кг. Двубоят, който ще нажежи още повече страстите на SENSHI, ще се играе в стил фул контакт карате.Бадр Фердус е един от най-добрите бойци от школата на трикратния шампион на К-1 Гран При в тежка категория Петер Артс. Той е само на 21 години и вече е шампион по кикбокс на Холандия. Висок е цели 188 см. Боецът на „Холандския дървосекач“ вече може да се похвали с една победа на професионалната арена на SENSHI.През април по време на галата в София той се наложи над много тежък опонент от Сърбия след здрава битка по правилата на К-1, която продължи три рунда. На 26 октомври за холандеца, обаче, предстои фул контакт карате двубой.Опонентът на Фердаус – Дмитро Дороков, има голям опит и в карате киокушин, и в кикбокс. През 2016 година печели медал от Украинското първенство по карате киокушин, а през 2018 година става вицешампион в първенството по бойното изкуство в Беларус.Дороков има медал и от Украинското първенство по кикбокс за 2017 година. Висок е 183 см и е на 23 години. Битката с възпитаника на Артс ще е и неговият дебют на ринга на SENSHI.Бойното шоу SENSHI започва на 26 октомври, от 19 часа, в Двореца на културата и спорта във Варна. VIP маси и билети за зрелищната гала могат да се закупят както от касите на залата, така и от мрежата на Eventim.bg. Билетите са на цени от 10 лв. и 20 лв.", "date": "2019.10.09", "title": "SENSHI изправя шампион по кикбокс срещу каратист от Беларус на 26 октомври"}
{"url": "https://offnews.bg/obshtestvo/api-karajte-vnimatelno-utre-v-tunel-traianovi-vrata-na-am-trakia-712800.html", "text": "Утре шофьорите да карат внимателно в тунел „Траянови врата“ на АМ „Тракия“ в посока София, предупреждава Пътната агенция.Съобщението важи за периода от 10:00 до 15:30 на 10 октомври. Ограничава се движението в активната лента в тунела в  посока София заради ремонт на пожаро-известителната система и светофарна уредба. Трафикът ще се осъществява в изпреварващата лента.Агенция „Пътна инфраструктура“ съветва шофьорите да бъдат внимателни, както и да спазват правилата за безопасност и движение по пътищата.", "date": "2019.10.09", "title": "АПИ: Карайте внимателно утре в тунел 'Траянови врата' на АМ 'Тракия'"}
{"url": "https://offnews.bg/temida/vss-dava-na-lozan-panov-vsichki-aktove-na-geshev-712809.html", "text": "Атестационната комисия към прокурорската колегия на ВСС ще предостави на председателя на ВКС Лозан Панов събраната за Иван Гешев информация по делата му, както и изготвените от него обвинителни актове. Това гласуваха единодушно 11-те члена на прокурорската колегия на заседанието си днес. Решението е по повод това, че на 3 октомври в писмо до главния прокурор Сотир Цацаров повече сведения за изготвените от кандидата за главен прокурор обвинителни актове, както и как са приключили делата по тях. Единодушно и без дебат Прокурорската колегия на заседанието си днес допусна до изслушване единствения кандидат за главен прокурор Иван Гешев, което ще се проведе на 24 октомври. Точката бе първа в дневния ред на магистратите и само за няколко минути те одобриха положителните доклади на Комисията по атестирането и конкурсите и Комисията по професионална етика към колегията, които са публикувани на сайта на ВСС от месец.", "date": "2019.10.09", "title": "ВСС дава на Лозан Панов всички актове на Гешев"}
{"url": "https://offnews.bg/politika/kandidatat-na-bsp-za-kmet-na-ilinden-tezi-izbori-shte-badat-po-razl-712787.html", "text": "Кандидатът на БСП за кмет на район \"Илинден\" Георги Томов събра на едно място по време на представянето на платформата си всички подкрепящи го леви формации. Лидерът на БСП - София Калоян Паргов, Ивайло Калфин от АБВ, Татяна Дончева от Движение 21, както и представителите на ПП \"Обединена социалдемокрация\" и Национална републиканска партия присъстваха на събитието. А домакин беше Владимир Данев - кандидат за общински съветник от листата на БСП и председател на социалистите в \"Илинден\".\"Връщам се една година назад. На градската конференция казах, че има три условия, за да успее лявото и БСП. И трите се съдържат в думата консолидация, коментира Калоян Паргов. - Консолидация на партията ни, консолидация на лявото - израз, на което е и нашето присъствие тук, макар и на районно ниво. Консолидация на онази част от обществото, която иска промяна на модела. Същата тази част, която иска промяна и една друга перспектива и решение на проблемите. А тази част от обществото е вече критична маса\".Според Георги Томов предстоящите местни избори ще бъдат по-различни от всички предишни, защото сега можем да променим ситуацията. \"Можем да дадем нова перспектива за развитие на района, на живота в него, каза той. - Нека го направим решително, със замах и увереност, че жадуваната промяна може да стане факт. Разрешете ми да отбележа, ние сме един от малкото райони на София, в който винаги успяваме да достигнем до балотаж на местни избори срещу ГЕРБ. Този факт, сам по себе си е достатъчна индикация за намеренията и желанията на нашите съкварталци за промяна на статуквото\".Владимир Данев същи говори за нуждата от обединение на левите. \"София е само стъпка към по-голямата цел. Трудно централна власт ще може да удържи силно правителство без кмет на столицата\", заяви той.", "date": "2019.10.09", "title": "Кандидатът на БСП за кмет на \"Илинден\": Тези избори ще бъдат по-различни"}
{"url": "https://offnews.bg/temida/prokuraturata-vav-varna-zadarzha-balgarka-i-anglichanin-obiaveni-za-me-712810.html", "text": "27-годишната Мима И. и 38-годишният поданик на Обединеното Кралство Великобритания Бенджаман С. са задържани за срок до 72 часа от Окръжната прокуратура във Варна, съобщават от пресцентъра на варненската апелативна прокуратура.Двамата се издирват от съдебните власти на Палма де Майорка за извършени две тежки криминални престъпления, които се наказват и по българското законодателство.Обявените за международно издирване с европейски заповеди за арест са установени и задържани във Варна. Британският поданик живее във Варна.", "date": "2019.10.09", "title": "Прокуратурата във Варна задържа българка и англичанин обявени за международно издирване"}
{"url": "https://offnews.bg/temida/diplomaticheski-skandal-za-polfrijman-avstralia-obvini-pravitelstvoto-712805.html", "text": "Българското правителство е предало манипулативно думите на най-високопоставения представител на Канбера на Балканите след срещата му с министъра на правосъдието Данаил Кирилов по казуса „Джок Полфрийман\". Австралийското Министерство на външните работи и търговията официално обвини нашата страна в погрешна интерпретация на казаното след срещата между Кирилов и Филп, съобщава Ей Би Си.Вчера от МП изпратиха съобщение до медиите, в което се цитира посланикът в Атина н.пр. Джон Филп с думите: „Австралийската страна е наясно, че и в момента всичко се развива според българското законодателство и няма отклонения в процесите на съдопроизводството“.Джок Полфрийман е коментирал пред Ей Би Си, че подобно изказване би означавало „голямо предателство” от страна на родната му страна, уточнява бТВ.Говорител на външно на Австралия заявява пред австралийската медия, че „Г-н Филп не е използвал думите, които е цитиран да казва. Той изрази определени опасения, включително, че външен натиск може да повлияе на крайния резултат\" за предсрочното освобождаване на осъдения за убийство Полфрийман. В изявлението си говорителят е посочил още, че Филп е повдигнал пред Кирилов въпроси за основанията за задържането на Полфрийман. Австралийската страна твърди, че аргументите са неясни.Подобен разговор не бе цитиран в съобщението на правосъдното министерство. ", "date": "2019.10.09", "title": "Дипломатически скандал за Полфрийман, Австралия обвини правителството ни в манипулации"}
{"url": "https://offnews.bg/bojni/tajbe-iusein-e-sportist-nomer-1-na-mesetc-septemvri-712795.html", "text": "Световната вицешампионка Тайбе Юсеин е спортист на месец септември в традиционната анкета на пресклуб \"България\". Тя получи своята значка \"Златна България\" за спечеления сребърен медал на Световното първенство по борба в категория до 62 килограма в Казахстан.На финала световната и двукратна европейска шампионка загуби с 3:5 точки от Айсулу Тинибекова (Киргизстан). Юсеин донесе и първа олимпийска квота за България за игрите Токио 2020.\"Искам да ви благодаря, че сте ме уважили и, че сте ме избрали за номер 1, тъй като миналият месец беше изключително успешен - с медали от световни и европейски първенства.Починах си. Колкото можах, се отърсих от цялото напрежение, което имах преди състезанието. Почивката беше кратка, тъй като от тази седмица започнахме да тренираме. Чувствам се добре, здрава съм.За пореден път българката се върна към финала в Казахстан, който загуби с 3:5 точки от Айсулу Тинибекова (Киргизстан): “Може да се кажe, че имаше моментно отпускане на самия финал.Много малко време ме делеше от втора световна титла, но пък ще го помня и това ще ми е обица на ухото. Ще знам какво трябва да правя при такава ситуация\", каза Юсеин.", "date": "2019.10.09", "title": "Тайбе Юсеин е спортист номер 1 на месец септември"}
{"url": "https://offnews.bg/evropa/balgarskata-evrodeputatka-eva-majdel-se-sreshtna-s-bil-gejts-712782.html", "text": "\"Миграцията е една от темите, които предизвикват най-голямо разделение, не само в ЕС, но и в света. Необходими са партньори като фондацията „Бил и Мелинда Гейтс”, за да се намери устойчиво решение и да се намалят икономическите причини за миграция. Трябва да се съсредоточат усилия в развитието на държавите от Африка. Нека работим заедно.\"Това заяви българският евродепутат Ева Майдел (ГЕРБ/ЕНП) в разговор днес с Бил Гейтс в Брюксел.Ева Майдел бе сред няколкото евродепутати, с които основателят на технологичния гигант „Майкрософт” и филантроп Бил Гейтс се срещна, за да разкаже за работата си за решаване на проблеми в Африка като глад, недобро здравеопазване, бедност и климатични промени.\"ЕС винаги е бил лидерът в световен мащаб по инвестиции в политиките за развитие и хуманитарна помощ. Когато тези инвестиции се съчетаят с финансиране на научно-развойна дейност, резултатът няма да закъснее и ще имаме работещи решения за държавите от този континент\", твърди българският евродепутат.Винаги ще е късно, ако единствено реагираме, когато хората са вече на границите или в лодките - на път за Европа. Това поражда напрежение, страх и усещане за липса на контрол, както у приемащите държави, така и у самите мигранти. Мерките трябва да се взимат отрано, каза още Ева Майдел.", "date": "2019.10.09", "title": "Българската евродепутатка Ева Майдел се срещна с Бил Гейтс"}
{"url": "https://offnews.bg/izvan-terena/half-na-ferentcvarosh-vdigna-svatba-sled-boia-ot-ludogoretc-712768.html", "text": "Украинският халф на унгарския Ференцварош Александър Зубков вдигна сватба само седмица след боя, който тима му отнесе от българския шампион Лудогорец в групите на Лига Европа.Разградчани разгромиха унгарския си съперник с 3:0 в Будапеща, а Зубков, който играе като отдаден под наем от Шахтьор Донецк, остана на терена до 80-ата минута, когато беше заменен.Той си оправи настроението от кошмарното поражение като сключи брак с избраницата си Анна. Гражданската церемония се проведе в един от районните съвети на Киев, след което купонът продължил в елитния ресторант \"Прага\", който е един от най-добрите в украинската столица.Зубков избрал син панталон и сако в тон с него, а половинката му облече бяла рокля, която да подчертава стройната й фигура.Двамата са заедно от 2017 година и минават за една от най-елегантните двойки в родината си. Предложението за брак Зубков е направил през юни в Париж на фона на Айфеловата кула.Избраницата на футболиста работи като лекар в лаборатория, преподава в университет, а също така върти интернет магазин за ръчно изработени бански костюми.Дамата има популярен профил в Инстаграм, където споделя тайни за красотата и добрата форма.", "date": "2019.10.09", "title": "Халф на Ференцварош вдигна сватба след боя от Лудогорец"}
{"url": "https://offnews.bg/politika/kornelia-ninova-pobedata-na-stanislav-v-pernik-shte-e-pobeda-za-perni-712769.html", "text": "Председателят на БСП Корнелия Нинова се срещна със стотици жители на Перник, за да подкрепи кандидатите за кметове и общински съветници от областта. „Благодаря ви, че сте тук, днес, за да подкрепим заедно Станислав Владимиров за кмет на община Перник, кандидатите ни за кметове на Радомир, Брезник, Трън, Земен и Ковачевци , за селата в областта и за общински съветници. Нека им дадем от нашата сила и енергия . Те са умни, професионално подготвени, почтени хора. Те ще работят, за да подредят общините си и за добруването на съгражданите си. Пожелавам им успех от сърце и вярвам в тях“, заяви Нинова.Тя коментира, че кандидатите за кметове и общински съветници от БСП са пoели конкретни, ясни и човешки ангажименти в своите програми и ще ги изпълнят. „Станислав Владимиров и нашите кандидати ще работят Перник да е социална община. Поели са ангажимент за безплатни детски градини, за помощ на млади семейства, за социални грижи за възрастни хора\", категорична бе Нинова.Лидерът подчерта, че БСП е внесла за пореден път закона за възрастните хора. „Ще се борим от ваше име така, че кметовете да могат да предоставят социални услуги за възрастни хора , за да се чувстват те пълноценна част на нашето общество. „Демографската катастрофа е страшна в цялата страна, младите отиват навън, малко деца се раждат. Затова, освен на местно ниво, ще се борим с нея и в парламента. И този път ще настояваме за еднократна помощ за 2-ро и 3-то дете на работещи млади семейства“, подчерта лидерът на левицата. Корнелия Нинова каза още, че кандидатите за кметове на БСП имат и конкретни ангажименти към общинските болници и ще решат проблема „работа на парче“. „Общинските болници, включително и тази в Перник не трябва да бъдат търговски дружества .Здравето не се мери в обороти, а в животи. Нужни са и денонощни аптеки, защото най-близката до пернишка област е в столицата“, обясни Нинова. Тя бе категорична, че пари в държавата има, стига да се харчат разумно и да се пресече корупцията, а кандидатите за кметове на БСП в област Перник имат волята да го направят. Тя заяви, че от обиколките си в страната от началото на кампанията се е уверила, че БСП кипи от живот, енергия и воля за победа. „Единни и уверени сме, защото дадохме път на младите, но редом до тях поставихме и опитни управленци. Нека младостта заедно с опита да вървят заедно, защото това е новият облик на БСП“, завърши Корнелия Нинова.„Перник много често влиза в негативните класации за най-корумпиран и корпоративен град. Много често ме питат защо реших да се кандидатирам за кмет на община с много проблеми. Направих го заради вас – перничани“. Това заяви кандидатът за кмет на община Перник Станислав Владимиров. Той добави, че градът, който е бил икономическият гръбнак на България става все по-сив, мрачен и тих. „Ние сме само на 20 км. от икономическия и финансов център на държавата, но Перник не се развива“, коментира Владимиров. Той каза още, че с конкретни мерки за ускоряването на икономическото развитие на Перник проблемите ще започнат да се решават, защото в общинската хазна ще влизат повече средства. „След няколко месеца няма да застана пред вас и да се оправдавам, че няма пари, защото ще направим по-добро разпределение на средствата на общината“, категоричен бе Владимиров. Той заяви, че иска ускорено развитие на Перник, за да се останат младите хора в Перник и да стане той по-добро място за живот и работа.", "date": "2019.10.09", "title": "Корнелия Нинова: Победата на Станислав в Перник ще е победа за перничани"}
{"url": "https://offnews.bg/temida/okonchatelno-bez-sakrateno-proizvodstvo-za-umishleno-ubijstvo-obnov-712770.html", "text": "Само в случаите на умишлено убийство няма да се прилага съкратено съдебно следствие, решиха окончателно депутатите с промени в Наказателно-процесуалния кодекс. В пленарната зала 92 гласуваха \"за\", 62 \"против\" и 11 \"въздържал се\".В първоначалния общ законопроект на БСП, \"Обединени патриоти\" и \"Воля\" бе записано съкратен процес да не се прилага и при причиняването на тежка телесна повреда. Между първо и второ четене обаче от ГЕРБ предложиха тези престъпления да отпаднат от законопроекта, тъй като според тях така биха се забавили много делата, а гаранция за справедливи присъди пак няма. Това се случи на вчерашното заседание на правната комисия в НС.В крайна сметка в пленарната зала за отпадането на тежката телесна повреда от текстовете гласуваха депутатите от ГЕРБ, един от ДПС, трима от \"Обединени патриоти\".Против бяха от БСП и \"Воля\", а по-голямата част от \"Обединени патриоти\" се въздържаха.По време на дебатите управляващи и опозиция си размениха взаимни нападки и влязоха в спор дали да има бързо правораздаване или справедливи присъди. От \"Обединени патриоти\" пък нападнаха социалистите, че не са присъствали на заседанието на правната комисия и затова в е бил приет текстът на ГЕРБ. Те влязоха в спор и кой първи е предложил съкратено поризводство да не се прилага при тежки престъпления.„Колегите от ГЕРБ осакатиха този текст и оставиха само убийства, без другите тежки престъпления. Ако някой ви причини това и ви остави за цял живот с опасност за вас поради общо разстройство на здравето и отиде и си го признае, според ГЕРБ този човек трябва да бъде с намалена присъда от една трета. Ако е добър в затвора, може да му се намали още, предсрочно да се пусне, може и да бъде помилван. Това е тежката телесна повреда“, обяви Корнелия Нинова.Депутатът от ГЕРБ Красимир Ципов определи казаното като спекулация:„Дали да има справедливо наказание не се решава в НПК. Текстовете са в Наказателния кодекс. Чухме спекулации, ГЕРБ бил виновен за липсата на справедливост. Да припомним, когато се въведе първото ограничение на съкратеното съдебно следствие, уважаеми народни представители, това се случи заради това, че имаше постановени присъди под минимума. Имайте доблестта да отговорите на пострадалите и на жертвите може ли да дадем гаранция с промените в Наказателно-процесуалния кодекс, че няма да имаме присъда под минимума. Не можем да дадем тази гаранция. Такъв е отговорът“.А колегата му Маноил Манев от ГЕРБ даде и пример:„Не може да говориш за настъпили резултати от паднала тухла от третия етаж на апартамента ви, ако там няма умисъл и вина“.„Тежкото чувство за неадекватност на наказанията ще се прояви пак утре по повод на престъпление, което ще доведе до тежки телесни повреди и ще предизвика в хората реакция и ние вместо днес да решим този въпрос и да дадем някаква елементарна устойчивост на законодателния процес, ще се намерим в същата ситуация само след няколко месеца, със същия дебат и със същите реакции“, каза Крум Зарков от БСП.Емил Димитров от „Обединените патриоти“ призова за експертност: „Вие сте Крум Зарков. Не сте хан Крум. Да въвеждаме старо законодателство - око за око, зъб за зъб, зъб за чене, белим нокти до лакът, режем глави до кръста, е нещо, което абсолютно е в миналото. Искате доживотна без замяна и всякакви други присъди. Ако вчера вие бяхте в комисията, това предложение, което е и наше, и ваше, щеше да мине. Вас ви нямаше, а аз се въздържах\".Парламентът реши още делата, които ще се разследват от новосъздадената Европейска прокуратура, да се гледат от Специализирания съд у нас.", "date": "2019.10.09", "title": "Окончателно - без съкратено производство за умишлено убийство (обновена)"}
{"url": "https://offnews.bg/112/zhestoko-ubijstvo-do-tcarkvata-sv-petka-v-ruse-ima-zadarzhan-712766.html", "text": "Жестоко убийство е извършено в Русе във вторник.Сигнал до полицията за престъпление в района на църквата „Св. Петка“ е подаден снощи.По предварителна информация на улицата е убит 31-годишен мъж, намушкан с нож. По тялото му има множество прободни рани.Вероятна причина за трагедията е битов скандал.По случая има един задържан, води се разследване.", "date": "2019.10.09", "title": "Жестоко убийство до църквата 'Св. Петка' в Русе, има задържан"}
{"url": "https://offnews.bg/politika/prezidentat-ne-e-rabota-na-makedonskite-polititci-da-ni-komentirat-712773.html", "text": "\"Хората от България и от Република Северна Македония споделят общ културен код, история и език от 1300 години. Затова политиците от двете страни имат общата отговорност да търсят подходи, които да ни сближават, а не поводи, които ни разделят\", заяви президентът Румен Радев в Смолян.Държавният глава посочи, че българската позиция за европейското приобщаване на Северна Македония е в интерес на историческата истина и недопускане на междусъседски проблеми в общото европейско семейство.„Идеологията и манипулацията на тоталитаризма нямат място в обединена Европа“, категоричен е Радев. Според него българската позиция е и в интерес най-вече на Северна Македония, защото внася ясни европейски критерии и устойчивост в процеса на европейското приобщаване на страната. Но е важно предварително да са ясни условията за нашата подкрепа във всяка една преговорна глава и затова президентът e организирал консултативната среща по темата. Държавният глава подчерта, че очаква от българското правителство да отстоява последователно българската позиция.„Не е работа на политиците на Северна Македония да коментират вътрешнополитическия живот в България, така, както аз не коментирам и не се занимавам с вътрешнополитическите въпроси на Република Северна Македония“, заяви още държоавният глава и допълни, че e поканил у нас колегата си Стево Пендаровски още на церемонията по встъпването му в длъжност.„Няколко пъти съм потвърждавал своята покана към него и очаквам да намери време да дойде в България. Не трябва да се чака комисията по исторически и образователни въпроси да напредне, за да има такова посещение“, заяви българският президент.", "date": "2019.10.09", "title": "Президентът: Не е работа на македонските политици да ни коментират"}
{"url": "https://offnews.bg/futbol/skandal-mezhdu-bfs-i-btv-zaradi-dzhipa-na-bobi-712771.html", "text": "Най-голямата частна национална телевизия bTV не получи акредитация за предстоящия в София последен мач от евроквалификациите срещу Англия на 14 октомври.Официалният мотив на БФС е \"нарушаване на установения ред за медийно отразяване на двубоите на българския национален отбор, на договорите за ексклузивни телевизионни права, подписани с УЕФА, и на правилата, постановени от европейската футболна централа в домакинския мач на България с Косово (10 юни 2019 г.)\".След въпросния мач камера на телевизията засне как президентът на БФС Борислав Михайлов си тръгва от стадиона, след като джипът му го взе направо от лекоатлетическата писта. Така Михайлов избегна срещата с журналистите след загубата с 2:3.С поведението си той възмути лекоатлетическата общност, тъй като стадион \"Васил Левски\" е едно от малкото места, където могат да тренират, а пистата определено не е място за тежкия автомобил на Михайлов. Няколко месеца по-късно отмъщението беше сервирано на bTV.Министърът на спорта Красен Кралев не приема за нормален отказа на централата, но заяви, че няма инструменти за влияние над БФС, което е абсолютно точно.\"Трябва да има еднакво отношение към всички медии. Смятам, че това решение не е правилно, но няма как да въздействам на федерациите. Вие като медии имате за задача да показвате слабости в дейността на публичните хора и на тези, които се занимават с обществена дейност\", коментира Кралев в предаването \"Тази сутрин\".Редица сайтове се включиха в инициатива в подкрепа на bTV, като обявиха, че няма да отразяват мненията на шефове на БФС около двубоя, а само на играчите и селекционера.", "date": "2019.10.09", "title": "Скандал между БФС и bTV заради джипа на Боби"}
{"url": "https://offnews.bg/futbol/mesi-bil-siguren-che-nejmar-shte-premine-v-real-madrid-712772.html", "text": "Суперзвездата на Барселона Лионел Меси е бил почти сигурен, че Неймар ще премине в Реал Мадрид. Цяло лято се говореше, че бразилецът ще се раздели с Пари Сен Жермен, но в крайна сметка остана на \"Парк де Пренс\".\"Мислех си, че Неймар ще премине в Реал, ако не се върне в Барселона. Той наистина искаше да напусне ПСЖ и уведоми за това. Аз бях на мнение, че Флорентино Перес и Реал ще направят всичко, за да подпишат с него\", заяви Меси, цитиран от RAC1.Междувременно ръководството на Барселона започна преговори с титулярния си вратар Марк-Андре тер Стеген за нов контракт, пишат медиите в Испания.Действащият договор на германския национал изтича на 30 юни 2022 година, а каталунците искат да го задържат на \"Камп Ноу\" поне още три сезона. Босовете на клуба вече водят разговори с агента на вратаря и се надяват да стигнат до споразумение.Както е известно, тер Стеген пристигна в Барселона през 2014 година от Борусия Мьонхенгладбах и има вече 123 мача за каталунците в испанския елит. За Бундестима той е записал 22 участия.", "date": "2019.10.09", "title": "Меси бил сигурен, че Неймар ще премине в Реал Мадрид"}
{"url": "https://offnews.bg/sviat/dvama-ubiti-pred-sinagoga-v-germanskia-grad-hale-obnovena-712806.html", "text": "Двама души са убити при стрелба в източния германски град Хале. Нападателите са избягали, предадоха ДПА и БТА, като се позоваха на полицията. По-късно бе съобщено за един арестуван.Органите на реда съобщават, че са били произведени няколко изстрела, а заподозрените са избягали с кола. Полицията призова жителите да не излизат навън. По думите на очевидци един от нападателите носел бойно облекло и бил въоръжен с автоматично оръжие.Според вестниците \"Билд\" и \"Мителдойче\" стрелбата е станала пред синагога в града. Съобщава се също за хвърлена граната на еврейско гробище.Затворена е железопътната гара. Нападението е извършено на еврейския празник Йом Кипур, отбелязва Ройтерс.Малко след новината за атаката в Хале германската полиция съобщи, че стрелба е била открита в близкия град Ландсберг.Ландсберг е на около 15 километра източно от Хале.", "date": "2019.10.09", "title": "Двама убити пред синагога в германския град Хале (обновена)"}
{"url": "https://offnews.bg/zdrave/bls-sluchiloto-se-v-selo-oreshnik-e-potresavashto-potapkvane-na-vsic-712775.html", "text": "Български лекарски съюз е потресен от жестокото убийство на 72-годишния фелдшер в здравната служба на тополовградското село Орешник, се казва в официална позиция на съсловната организация по повод трагичния случай.\"БЛС изразява безпрекословната си подкрепа към близките на Димитър Факиров. Подобна жестокост, отнела живота на медик, посветил десетилетия, за да помага на хората е необяснима, неприемлива и извън границите на човешкият разум\", заявяват още в писмото си от съюза.Съсловната организация неведнъж е осъждала всяка форма на физическа и вербална агресия над медицински лица. Според съюза е недопустимо медиците да стават заложници на собственото си призвание и докато се борят да спасят поредния човешки живот, да бъдат принуждавани да защитават своя собствен.Случилото се в село Орешник обаче не е поредната проява на осъдително и неприемливо отношение към представители на медицинското съсловие, а жестоко, потресаващо потъпкване и преминаване на всички човешки и морални граници.БЛС подкрепя бързите действия на институциите, които за няколко часа задържаха и предстои да повдигнат обвинение “за убийство на медицински специалист, при и по повод изпълнение на служебните му задължения”. Съсловната организация ще настоява законовият инструментариум да бъде приложен с цялата му строгост.Фелдшерът Димитър Факиров беше намерен убит вчера в здравната служба на село Орешник. Заподозрян е бившият легионер Иван Пачелиев, който беше задържан в дома си след акция на специалния отряд за борба с тероризма. Хора от селото са споделили, че са видели бившия легионер с рана на ръката. Съседка е чула викове и е тръгнала към фелдшера, но била спряна от Пачелиев. По думите на жената, той ѝ е казал, че 72-годишният медик в момента не работи.Пачелиев не за първи път е посещаван в дома си от спецчасти. През февруари миналата година той стреля по полицаи, които опитаха да му връчат призовка. Бившият легионер се барикадира в дома си. Задържан беше след денонощие, а в имота му бяха открити взривни вещества.", "date": "2019.10.09", "title": "БЛС: Случилото се в село Орешник  е потресаващо потъпкване на всички човешки граници"}
{"url": "https://offnews.bg/politika/arh-borislav-ignatov-otvorenite-danni-shte-dadat-tlasak-na-startiras-712776.html", "text": "Арх. Борислав Игнатов, кандидат за кмет на Демократична България, проведе среща с представили на стартъп общността в София по покана на BESCO - The Bulgarian Startup Association.Обсъдени бяха конкретните стъпки по дигитализация на общинската администрация, които могат да се постигнат в рамките още на първата година управление на града: SofiaID - въвеждане на електронна идентификация на нивото на столицата, създаване на решение за електронни регистри и пълна електронизация на вътрешния документооборот в общината.Тези първи стъпки ще позволят впоследствие да се осигури възможността управителите на дружествата и на електронно-упълномощените от тях лица след идентификация със SofiaID да следят всички свои преписки в реално време. Физическият контакт с администрацията ще бъден сведен до минимум, което ще ускори процесите на административно обслужване и ще намали корупционния риск, посочват от щаба на кандидата.Участниците в срещата обсъдиха и потенциала, който отварянето на всички данни на общината и общинските дружества крие, не само от гледна точка на прозрачност на управление, но и като гарант за взимане на по-информирани бизнес решения и дори за предлагането на нови услуги от страна на частния сектор.Беше коментирана и идеята да се създадат механизми, с които големите общински предприятия и търговски дружества да възлагат малки пилотни проекти на иновативни и стартиращи предприятия. Пример за възможни пилотни проекти могат да бъдат: предлагане на решение за мониторинг и намаляване на топлинните загуби в мрежата на Топлофикация; динамично проследяване на свободни места за паркиране и насочване на водачите на автомобили към тях; пилотен проект за използване на геотермалната енергия в централното топлоснабдяване.„Градът ни има възможност да се превърне в инкубатор за иновации, ако успее да се възползва от потенциала за синергия с предприемаческата общност в града“, каза арх. Игнатов.", "date": "2019.10.09", "title": "Арх. Борислав Игнатов: Отворените данни ще дадат тласък на стартиращите бизнеси"}
{"url": "https://offnews.bg/bojni/klichko-dano-dzhoshua-pobedi-ruis-v-revansha-712774.html", "text": "Бившият световен шампион в тежката категория на професионалния бокс Владимир Кличко изрази надежда, че Антъни Джошуа ще победи Анди Руис младши в реванша.Двамата ще се изправят един срещу друг на 7 декември в Саудитска Арабия. Мексиканецът шокира Джошуа на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси на IBF, WBA, WBO.\"Бил съм на мястото на Джошуа и съм губил от боксьори, от които не би трябвало да губя. Струва ми се, че и самият Антъни се изненада от това, което стана.Всеки може да се провали. Така че сега е времето той да покаже характер и да обърне нещата. Трябва да се върне с голяма победа. Надявам се, че ще успее\", каза Кличко.За последно украинецът бе на ринга през април 2017 година. Тогава той бе нокаутиран именно от Джошуа в 11-ия рунд. Кличко обяви оттеглянето си от бокса няколко месеца по-късно.", "date": "2019.10.09", "title": "Кличко: Дано Джошуа победи Руис в реванша"}
{"url": "https://offnews.bg/obshtestvo/falshivata-novina-za-otnemane-na-detca-ot-uchilishte-zasegna-i-pazardz-712778.html", "text": "Фалшивата новина за отнемане на деца засегна и две училища в Пещера, както и училището в ромския квартал на Пазарджик. Част от децата не са пуснати от родителите си да идат в клас, съобщава БНР.Слухът за отнемането на деца е тръгнал в Пещера от вчера, но паниката сред родителите бързо е била овладяна, твърди началникът на образованието към община Пещера Диана Балканджийска.Някои казват, че от Фейсбук са видели нещо, други казват, че някой е дошъл да им каже, но за съжаление, не можахме да разберем, обясни Балканджийска.Фалшивата вест е засегнала и ОУ \"Свети свети Кирил и Методий\" в пазарджишката ромска махала.Дойдоха две майки и казаха: Слухът се носи в най-крайната точка на квартала, така наречената Токай махала, обясни директорът на училището Веско Чавдаров.Медиатори работят на терен в ромските махали. Полицията разследва разпространяването на слуховете.", "date": "2019.10.09", "title": "Фалшивата новина за отнемане на деца от училище засегна и Пазарджишко"}
{"url": "https://offnews.bg/zdrave/endokrinolozi-40-ot-horata-nad-18-godini-sa-s-nadnormeno-teglo-712777.html", "text": "40% от хората над 18 години са с наднормено тегло - тази статистика оповестиха водещи ендокринолози на прeсконференция по повод Световния ден за борба със затлъстяването - 11 октомври.13% от тях са със затлъстяване, съобщи проф. Здравко Каменов, началник на Клиниката по еднокринология и болести на обмяната в УМБАЛ \"Александровска\".По данни на СЗО за по-малко от век проблемът се е удвоил, а през 2025 г. се очаква всеки втори да е с наднормено тегло. По думите на специалиста по-сериозен е проблемът при жените. През 2008 г. мъжете със затлъстяване са били 200 млн., а жените 300 млн.Затлъстяването е болест и е нужно да се предприемат мерки за овладяването на епидемията от него, обясни доц. Пламен Попиванов, началник на Отделението по клинична дензитометрия и костни метаболитни заболявания в същата болница.По думите му индексът на телесната маса (ИТМ) е обективен критерий, с който може да се определи дали човек страда от затлъстяване. Той показва съотношението между килограмите и височината (kg/m2). За норма се приемат стойностите между 18,5 и 25. Ако ИТМ е в интервала 25-30, човек е с наднормено тегло, а при стойности над 30 - страда от затлъстяване.Друг критерий е обиколката на талията. Ако тя е над 102 см при мъжете и над 88 см при жените, има повишен риск от развитието на редица хронични заболявания.Над 800 млрд. долара годишно се дават за лекуване на затлъстяването по света, съобщи доц. Попиванов. Очаква се през 2025 г. да достигнат 1 трилион и 200 млрд. долара.Затлъстяването е рисков фактор за редица заболявания като сънната апнея, сърдечносъдовите заболявания, диабет тип 2, онкологичните болести, остеоартритът, депресията.По думите на специалистите рискът от развитие на усложнения намалява значително, ако хората с наднормено тегло и затлъстяване редуцират теглото си с 5%. Според д-р Наталия Темелкова от Отделението по клинична дензитометрия и костни метаболитни заболявания в УМБАЛ \"Александровска\", когато човек отслабва, чувството му за апетит се повишава, а метаболизмът се понижава. Загубата на тегло при хората със затлъстяване води до повишаване на апетита в рамките на поне една година. Здравословна диета без рафинирани захари и \"бързи\" храни, в умерени количества, 150 минути физически упражнения седмично и 8 часа сън в денонощие са оптималните условия за поддържане на нормално тегло, твърди д-р Темелкова.", "date": "2019.10.09", "title": "Ендокринолози: 40% от хората над 18 години са с наднормено тегло"}
{"url": "https://offnews.bg/sviat/beliat-dom-niama-da-sadejstva-na-razsledvaneto-za-impijchmant-na-tramp-712781.html", "text": "Белият дом обяви, че няма да сътрудничи на  на президента в Камарата на представителите на САЩ, предаде БТА.В писмо до ръководството на демократите в камарата американското президентство определи разследването като \"нелегитимно от конституционна гледна точка\" и обвини демократите, че участват в \"политически театър\".В края на септември говорителят на Камарата на представителите Нанси Пелоси (от Демократическата партия) обяви, че започва официално разследване за евентуален импийчмънт на Тръмп. Това е едва четвъртият път в историята на САЩ, когато Конгресът дава старт на такова разследване срещу действащ президент.Повод за това станаха подозрения, че в телефонен разговор с президента на Украйна Володимир Зеленски Тръмп го е подтикнал да се намеси в предстоящите избори за президент на САЩ, като му предостави информация за очерняне на опонента му Джо Байдън. Байдън е бивш вицепрезидент на САЩ и кандидат-президент за изборите през 2020-а. Според публикации в медиите на базата на публичен доклад за сигнали за нарушения, Доналд Тръмп е поискал от Зеленски да бъде разследван синът на Байдън, който е членувал в борд на газова компания.", "date": "2019.10.09", "title": "Белият дом няма да съдейства на разследването за импийчмънт на Тръмп"}
{"url": "https://offnews.bg/obshtestvo/poveche-slantce-dnes-zatoplianeto-prodalzhava-i-utre-712721.html", "text": "Повече слънце и повишение на температурите обещават синоптиците за днес. Максималните температури ще са между 18 и 23 градуса, в София около 21.Над планините ще бъде предимно слънчево. Ще духа умерен, в планинските масиви в Западна България и временно до силен запад-югозападен вятър. Максимална температура на височина 1200 метра ще е около 17, а на 2000 метра – около 10 градуса.По Черноморието ще бъде слънчево. Ще духа до умерен южен вятър. Максимални температури на брега ще са до 20 градуса, а сред вълните от 2-3 бала до 21 градуса. Утре облаците отново се завръщат, първо в западната част от страната. Затоплянето обаче продължава - с още 2-3 по-високи. В петък обаче пак ще има превалявания. ", "date": "2019.10.09", "title": "Повече слънце днес, затоплянето продължава и утре"}
{"url": "https://offnews.bg/politika/tomislav-donchev-pone-niakolko-kandidat-kmeta-i-edna-partia-sa-zamese-712767.html", "text": "Има и политическа намеса в масовата истерия в Сливен, Карнобат и Ямбол, където родители панически изведоха децата си от училище след слух, че те ще им бъдат отнети от държавата, защото не са признати от бащите.Това е мнението на вицепремиера Томислав Дончев (ГЕРБ), който гостува тази сутрин в предаването \"Здравей, България\" по Нова телевизия.\"Няма как да не си мислим, че това има определени политически мотиви\", заяви Дончев.„Това тече поне от половин година и не е толкова невинно, колкото изглежда на пръв поглед. Това не е поредната дигитална щуротия”, заяви той и добави: \"Първо, това е след всичките ни системни усилия да върнем децата в клас. 40 000 деца сме върнали. Второ. няма как да не си мислим, че това има определени политически мотиви, най-малкото ескалира в определена предизборна ситуация.\"Според Томислав Дончев \"има външни и вътрешни сили, които са замесени в цялото мероприятие”:Вицепремиерът увери за пореден път, че отнемането на дете е крайна мярка, когато детето живее в опасни за здравето и живота му условия. „Рядка, драстична мярка, която е обект на съдебен контрол”, обясни той.", "date": "2019.10.09", "title": "Томислав Дончев: Поне няколко кандидат-кмета и една партия са замесени в истерията за децата"}
{"url": "https://offnews.bg/politika/borisov-kak-mozhe-da-se-govori-che-norvezhtcite-sa-dali-pari-da-izna-712765.html", "text": "\"Моля медиите за съдействия за тези не жълти, не кафяви, не лъжливи новини, в които се говори как ще взимаме децата на хората. Как може да се протестира срещу стратегия, която я няма или да се говори, че я има\", заяви премиерът Бойко Борисов преди началото на заседанието на Министерския съвет.„Не знам как нечие съзнание може да го роди и как може по този начин да се говори. Как може да се тиражира лъжа, че норвежците са дали пари, за да изнасяме деца? До днес, когато ми показаха какво се говори и пише, не мога да повярвам, че има човек, който може да се върже на подобна лъжа“, възмути се премиерът. Той обясни, че парите от Норвежката програма се използват с други цели, „включително за чистотата на въздуха, за екоавтомобили“, посочи Борисов.Преди няколко дни родители от Сливеан, Ямбол и Карнобат за минути опразниха учебните стаи, защо получили съобщение, че ромските деца щели да бъдат взети от социалните. Тогава те казаха, че са получили съобщение по интернет.Министърът на образованието обяви, че емисари и пастори шетали и в ромския квартал \"Факултета\" в София, но родителите не се поддали на предупреждението.Ромите обявиха, че ще протестират. ", "date": "2019.10.09", "title": "Борисов: Как може да се говори, че норвежците са дали пари да изнасяме деца"}
{"url": "https://offnews.bg/temida/deputatite-shte-glasuvat-okonchatelno-za-sakratenoto-sadebno-proizvods-712744.html", "text": "Парламентът ще разгледа общия законопроект за промени в Наказателно-процесуалния кодекс на второ четене, предвижда седмичната проектопрограма за работа на Народното събрание. Промените бяха внесени от ПГ на „БСП за България“, „Обединени патриоти“ и „Воля“ и бяха обединени в общ законопроект от правната комисия.Вносителите предлагат съкратеното производство да отпадне за тежки престъпления и убийство. Вчера обаче правната комисия в парламента реши да няма съкратено производсто само при убийство с мотива, че ако влязат и тежките престъпления, ше се бавят делата. За това настояха народните представители на ГЕРБ.След едночасови дебати депутатите приеха съкратеното следствие да не се прилага само в случаите на умишлените убийства.", "date": "2019.10.09", "title": "Депутатите ще гласуват окончателно за съкратеното съдебно производство"}
{"url": "https://offnews.bg/obshtestvo/malchaliv-protest-na-drebnite-targovtci-na-goriva-pred-ns-712743.html", "text": "На мълчалив протест пред парламента излизат дребните търговци на горива и превозвачи в очакване Народното събрание да гласува днес удължаването в срока на наредбата по Закона за горивата.\"Жълтите жилетки\", както се самоопределиха, ще настояват и ще очакват депутатите за пореден път да отложат срока за влизането в действие на наредбата към Закона за горивата като се надяват да използват това време за внасянето на промените в текстовете на закона.Дребните търговци и превозвачи на гориво са категорични, че няма да регистрират дейността си по сегашните изисквания.Законът за регулирането на административните дейности и търговията с нефт и нефтени продукти беше приет в началото на годината, но реално не работи заради отлагането на подзаконовите нормативни актове. Преди предложението на Валери Симеонов от \"Обединените патриоти\" наредбата трябваше да влезе в сила на 27 октомври.", "date": "2019.10.09", "title": "Мълчалив протест на дребните търговци на горива пред НС"}
{"url": "https://offnews.bg/temida/deloto-sreshtu-evgeni-krusev-proektat-ne-pozvoliaval-tramvaite-da-se-712779.html", "text": "Проектът за релсовия път по Графа не позволявал трамваите да се разминават на завоя с ул. \"Алабин\", затова пък заложената геоложка обстановка се разминавала сериозно с реалността и бликналата подпочвена вода след демонтажа на старите релси. Това стана ясно на второто заседание по делото срещу бившия зам.-кмет по транспорта на Столична община Евгени Крусев, подсъдим, че \"в периода от 27 юни 2018 г. до 05 декември 2018 г., в качеството си на длъжностно лице, заемащо отговорно служебно положение, е нарушил служебните си задължения по Закона за обществените поръчки, както и задълженията,възложени му със Заповед на кмета на Столична община\".\"Проектантът Румен Борисов заяви на среща с мен, мои колеги и сина си Виктор, че изпълнителят на ремонта Джи Пи Груп трябва да използват подложка за релсите на фирма Getzner, което никога досега не се е случвало в практиката ми\", заяви свидетелят Георги Гигов, шеф на ремонта от страна на изпълнителя. По думите му проектантът залагал само параметрите, на които трябва да отговаря материалът, но не и фирмата, от която да се купи. От показанията на Гигов стана ясно, че Борисов получавал комисионна от фирмата, чиито материали бъдат вложени в изпълнението на проекта.  На първото заседание преди седмица Борисов признал за комисионните, а съдът е изискал да представи договорите си за това. Днес обаче не стана ясно дали проектантът го е направил. На практика скандалът с релсите по столичната улица \"Граф Игнатиев\" тръгна именно от Борисов и Спаси София, които сезираха прокуратурата за подмяна на използваната вибрационна подложка и вида релси по улица \"Алабин\". На съдебното заседание днес се разбра, че подложката на Getzner е по-скъпа - 642 000 лв. или 11% от стойността на целия обект, а на използваната - след решение на 30-членен експертен съвет - на фирма \"Пандрол\" струва 554 000 лв. или 10% от стойността на целия обект. По думите на Гигов промяната на подложката е била неизбежна, защото материалите на Getzner могат да се използват само при идеално сухо състояние на основата - според изричното указание на австрийската фирма, което пък количеството подпочвена вода изключва. За използваните различен вид релси по ул. \"Алабин\", също част от обвинението срещу Крусев, Гигов обясни, че предвидените от Борисов за цялото трасе 60 R- 2 се огъват само фабрично, затова се наложило по част от трасето да се сложат 60 R-1. Технологията на поставяне на релсовия път не е променяна, категоричен бе Гигов. На съдебното заседание днес бяха разпитани и шефовете му от Джи Пи Груп Владимир Владимиров и Стефан Тотев. Те се оплакаха, че Столична община все още не им е изплатила 2,5 млн. лв. Обвинението срещу Крусев е: Предприел e действия за съществено изменение на сключения договор с „Джи Пи Груп“ АД за обществена поръчка (обявена с Решение № СОА17-РД93-157 от 08 август 2017 г.) а именно: промяна в носещата конструкция на трамвайния релсов път с контактна и кабелна мрежа по улица „Алабин“ и улица „Граф Игнатиев“ (1 225,55 метра) с нов тип напречен профил, включващ околорелсова еластична виброизолационна система в съчетание с носеща конструкция от типа „плаваща плоча“. С това е набавил облага за „Джи Пи Груп“ и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС. Първоначалното обвинение към Крусев бе за щети от 5 млн. лв., после прокуратурата го намали под милион. Следващото заседание по делото ще е на 5 ноември, то ще продължи с разпит на свидетели, а адвокатът на Крусев Менко Менков ще внесе нови доказателства. ", "date": "2019.10.09", "title": "Делото срещу Евгени Крусев: Проектът не позволявал трамваите да се разминат по Графа"}
{"url": "https://offnews.bg/futbol/levski-predlaga-nov-dogovor-na-35-godishen-712747.html", "text": "Спортният директор на Левски Ивайло Петков ще предложи нов договор на десния защитник Живко Миланов, твърди \"Тема Спорт\". Преди няколко дни ветеранът за пръв път съобщи, че сериозно се замисял да окачи обувките на пирона.На “Герена” обаче нямат набелязан друг краен бранител, нито смятат с лека ръка да пренебрегнат и лидерските качества на Миланов.35-годишният ветеран е един от малцината в съблекалнята на Левски, които имат влияние спрямо колектива и се ползва с авторитет от играчи, треньори и ръководство.Капитанът на “сините” има договор до края на този сезон. През зимата пауза той и спортно-техническото ръководство ще седнат да разгледат възможностите за оставане на играча за още една година до лятото на 2021-ва.Предвижда се опция, след като със сигурност обяви кога ще се откаже, да остане на работа в клуба.Димитър Иванков, на когото клубът обеща да поеме оперативното лечение и възстановяване, също ще продължи на “Герена”, към момента не е ясно дали в школата или в скаутското звено.", "date": "2019.10.09", "title": "Левски предлага нов договор на 35-годишен"}
{"url": "https://offnews.bg/politika/market-links-izborite-v-kardzhali-mozhe-da-prikliuchat-oshte-na-parvi-712748.html", "text": "42% от хората в Кърджали са заявили, че ще участват в местните избори на 27 октомври, 44% са казали, че по-скоро ще гласуват, а 8% - че по-вероятно е да не гласуват. Това сочи проучване на \"Маркет Линкс\" по поръчка на бТВ, проведено сред 362 души в периода 26 септември-2 октомври по метода на прякото лично интервю.Кандидатът на ДПС Хасан Азис получава 51% подкрепа. Претендентът на ГЕРБ Никола Чанев е втори с 20%, трети е Милко Багдасаров от БСП с 12%.10% още не знаят за кого ще гласуват, а 5% няма да участват във вота.\"В Кърджали имаме един феномен, който не е често срещан в България. Там Хасан Азис кандидатства за пети път. Това е един от най-стабилните електорални резултати през годините. Той ще разчита отново на 18 000 избиратели, които получи на последните избори. Има голяма вероятност Азис да спечели още на първия тур, коментира социологът Добромир Живков.ДПС е фаворит и при избора на общински съветници с 55% подкрепа, следвано от ГЕРБ с 19% и БСП с 11%.Според Живков като цяло картината изглежда, че ще повтори изборите през 2014 г.", "date": "2019.10.09", "title": "Маркет Линкс: Изборите в Кърджали може да приключат още на първи тур"}
{"url": "https://offnews.bg/politika/market-links-kandidatite-na-bsp-i-gerb-otivat-na-balotazh-v-sliven-712745.html", "text": "На местния вот в Сливен се очертава балотаж между кандидатите на БСП Кольо Милев - 26%, и на ГЕРБ Стефан Радев - 31%, сочи проучване на \"Маркет Линкс\" по паръчка на бТВ. Сондажът е проведен сред 300 пълнолетни в периода 26 септември-2  октомври по метода на прякото лично интервю.Трети е Йордан Лечков от \"Нова алтернатива\" със скромните 6%. Социолозите предвиждат висока избирателна активност около 52%. 32% още се колебаят, а 7% са заявили, че няма да участват в кметските избори.\"Разликата, която се очертава в нашето проучване, не трябва да се взима категорично предвид, защото е в рамките на статистическото отклонение. На практика резултатът между първите двама е изравнен. Динамиката на кампанията ще покаже накъде ще трягнат нещата\", коментира Добромир Живков от \"Маркет Линкс\".Нещата са подобни и при избора на общински съветници.", "date": "2019.10.09", "title": "Маркет Линкс: Кандидатите на БСП и ГЕРБ отиват на балотаж в Сливен"}
{"url": "https://offnews.bg/futbol/dalgovete-na-levski-bili-stopeni-napolovina-712749.html", "text": "Левски се отдалечил от драматичното състояние, в което се намираше в началото на 2019 г. Тогава клубът беше на минимална крачка от фалита, натоварен с ужасяващи задължения след периода на Спас Русев начело. Сега обаче дълговете са намалени с около 50% от новото ръководство, пише вестник \"Тема Спорт\".Когато новите силни хора на \"Герена\" влязоха във владение през януари се говореше за дължими суми от порядъка на над 30 млн. лв. Според източници на изданието от клуба, глобалната задлъжнялост, след като новото ръководство придоби акциите, е намаляла с повече от два пъти. И \"сините\" нямат притеснения да влизат в преговори с контрагенти и доставчици.В Левски към момента няма никакво забавяне на месечните възнаграждения и това е за пръв път от много собственици на клуба назад във времето. И това е на фона на регулярните вноски на различни по вид и обем задължения.Ръководството обаче ще намали значително обема на бюджета за зимна селекция и луди пари за трансфери няма да се плащат, въпреки все по-ясното изоставане от Лудогорец като ниво на играчите, а оттам и на отбора.Твърде вероятно е \"сините\" да натиснат на летния пазар догодина, но дали тогава ще се вложат доста пари за нови качествени играчи, ще се реши впоследствие в края на първенството. На \"Герена\" очакват доклади от треньорите и скаутите в дългосрочен план и няма да се привличат футболисти, които са предложени от агенти в последния момент.", "date": "2019.10.09", "title": "Дълговете на Левски били стопени наполовина"}
{"url": "https://offnews.bg/obshtestvo/struva-li-si-da-butnesh-barbekiu-za-da-idesh-konsul-vav-valensia-712746.html", "text": "Бутането на незаконното барбекю на голямата тераса на бившия шеф на КПКОНПИ Пламен Георгиев се оказа тежко условие за по-нататъшното му кариерно развитие.Вчера в телевизионно интервю за бТВ премиерът Борисов го похвали, че бил \"умен човек, който работи добре\", но разкри и че е поставил ултиматум срещу овъзмездяването на Георгиев със сладка дипломатическа служба - генерален консул във Валенсия, Испания.Стана ясно и че бъдещият ни дипломат, който, веднага е приел условието. На барбекюто му остават не дни, а часове!Но струва ли си да бутнеш барбекюто на голямата тераса, за да отидеш на някаква си работа?Отговорът категорично е да!Преди два дни испанското издание \"Ел Конфиденсиал\" информира, че Пламен Георгиев ще има заплата от около 3300 евро на месец. Припомни и че предишни консули са получавали и 500 евро на месец за съпругите си, както и по 200 евро за всяко дете.Така излиза, че дипломатът ни новобранец ще докарва около 4200 евро на месец във Валенсия, което не е нещо внушително за стандарта на живот в Испания. Затова пък държавата в лицето на Министерството на външните работи щедро поема наема на голям обзаведен апартамент с три спални, хол и кухня, както и самолетните билети за Георгиев, жена му и синовете му. В допълнение - и таксите за училищата, в които наследниците на бившия шеф на КОНПИ ще имат шанс да изучат по-добре от него езика на Сервантес.Дали посочената заплата на Пламен Георгиев от \"Ел Конфиденсиал\" е вярна или не, не знаем. Каквото и да е възнаграждението, то е определено от министър Екатерина Захариева и съгласувано с правителството на Бойко Борисов.По-важното обаче са командировъчките! Едва ли много хора са наясно, но всеки ден, който Пламен Георгиев прекара в Испания, ще му се води командировка и ще получава допълнителни пари - значително повече от 35-те евро за Пиринейската държава. В случая на Пламен Георгиев трябва да се четат разпоредбите на Наредбата за командировъчните средства при задграничен мандат. В нея подробно е описан редът за определянето на тези средства. Този вид командировъчни варират за всяка държава, според дипломатическия ранг на служителя и броя на членовете на семейството му, които го придружават.Дипломатическите дневни за Испания са по 104 евро на ден. В случая на Георгиев според официалната наредба му се полагат няколко бонуса - за това, че заема висок пост във Валенсия, за това, че има жена и че има две деца.За длъжността на генерален консул му се полагат 110% от базата на официалните дипломатически командировъчни в Испания. Още 16 процента върху дневните е надбавката за придружаваща съпруга и две по 8 на сто за двете деца. Така дневните на консула Георгиев излизат по 151 евро на ден. Друга особеност е, че бившият шеф на КОНПИ ще е истински роб на труда. Дневните средства ще му се начисляват както в работните дни, така и в събота и неделя и на официални празници - за всеки календарен ден, в който е в Испания. На година това прави 55 115 евро само от командировъчни. А ако данните на \"Ел Конфиденсиал\" за парите от заплата са верни (по 4200 евро на месец с добавките за жена и две деца), то те ще му осигурят още 50 400 евро на година. А доход от 105 900 евро не е никак лош, особено ако в допълнение държавата ти плаща жилище, самолетни билети, частни училища за децата. Сбогом, барбекю!", "date": "2019.10.09", "title": "Струва ли си да бутнеш барбекю, за да идеш консул във Валенсия?"}
{"url": "https://offnews.bg/ikonomika/balgaria-se-kachva-po-nagore-v-svetovnata-klasatcia-po-konkurentosposo-712756.html", "text": "България се нарежда на 49-о място по конкурентоспособност и с този резултат се качва с две позиции по-нагоре в световната класация по показателя сред общо 141 изследвани държави, съобщи бТВ.Данните са от новия Доклад за световната конкурентоспособност на Световния икономически форум.Първите три страни от тазгодишната класация са Сингапур, САЩ и Хонконг. От страните на Европейския съюз най-напред е Нидерландия, която е на четвърто място. Унгария заема 47-а позиция, а Румъния е на 51-о място. Най-доброто класиране за България е при фактова \"Внедряване на информационни и комуникативни технологии\" - 30-о място. Следват \"Пазар на труда\" - 40-о място, и \"Макроикономическа стабилност\" - 43-о място.Далеч назад страната ни е по \"Качество на пътищата\" - 102-ро място, и \"Лесно наемане на квалифицширани работници\", където България е на 116-о място. ", "date": "2019.10.09", "title": "България се качва по-нагоре в световната класация по конкурентоспособност"}
{"url": "https://offnews.bg/medii/sem-zapochna-protcedura-po-otstraniavaneto-na-shefa-na-radioto-video-712761.html", "text": "С три гласа \"за\" и два \"въздържал се\" Съветът за електронни медии даде старт на процедурата по предсрочно отстраняване от поста на генералния директор на БНР Светослав Костов.\"За\" ход на процедурата гласуваха председателят на съвета София Владимирова и членовете Розита Еленова и Ивелина Димитрова. В изказванията си те се позоваха на чл. 10 и чл. 67 от ЗРТ, според които общественото радио трябва да гарантира конституционното право на информация на гражданите, а за системни или груби нарушения отговорност трябва да понесе съответното длъжностно лице.Бетина Жотева и новоназначената Галина Георгиева обявиха, че гласуват с \"въздържал се\", защото към момента няма достатъчно законови основания за прекратяване на мандата на ръководителя на националното радио. Двете посочиха, че имат нужда от още информация, за да вземат решение, като очакват такава от прокуратурата.По думите на Галина Георгиева на този етап \"вземането на страна ще бъде емоционално\".\"Имам нужда от още малко време. Бих искала да зная какво е открила прокуратурата\", коментира Бетина Жотева.Медийните надзорници не коментираха кога ще завърши процедурата. От продължилото само 15 минути разглеждане на точката в дневния ред стана ясно, че предстои поредно разсрочване на окончателното решение. СЕМ даде на Костов петдневен срок, за да изложи съображенията си по процедурата.  ", "date": "2019.10.09", "title": "СЕМ започна процедура по отстраняването на шефа на Радиото (видео)"}
{"url": "https://offnews.bg/medii/i-redkolegiata-na-programa-hristo-botev-nastoia-za-ostavka-na-genera-712757.html", "text": "След Редколегията на \"Хоризонт\", и Редколегията на Програма \"Христо Ботев\" на БНР настоя за оставка на генералния директор Светослав Костов.В писмо до СЕМ представителния редакционен посочва, че няма противопоставяне между работещите в двете големи програми в радиото. Редколегията заявява, че предсрочното освобождаване на генералния директор е единственият логичен ход след задълбочилата се криза.В 11 ч днес СЕМ ще обсъди започването на процедура по предсрочното прекратяване на договора на Светослав Костов заради безпрецедентното спиране на ефира на \"Хоризонт\" в цялата страна на 13 септември т.г.OFFNews ще излъчва наживо заседанието на .Междувременно Костов даде интервю за сайта dariknews (който е към медийната група на Нова тв - б.р.). В него той заяви, че е предотвратил ново спиране на ефира в началото на октомври - планирано от компанията, която поддържа системата за радиоразпръскване - НУРТС. От НУРТС веднага излязоха с опровержение, че става въпрос за планирана поетапна, а не едновременна профилактика, каквато обичайно се прави и за която БНР е било уведомено още миналата година.", "date": "2019.10.09", "title": "И Редколегията на Програма 'Христо Ботев' настоя за оставка на генералния директор"}
{"url": "https://offnews.bg/futbol/tcska-se-razdelia-s-bodurov-prez-zimata-712755.html", "text": "Защитникът Николай Бодуров е пред раздяла с ЦСКА през зимата. Бившият капитан на червените е \"замразен\" от лятото, след като влезе в конфликт с ръководството и треньора Люпко Петрович.В понеделник благоевградчанинът излезе с остра публикация във Фейсбук, като обвини главния мениджър Стойчо Стоилов като причина за отстраняването си. Заради острата позиция, той вече окончателно си е затворил вратата за завръщане в ЦСКА, прогнозира \"Тема Спорт\". Самият Бодуров явно си дава сметка за това и е решил да сподели своята гледна точка.За последно Бодуров игра за ЦСКА на 1 август в реванша срещу Осиек от Лига Европа. Очаква се през зимния трансферен прозорец договорът му да бъде прекратен и той да може да си търси друг отбор.В същото време публикацията му събра голяма подкрепа в социалните мрежи. Над 1500 души харесаха написаното от него, като сред тях има и бивши и настоящи играчи на ЦСКА, както и от бивши служители на клуба.", "date": "2019.10.09", "title": "ЦСКА се разделя с Бодуров през зимата"}
{"url": "https://offnews.bg/zdrave/shefat-na-nzok-protestite-na-meditcinskite-spetcialisti-ne-sa-nasoche-712754.html", "text": "Протестите на медицинските специалисти не са насочени към когото трябва. Това каза пред бТВ управителят на здравната каса д-р Дечо Дечев.Според него протестите трябва да са пред работодателите, а не пред Министерски съвет, защото това е трудовоправен спор. \"В случая работниците протестират против това, което пише в техните договори”, каза още управителят на НЗОК.Той обясни, че министърът не е работодател и протестите не трябва да бъдат към него. По думите на д-р Дечев министърът би трябвало да контролира директорите на болници, чиито грешки са били неглижирани от предшествениците на Ананиев години наред. Така се стигнало до ситуация, в която лечебните заведения са генерирали огромни загуби, а ръководствата им не са били санкционирани.\"Първият ход трябва да бъде такъв - това ръководство на болница, което не може да осигури обективно заплащане спрямо обема и качеството на медицинските дейности, да си ходи\", заяви д-р Дечев.Според него основен проблем в системата са общинските болници, тъй като те не са успели да се впишат в сегашния здравен модел. Той каза, че те няма как да продължат да съществуват като търговски дружества и основната причина за това е, че изпълняват социални функции.Решението за това обаче е политическо и не на една партия, поясни Дечев.Според него касата не трябва да финансира болници, които имат много малко дейност. Той даде пример с една медицинска сестра, която публично показала фиша си със заплата от 550 лв. Той проверил лично отделението и видял, че то е отчело 47 клинични пътеки за година. По думите на д-р Дечев като обем, това е едноседмично натоварване за една средна по обем операционна. В този смисъл, спрямо дейността, която е извършила, заплатата на сестрата дори е висока.Малкият обем работа води до деквалификация на персонала, с което пада качеството на услугите, уточни управителят на НЗОК и добави, че по този начин Касата се превръща в организация, която издържа болниците, вместо да се грижи за качеството на продукта, който произвеждат.", "date": "2019.10.09", "title": "Шефът на НЗОК: Протестите на медицинските специалисти не са насочени към когото трябва"}
{"url": "https://offnews.bg/obshtestvo/niama-da-ima-voda-na-3-mesta-v-stolitcata-712704.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран в с. Житен налага спиране на водоподаването от 09:00 до 21:00 часа на с. Житенс. Доброславци -бивш стопански двор на ул. „Липа“, по ул. „Градинарска“ от ул. „Липа“ до ул. „Житенски път“. Изместване на водомерен възел на ул. 689 във вилна зона „Мала кория“ се налага спиране на водоподаването от 09:00 до 20:00 часа във Вилна зона „Мала кория“.Заради превключване на уличен водопровод на ул. „Великан“ в кв. „Карпузица“ се налага спиране на водоподаването от 09:00 до 21:00 часа на клиентите на ул. „Великан“. ", "date": "2019.10.09", "title": "Няма да има вода на 3 места в столицата"}
{"url": "https://offnews.bg/futbol/spriagat-rusnak-za-nov-trenior-na-tcska-712762.html", "text": "Руснакът Андрей Чернишов е вариант за старши треньор на ЦСКА, твърдят медиите в Русия. Връзката с руснака е Милош Крушчич, който в момента изпълнява ролята на старши треньор на ЦСКА след оставката на Люпко Петрович.Двамата с Чернишов вече са работили заедно в сръбския Спартак (Суботица). Андрей познава лично и Люпко Петрович, който напусна \"Българска армия\".\"Аз имам различни агенти за Русия и Европа. Те следят в кои отбори има треньорски промени и реагират съответно. Да, знам, че кандидатурата ми е предложена на софийския ЦСКА.За мен би било чест да водя един толкова велик отбор с невероятна европейска история\", заяви Чернишов пред \"24 часа\", но се извини, че не може да даде повече подробности.Чернишов е роден на 7 януари 1968 г. в Москва. Започва да тренира в местния Динамо, но после преминава в градския съперник Спартак. Играе също в Щурм (Грац), ПАОК (Солун), Антверпен. Национал на СССР (17 мача), ОНД (8) и Русия (3).Треньорската си кариера като треньор на националните отбори на Русия за юноши, както и помощник при мъже. За кратко е бил и старши треньор на Спартак (Москва) след напускането на легендата Олег Романцев през юни 2003 г.", "date": "2019.10.09", "title": "Спрягат руснак за нов треньор на ЦСКА"}
{"url": "https://offnews.bg/politika/balgaria-podkrepia-pregovorite-za-chlenstvoto-na-makedonia-v-es-uslov-712780.html", "text": "Българското правителство подкрепя започването на преговори за членство в Европейския съюз на Република Северна Македония и Албания, обяви вицепремиерът и министър на външните работи Екатерина Захариева, след като позицията на страната ни беше разгледана на днешното заседание на Министерския съвет.На 17 октомври страната ни ще подкрепи започването на преговори за членство на Скопие и Тирана.В преговорния процес обаче България поставя на Скопие ясни условия, посочи Захариева.„Република Северна Македония трябва да преустанови и да се въздържа от провеждането на политика, независимо под каква форма, на подкрепа и насърчаване на претенциите за признаване на тъй наречено „македонско малцинство“ в България. Трябва да задейства процес на реабилитация на жертвите на югославския комунистически режим, репресирани поради българското си самосъзнание. Трябва да премахне от табели и надписи върху паметници, паметни плочи, сгради, на текстове, насаждащи открита омраза към България“, допълни Захариева.", "date": "2019.10.09", "title": "България подкрепя преговорите за членството на Македония в ЕС. Условията остават"}
{"url": "https://offnews.bg/futbol/berbatov-sutrin-me-boli-tcialoto-tialo-izpitvam-sh-n-respekt-kam-r-712760.html", "text": "Бившият национал Димитър Бербатов разкри, че всяка сутрин се буди със страшни болки вследствие на времето, прекарано на терена и контузиите.Българинът даде интервю за авторитетното издание \"goal.com\", където не скри възхищението си към З от суперзвездите на футбола - Златан Ибрахимович, Кристиано Роналдо и Лионел Меси.\"\", каза Бербатов.", "date": "2019.10.09", "title": "Бербатов: Сутрин ме боли цялото тяло, изпитвам ш***н респект към Роналдо"}
{"url": "https://offnews.bg/evropa/pregovorite-za-brekzit-sas-sdelka-zatcikliha-savsem-712763.html", "text": "След разговор вчера в Лондон между британския премиер Борис Джонсън и председателя на Европейския парламент Давид Сасоли се оказва, че все още няма напредък в преговорите за излизането на Великобритания със сделка от ЕС.Според Сасоли Европарламентът няма да се съгласи с условия, подкопаващи мира в Северна Ирландия и целостта на единния европейски пазар, защото британския премиер е дал „мъгляви“ отговори на въпроса дали ще бъде запазена отворена граница между Северна Ирландия и Ирландия.След съвещание в Брюксел с ирландския външен министър Саймън Ковни в Туитър главният преговарящ от европейска страна Мишел Барние споделя, че усилията за сделка за Брекзит продължават.В случаи, че Великобритания напусне ЕС без сделка ирландското правителство представи на парламента в Дъблин проектобюджет за 2020 година. В проекта са заложени 1 милиард и 200 милиона евро за смекчаване на негативния ефект от скъсването на пазарните връзки с Великобритания.Още на 29 март Обединеното кралство трябваше да напусне ЕС. След отлагането на Брекзит за април и след това за май се стигна до консенсус напускането да се случи на 31 октомври. Сегашния премиер Джонсън настоява страната да не иска от Брюксел нови отлагания и да напусне ЕС не по-късно от крайната дата със или без сделка. В началото на месеца Джонсън сподели, че се надява да постигне сделка с ЕС. Част от нея ще е и някакво решение на ключовия въпрос за граничните проверки между Северна Ирландия и Ирландия.  ", "date": "2019.10.09", "title": "Преговорите за Брекзит със сделка зациклиха съвсем"}
{"url": "https://offnews.bg/sviat/donald-tramp-otnosheniata-ni-s-turtcia-sa-mnogo-dobri-712750.html", "text": "Доналд Тръмп предприе дипломатически подход спрямо Турция, като написа в социалната мрежа туитър, че Турция произвежда структурни стоманени рамки за американските изтребителя Ф-35 на компанията Lockheed Martin Corp. и изрази ангажираност към партньорството със страната. Американският лидер призова в своето посланието за \"приключване на безкрайните войни\", предаде БНР.В друг туит Тръмп е написал: \"Отношенията ни с Турция, наш търговски и партньор в НАТО, са много добри.\"Американският глава обяснява, че решението му за изтеглянето на американските войски от Северна Сирия не означава, че САЩ изоставят кюрдите. Вашингтон ще продължава да помага на кюрдите и ще им осигури финансови средства и оръжия, но в случаи на някакви \"спонтанни или ненужни битки\" от страна на Анкара в Сирия Тръмп заплаши Турция с \"унищожаване на нейната икономика\". Преди броени дни Белия дом заяви, че оттегля войските си от район в Сирия, който е под юрисдикцията на съюзническите кюрдски милиции. В днешното си послание Тръмп обяви: \"Те (турците) също така се справиха добре, като ми помогнаха да спасим много животи в провинция Идлиб и по моя молба върнах в много добро здравен пастор Андрю Брънсън, на който му оставаха дълги години затвор. Освен това не забравяйте и важното, че Турция е важен член за доброто състояние на НАТО\".Тръмп добави, че Реджеп Ердоган ще бъде негов гост на 13-ти ноември.", "date": "2019.10.09", "title": "Доналд Тръмп: Отношенията ни с Турция са много добри"}
{"url": "https://offnews.bg/bojni/kubrat-ako-ne-pobedia-bukar-niama-da-ce-bia-za-titlata-dogodina-712758.html", "text": "Звездата ни в профибокса Кубрат Пулев се надява да донесе нова победа не само за себе си, но и за България. Кобрата ще се качи на ринга на 9 нoeмври в Кaлифoрния cрeщу лeжaлия 12 гoдини в зaтвoрa Рaйдъл Букър.\"Вcичкo e cупeр, подготовката върви. Мaчът e мнoгo вaжeн, зaщoтo, aкo нe cпeчeля, нямa дa ce бия зa титлaтa дoгoдинa. Вeчe ce чувcтвaм дoбрe, cлeд кaтo дългo врeмe лeкувaх aркaдa. Нaдявaм ce дa дoнeca oщe eднa пoбeдa зa Бългaрия\", каза Пулев пред БНТ.Иначе вицепрезидентът на \"Топ Ранк\" Карл Морети обяви, че има сделка с представителите на Букър пред ESPN. Именно медийния гигант ще излъчи галавечерта от Фресно на 9 ноември, където ще се бие Пулев. Срещата на българина ще е подгряваща на гвоздея на вечерта - Джамел Херинг срещу Ламонт Роуч.Морети обясни каква е причината за оттеглянето на Марк де Мори. Австралиецът първоначално се е навил на предложените условия за боя, но после се е отметнал, защото смята че му е предложен много нисък хонорар за среща с един от големите в тежка категория.Райдъл Букър е голям талант, който пропусна 12 години от обещаващата си кариера заради престой в затвора. През 2004 година той е бил хванат с повече от 1 килограм кокаин, предназначени за лична употреба и разпространение.", "date": "2019.10.09", "title": "Кубрат: Aкo нe победя Букър, нямa дa ce бия зa титлaтa дoгoдинa"}
{"url": "https://offnews.bg/politika/bsp-shte-podkrepi-grazhdanski-predlozhenia-za-razvitie-na-severozapada-712784.html", "text": "„Регионалните различия в България се задълбочават. В някои региони те се превръщат и в опасност за националната сигурност“, заяви пред в Народното събрание лидерът на БСП Корнелия Нинова след среща с Инициативния комитет за развитие на Северозапада. Според нея е необходима много разумна, държавна и правителствена политика, специализирана и обърната към тези региони.„Предложенията на гражданската инициатива за Северозападна България ще станат наши предложения по време на обсъждането на бюджета за 2020г., включително с фонда, който те предлагат, с конкретните мерки, които да изпълни той. Ще отстояваме техните искания в зала“, категорична бе Корнелия Нинова.„Стартираме гражданска инициатива за създаване на „Държавен инвестиционен фонд Северозапад в Бюджет 2020”. Причината да го направим е състоянието на нашия регион и празните обещания, които години наред се дават”, каза Камелия Трифонова, председател на Инициативния комитет и председател на ОбС на БСП – Монтана. Тя добави, че мерки за решаване на проблемите на региона не се предприемат, той обезлюдява, а само населението на област Монтана за 19 г. се е стопило с над 50 000 душинция за Северозапада, Министерство за Северозапада и създаването на закон за нашия регион, но нищо от това не се случи. Затова преди стартирането на бюджетната процедура за 2020 г. организираме нашата инициатива за създаване на такъв фонд и ще настояваме държавата да отдели ресурс за справяне с демографската криза, която е застрашителна за целия регион”, каза още Трифонова.Тя коментира, че е нужно да се финансират мерки като създаване на инфраструктура и привличане на инвеститори за високонехнологично производство, защото Монтана е областта с най-ниските заплати, средната заплата е с над 300 лв. по-ниска от средната за страната. „Нужно е и създаване на ВУЗ или филиал на учебно заведение, стипендии за студенти, които след завършването си се върнат да работят в региона, еднократна помощ в размер на 10 минимални работи заплати при раждане на дете, но само за осигуряващи се родители, както и подпомагане на млади предприемачи и малките производства”, коментира още Камелия Трифонова.„Не приемаме, че няма пари за Северозапада. Народните представители на левицата от Враца, Монтана и Видин подкрепяме тази инициатива. Обръщаме се и към всички колеги, от всички политически сили също да го направят“. Това заяви народният представител от ПГ на „БСП за България“ Атанас Костадинов. По думите му 149 български общини, 30% от населението и 54,5% от територията на страната ни попадат в обсега на Целенасочена инвестиционна програма в подкрепа на развитието на слаборазвитите региони от 2015 г. на това правителство. „Тя е само един документ. Трябва инструмент и той е именно предлаганият държавен фонд“, категоричен бе той. Според него в Северозападна България – 5 области, 51 общини, 646 населени места са определени като обезлюдяващи. „Затова ще подкрепим инициативата чрез промени в Закона за държавния бюджет. За 2 години МС изхарчи близо 1 млрд. лв. без никакви критерии и искаме тази практика да спре“, заключи Костадинов.", "date": "2019.10.09", "title": "БСП ще подкрепи граждански предложения за развитие на Северозапада в Бюджет 2020 г."}
{"url": "https://offnews.bg/sviat/ochakva-se-vseki-moment-turskata-armia-da-vleze-v-siria-712764.html", "text": "Турската армия ще пресече скоро границата между Турция и Сирия заедно със Свободната сирийска армия, предадоха Ройтерс и ТАСС, като се позоваха на съобщение в Туитър от тази сутрин на отговарящия за връзките с обществеността в турското президентство Фахреттин Алтун.\"Турските военни заедно със Свободната сирийска армия в най-скоро време ще пресекат границата между Турция и Сирия\", написа той, цитиран от БТА.Алтун се обърна и към сирийските кюрди и отбеляза, че \"те могат или да се предадат, или Турция ще спре опитите им да попречат на турските усилия за борба с терористичната групировка \"Ислямска държава\".В района на турския пограничен град Акчакале, който се намира срещу сирийския Тал Абияд, очевидец, цитиран от Ройтерс, видял гаубици, разположени зад землени укрепления от турската страна на границата и насочени към Сирия.На около 60 км на запад бяха разположени два камиона със системи за залпов огън, също зад землени укрепления, в района на Суруч, който се намира срещу сирийския град Кобане. В района беше разположена и артилерия, а войници се разхождаха из намиращ се недалеч военен лагер.Мустафа Бали от оглавяваните от кюрдите Сирийски демократични сили заяви, че струпването на турски военни сили, както и информацията за допълнителна мобилизация на подкрепяни от Турция сирийски бунтовници, показва, че \"атаката е неминуема\".", "date": "2019.10.09", "title": "Очаква се всеки момент турската армия да влезе в Сирия"}
{"url": "https://offnews.bg/politika/fandakova-tazi-lista-za-obshtinski-savetnitci-podredih-lichno-az-sht-712732.html", "text": "- Г-жо Фандъкова, защо се кандидатирахте за кмет отново и щяхте ли да го направите, ако Цветан Цветанов беше още зам.-председател на ГЕРБ? - Има три много конкретни причини. Първата е, че очаквани и важни за софиянци проекти могат да започнат от първия ден. Например, стартираме довеждащия транспорт заедно с пускането на третата линия на метрото. Това са малки електробуси от квартала до спирка на метрото. Готови сме с маршрутите в „Овча купел“, „Горна Баня“ и се работи за „Хаджи Димитър“, „Люлин“, „Витоша ВЕЦ Симеоново“, „Малинова долина“. В ход са и процедурите за електробусите, за които лично защитих безвъзмездни европейски средства. Имам ясен план как да увеличим инвестициите в кварталите. През декември тръгва общинската система за качеството на въздуха. Ще сменим печките на дърва и въглища на 1/3 от домакинствата. Предлагам и работещ механизъм за спиране на коли с неработеща система за очистване. Ще намалим транзитния трафик с довършване на Околовръстното и вътрешните рингове. Можем да се справим, доказала съм го.Втората причина да се кандидатирам е, че сега пред София стои възможността за изключително голяма крачка с привличането на стратегически инвеститор. Този шанс не трябва да се пропуска с нестабилност и колебания. Знам какво би означавало за града всичко да спре и да се върне в изходна точка. Набрахме огромна скорост за промяна, която можем да ускорим за по-високо качество на живот.И третата причина, знам точно какво трябва да променя в работата на общината. Готова съм със структурни промени, които да гарантират по-голяма бързина на работа, и с персонални промени. Подмених 1/3 от листата за съветници и лично избрах новите хора – експерти и доказани професионалисти.Колкото до ролята на г-н Цветанов – той никога не е участвал в избора на хора за моя екип. Участвал е в реденето на листите за общинския съвет. Но тази листата, която сега предложих, я направих лично аз заедно с ръководителите на структурите на ГЕРБ и СДС по места.- Обновеният екип, с който обявихте, че ще работите, само за общинските съветници ли се отнася или предстоят промени на зам.-кметове, шефове на общински дружества, закриване на някои от тях? - Истината е, че съм готова с по-големи промени в работата на общината от тези, които другите кандидати предлагат, защото знам точно какво и как да променя. Уверена съм, когато казвам, че свършихме много работа за София, но е факт, че допуснахме и грешки. Често казваме, „който не работи, той не греши“, но в това има доза оправдание, която не харесвам. Допускат се грешки, важно е да си научиш урока от тях. Миналата седмица имах среща в една от най-успешните български IT компании и един от собствениците ми каза: „В нашата работа грешките не са проблем, а източник на информация“. Давам си много ясна сметка за всички пропуски и слабости и знам какво задължително трябва да бъде променено и поправено. Още повече, че залагам нови приоритети, които изискват компетентността на нови хора. Електронно управление, бързина в работата на администрацията, повече публичност – това са част от новите задачи, което означава и голяма реформа в работата на администрацията. Персонални промени ще има, но по-важно е, че зад тях стои промяна в начина и манталитета на работа на общината. Това е, което предлагам, заедно с новите приоритети в работата.- Чухте ли по време на кампанията дотук критики, които приемате като основателни? Не само от опонентите ви, а и на срещите с граждани?- Имам едно правило – не давам обещания, които не мога да изпълня. В кампанията чувам как се обещава на всички всичко от другите кандидати. Това е безотговорно. Затова моята програма е с конкретни проекти и задачи, зад които стои свършена работа и ясен разчет на средствата. Срещам се със стотици хора и се радвам, че те ми дават задачи. Приемам критиката, защото чрез нея търся решенията.Конкретен пример е тежката тема с презастрояването и изграждането на улици в новите квартали. В момента решаваме конкретните казуси на парче. Преди месец спасихме 5 от най-проблемните казуса със строителство в междублокови пространства в „Младост“. Работим в „Обеля“ и „Овча Купел“. Чувам опонентите, които обещават „спираме презастрояването“, въпросът обаче е как. Затова съм готова с пакет от законодателни промени за увеличаване на отстоянията при строителство в жилищните комплекси и по-високи изисквания за паркиране и озеленяване. Промените в ЗУТ в Народното събрание, не са лесни. Знам колко силни са различните лобита, защото вече се преборихме и спряхме строителството без ограничение във височината в така наречените „ъглови имоти“. Мога да защитя и тези промени. Увереност ми дава и подкрепата от всички инициативни комитети, с които работим от години.  Без да ги придобием не можем да ги изградим, но не позволявам общината да бъде буквално рекетирана, какъвто случай имахме преди месеци в „Лозенец“.Едно предложение на арх. Игнатов, с което съм съгласна и подкрепям - персоналното гласуване на общинските съветници трябва да се публикува на страницата на общинския съвет заедно с взетото решение. Системата го позволява и това задължително трябва да се случи.- Кое Ви направи впечатление в обещанията на г-жа Манолова, която всички социолози определят като основния Ви опонент?- Без да съм груба – огромната липса на опит и непознаване на София. Никой не очаква, че за три месеца някой може да опознае София и големите проекти и теми, по които се работи от години. Притеснителното е в липсата на опит и компетентност и на хората около нея. Знам, че БСП имат опитни и добре подготвени хора, които познават проектите на общината. Не мога да си обясня как може да поиска спиране на строителството на два центъра за деца с множествени увреждания, за които осигурихме 730 хил. лв. европейско финансиране. Предстои издаване на разрешение за строеж. В този център над 190 деца и техните семейства ще получават специализирана помощ и грижа. Работя от години с тези организации и знам, че дневните центрове са нужни и дават добри резултати. Предполагам, че никой не й е казал какво реално говори. Обещава да направи публични договорите за почистване – те са публични, всички договори на общината са на сайта. Не разбирам защо трябва да се лъжат хората. Същото е и искането да спрем купуването на електробуси. Лично се преборих за 217 млн. лв. безвъзмездни средства за електротранспорта на София и няма да допусна да ги загубим. Знам, че г-жа Манолова никога не е защитавала европейски проекти, няма нито опит, нито експертиза, но това не е оправдание. - Половината критики към Столична община са заради недобрата работа на МВР. Когато говорите за повече ред и сигурност, планирате ли да се увеличи съставът и задълженията на общинска полиция?- Ние сме първата община, която създаде общинска полиция, и сме осигурили ресурс, с който да увеличим съставът ѝ. Говорила съм с министъра на вътрешните работи. Големият проблем е, че в състава на Столична дирекция на вътрешните работи няма достатъчно хора. Така че по-голямата задача, с която трябва да се справим, е да бъдат осигурени нови и подготвени хора за работа в полицията.  Разговаряла съм с директора на КАТ, това от което те имат нужда е и хора, и нови автомобили. Мисля, че ще успеем да се справим с общи усилия. - Можете ли да поемете ангажимент накъде точно ще се разширява метрото и че плановете няма да се променят - това има значение не само за пътниците и трафика, но и за хората, които купуват имоти, заради съответното повишение или понижение на цената?- Всички ангажименти, които поемам, са конкретни. Имаме готовност за работа по 5 участъка с 13 нови километра.  До седмици ще сме осигурили и терен за буферен паркинг за над 800 автомобила. Важно е да изградим междинна метростанция между станции „Сливница“ и „Обеля“ и връзка с нова жп гара на влаковете от западното направление.Трябва да продължим работа в още две посоки - към Студентски град и „Илиянци“. Когато станах кмет, метрото беше малко над 9 км, в момента е 40 км и още 12 км са в строителство. Реално догодина ще е 52 км и ще обхваща голяма част от града и големите жилищни квартали. Не трябва да спираме строителството му. Не го допуснах в нито едни момент, дори когато по времето на г-н Орешарски правителството спря съфинансирането. Строяхме със собствени средства. Аз знам какво означава метрото за града и за хората. Знам, че сега е важно да се омаловажи напълно ролята на кмета, но софиянци знаят, че метрото се строи от 70-те години на миналия век и могат да сравняват резултати. - Къде предвиждате 3 нови трамвайни линии?- Първо, още догодина трябва да започнем основния ремонт на трасето на трамвай №5 - от Съдебната палата до „Княжево“. По бул. „Македония“ заедно с ремонта на релсите ще изградим и нов линеен парк. Очаквам още през този месец да започнат да пристигат новите 13 трамвая, които ще обслужват линията. Готвим основния ремонт на трасето по бул. „Ал. Стамболийски“. В последните години ремонтирахме над 16 км трамвайни трасета, който не бяха обновявани от времето, в което са строени. Поддържката на града е много важна и, когато има десетилетия, в които нищо не се е правило, се наваксва много трудно. Освен ремонтите предлагаме и 3 нови линии. Първата е по бул. „Т. Каблешков“ и ще направи връзка между бул. „Цар Борис III“ и бул. „Черни връх“. Проектираме и разширението й от бул. „Т. Каблешков“ по бул. „Филип Кутев“ към УНСС. Предлагаме за обсъждане и ново обособено трасе от Духовната семинария до Зоопарка в съществуващия сервитут по бул. „Симеоновско шосе“. То ще свързва метростанция „Стадион „Васил Левски“ със Зоопарка и ще дава бърза връзка на кв. „Витоша ВЕЦ Симеоново“ и кв. „Дианабад“. - А Зеленият ринг на София кога ще бъде готов?- Проектът за Зеленият ринг печели огромна обществена подкрепа и аз лично много го харесвам. Целта ни е да използваме старите жп линии, за да свържем големите паркове с кварталите чрез линейни паркове и велоалеи. На една от срещите ми в „Дианабад“ миналата седмица една жена ми каза, че всеки ден минава покрай гара „Пионер“ и вече си представя как ще изглежда с парк и велоалея. Още догодина можем да започнем първия участък - от гара „Пионер“ по трасето на старата жп линия до „Слатина“. Водихме преговори с министъра на транспорта, за да осигурим терените. По втория етап - от Борисова градина до стадион „Септември“, работим и с екип от млади български архитекти и урабнисти. - Направихте паркинги за тротинетки, за да не се задръстват тротоарите, но по тях е пълно с паркирани мотори?- Създадохме места за паркиране на тротинетки, за да избегнем един от най-сериозните проблеми, които тротинетките създават във всички градове в Европа, а имено, оставянето им по тротоари и пешеходни зони. Нашето условие към компаниите, които предоставят е-тротинетки, е стимули за използването на тези паркинги, за да не пречат на движението. На обособените места обаче могат да паркират всички превозни средства на две колела – това са велосипеди, скутери и мотори. Преди няколко месеца един млад човек ми обърна внимание върху проблема с местата за паркиране на мотори и даде конкретно предложение. Така че - задължително при изграждането на новите буферни паркинги и тези в кварталите ще отделим и места за паркиране на мотори. - Ако не станете кмет, ще останете ли в СОС? - Нека оставим на софиянци да решат кой какъв трябва да бъде. Моята задача е да покажа проектите за развитие на София, по които ще работя, и да защитя посоката на развитие на града ни.", "date": "2019.10.09", "title": "Фандъкова: Тази листа за общински съветници подредих лично аз, ще има още персонални промени"}
{"url": "https://offnews.bg/lajfstajl/alfi-alan-ot-teon-grejdzhoj-v-igra-na-tronove-do-ajzak-pinchar-v-b-712728.html", "text": "На 9 октомври, сряда, от 22:00 часа в дома на епичната драма, Epic Drama, дебютира може би най-пикантният сезон на сериала „Блудници“.Създателите на поредицата винаги успяват да представят нови таланти. В този сезон това е Аш Хънтър, който играе Хал Пинчър - брат на новия сводник в града Айзък Пинчър. В неговите одежди пък влиза Алфи Алън, познат с ролята си на Теон Грейджой в \"Игра на тронове\", както и с появата си в „Джон Уик“ с Кеану Рийвс.Повторението на епизода по  е в четвъртък от 23:35 часа и в събота от 22:45, а скоро ще може да се види и на .Eто какво споделя самият Алфи Алън за новия си герой в „Блудници“:- Какво харесваш и какво не харесваш в героя си?\"Блудници\" е завладяваща драматична поредица, чието действие се развива в динамичния и космополитен Лондон в края на 18-ти век, като предлага смел поглед към най-скъпоценната търговска дейност в града: секса.Във време, в което една на всеки пет жени е проститутка, провокативната поредица е вдъхновена от историите на истински жени и мъжете, които ги заобикалят. В центъра на действието са Маргарет Уелс и нейните дъщери. За нея е трудно да съчетае ролите си на майка и собственичка на публичен дом. Когато бизнесът ѝ е атакуван от конкурентна \"мадам\", Лидия Куигли, която няма никакви скрупули, Маргарет трябва да отвърне на удара, дори и това да значи, че ще изложи семейството си на риск.Съчетавайки остроумие с напрегната драматичност, разказът за семейство, власт и жестоки икономически условия хвърля светлина върху необикновените бизнесдами, помогнали за създаването на Лондон, какъвто го познаваме в наши дни.„Блудници“ сезон 3 е по  всяка сряда от 22:00 часа.", "date": "2019.10.09", "title": "Алфи Алън: от Теон Грейджой в 'Игра на тронове' до Айзък Пинчър в 'Блудници'"}
{"url": "https://offnews.bg/drugi/kralev-ochakva-okolo-60-kvoti-za-tokio-2020-712759.html", "text": "Министърът на младежта и спорта Красен Кралев очаква българските спортисти да спечелят 55-57 квоти за Олимпийските игри в Токио през 2020 г.“Имаме напредък в това отношение. Надявам се на по-голям брой състезатели в сравнение с Игрите в Рио де Жанейро. Естествено, че с това се повишават и очакванията към спечелването на медали в Япония”, заяви в предаването “Тази сутрин” на БТВ министър Кралев.“Очаквам четири спорта, които не излъчиха участници в Рио де Жанейро, да имат такива в Токио през 2020 г. Това са спортната гимнастика, карате, вдигане на тежести и таекуондо”, допълни Кралев.“Имаме основания за оптимизъм след спечелените медали в олимпийски дисциплини. Тези състезатели могат да ни донесат успехи в Токио”, заяви Красен Кралев. Според него някои български спортисти са били лишени от отличия или възможността да спечелят медали с по-благороден цвят заради съдийски решения. “Надявам се по време на Олимпийските игри да имаме по-обективно съдийство”, обяви той.Министър Кралев отличи лекоатлетката Ивет Лалова и я даде като пример за шампионско дълголетие.“Тя е фантастична жена. Ивет е отличен пример за подрастващите как трябва да се защитава собствената чест и честта на България на големите международни форуми. Това, че вече 15 години е сред най-големите имена на спринта я прави изключително уважавана от всички”, заяви Кралев. Ивет Лалова ще има възможност да участва на Олимпийските игри. Лекоатлетката има покрити нормативи на 100 и на 200 м.По отношение на повдигнатата тема за клубове-фантоми, които членуват в Българската федерация по вдигане на тежести Красен Кралев заяви, че всички федерации ще бъдат изчистени от подобни членове, след като приключи пререгистрирането на клубовете. Срокът за това е до края на годината, както е записано в новия Закон за физическото възпитание и спорта.„Въпреки проблемите, трябва да похвалим ръководството на БФВТ, защото щангистите ни във всички възрастови групи се нареждат на второ място по спечелени медали заедно с бокса след борбата“, заяви Кралев. Министърът отново взе отношение по въпроса с починалия в Албания български боксьор Борис Станчов.“Ясно е, че това е тежка криминална проява – крадене на чужда самоличност. Оттук нататък трябва да се установи кои са замесени. Взели сме мерки и ще бъде затегнат режимът за лицензиране на състезателите. Това е прецедент, а не е практика в България.От това, което знаем до момента е, че е направена пълна проверка на лицензирането на всички професионални боксьори. Остава да се изясни има ли замесено медицинско лице, защото все пак има издадени документи, с които този боксьор участва в състезанието. Много е важна и експертизата на химическия състав на кръвта, който трябва да дойде от Албания, за да разберем дали са ползвани забранени субстанции”, коментира Кралев.", "date": "2019.10.09", "title": "Кралев очаква около 60 квоти за Токио 2020"}
