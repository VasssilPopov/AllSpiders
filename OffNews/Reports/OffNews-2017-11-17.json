{"url": "https://offnews.bg/tenis/grigor-dimitrov-s-ekspresna-treta-pobeda-v-london-669561.html", "text": "Най-добрият ни тенисист Григор Димитров продължава с изумителното си представяне при дебюта на финалите на АТР в Лондон.Българинът постигна трета победа в група \"Пийт Сампрас\", след като за час преодоля съпротивата над испанеца Пабло Кареньо Буста с 6:1, 6:1.Съперникът на Димитров се включи като резерва в надпреварата, след като сънародникът му Рафаел Надал се отказа заради проблеми с коляното.В събота от 22 часа Григор излиза в спор за място на финала срещу американеца Джак Сок. Преди това в другия полуфинал ще се изправят Роджър Федерер и Давид Гофен.Срещу Кареньо Буста 26-годишният българин не срещна никакви проблеми, игра разнообразно, като не позволи в нито един момент да има някаква интрига.\"Наслаждавам се на тази седмица. Усещането е прекрасно. Харесвам много централни кортове и благодаря на страхотните фенове. Мачът със Сок ще е много труден. Джак играе страхотен тенис в последния месец. Има всички оръжия да победи всеки.Аз ще играя своята игра и ще видим какво ще стане, когато се върна утре вечер тук\", коментира Григор Димитров, който има възможност да завърши годината като номер 3 в света. За целта той трябва да победи Сок, а Федерер да се справи с Гофен.", "date": "2017.11.17", "title": "Григор Димитров с експресна трета победа в Лондон"}
{"url": "https://offnews.bg/obshtestvo/sled-protest-mon-oblekchava-protcedurata-za-bolnichen-uchitel-669539.html", "text": "МОН ще облекчи административните процедури за осигуряване на болнични учители за деца, на които се налага да останат дълго време в болница.Това заяви зам.-министърът на образованието и науката Деница Сачева по време на среща с представители на неправителствената организация \"Хан Кубрат\".Вместо семействата да изминават продължителния процес за попълване на необходимите документи, представител на Регионалния център за приобщаващо образование ще ги посещава на място в болницата и ще помага при попълването на формулярите, свързани с осигуряването на преподавател в болницата.МОН ще изпрати и писма до всички центрове за приобщаващо образование, за да имат готовност да осигуряват свой представител при заявка от болница. Регионалните управления на МОН ще трябва да контролират спазва ли се изискването.Списък с центровете за приобщаващо образование пък ще бъде изпратен и до всички областни и университетски болници, за да могат да подават навреме информация, че при тях е настанено дете за продължително лечение.Мярката бе направена след протест на родители и Национално движение \"Хан Кубрат\" пред сградата на МОН днес.Протестиращите се обявиха срещу решението на министерството да съкрати педагозите в някои от по-големите клиники в страната, които преподават на деца, болни от рак.Според организаторите от движението до положението деца, болни от рак, да остават без педагози, се е стигнало след решението на МОН да закрие болничните училища. ", "date": "2017.11.17", "title": "След протест: МОН облекчава процедурата за болничен учител"}
{"url": "https://offnews.bg/temida/konpi-krie-iska-li-otnemane-na-imushtestvo-na-ivo-prokopiev-669544.html", "text": "Решението на комисията за конфискация на имущество (КОНПИ) не е публично и представлява класифицирана информация. Това става ясно от позиция, която разпространиха от комисия във връзка с появилата се информация, че се подготвя иск за запор на имущество на собствениците на \"Икономедиа\".  От позицията на комисията става ясно, че решението на комисията дали да внесе иск за отнемане на имущество е класифицирана информация. От комисията се позовават на текстове от закона за отнемане на имущество, според който, събраната в хода на проверката информация, представлява служебна тайна.Това обяснение противоречи с множеството съобщения, включително и на сайта на комисията и от , за внесени искове в съда. В позицията на КОНПИ се посочва:Във връзка с медийния интерес относно извършваните от КОНПИ проверки, напомняме следното:Съгласно чл. 25, ал. 1 от Закона за отнемане в полза на държавата на незаконно придобито имущество (ЗОПДНПИ), проверка от органите на КОНПИ започва след получаване на уведомление от прокурор, че конкретно лице е привлечено като обвиняем за изрично посочени в чл. 22 от ЗОПДНПИ членове от Наказателния кодекс. Според българското законодателство нормативните актове се обнародват в „Държавен вестник“ и са достъпни за всяко едно лице.В тази връзка следва да се има предвид, че всеки, който е привлечен като обвиняем за извършено престъпление, попадащо в обхвата на чл. 22 от ЗОПДНПИ, ще бъде обект на проверка от КОНПИ. Този факт не представлява класифицирана информация. По смисъла на чл. 16, ал. 1 от ЗОПДНПИ информацията, която е събрана в хода на проверката, представлява служебна тайна и същата е класифицирана по Закона за защита на класифицираната информация.Решението на комисията по чл. 37 от ЗОПДНПИ за внасяне в съда на искане за обезпечение на бъдещ иск за отнемане на имущество в полза на държавата, представлява класифицирана информация.Единствено компетентен да се произнесе по искането на комисията и да допусне налагането на обезпечителни мерки по чл. 397, ал. 1 от ГПК е съдът. Напомняме, че всяко действие на КОНПИ, с което се ограничават граждански права на проверявано лице като разкриване на банкова тайна, налагане на обезпечителни мерки спрямо имущество или отнемане в полза на държавата на това имущество, става след съдебна санкция.В своята работа КОНПИ е доказала, че при вземането на всички свои решения следва единствено разпоредбите на закона.", "date": "2017.11.17", "title": "КОНПИ крие иска ли отнемане на имущество на Иво Прокопиев"}
{"url": "https://offnews.bg/koloezdene/dragomir-kuzov-vleze-v-tehnicheskata-komisia-na-uci-669552.html", "text": "Драгомир Кузов беше избран за член на Техническата комисия (Equipment Commission) на Международния колоездачен съюз (UCI). Така той стана първият българин в 117-годишната история на организацията, който влиза в нейните редици.Кузов е бивш шосеен състезател, майстор на спорта, създател на велосипедната марка \"DRAG\" през 1998 година в град София. Tой подпомага много български и чуждестранни таланти в техния път към професионалното колоездене.Като част от техническата комисията Кузов ще има глас и ще отговаря за велосипедите и екипировката, която ще се използва във всички състезания под егидата на UCI, в това число Световни първенства и Олимпийски игри.\"Това е огромно признание за България. За мен е голяма чест да бъда в екипа на UCI. Отговорността е голяма и през следващите четири години ще се постарая да оправдая доверието, което ми е гласувано.UCI вече има ефективна политика относно техническите изисквания към велосипедите и екипировката, които се използват в състезания, но има и какво да се подобри.Ще вложа всичките си знания и усилия да подпомагам развитието на световния колоездачния спорт и борбата с технологичните измами. Винаги се стремим да развиваме продукти на световно ниво и смятам, че това е заслужено признание за многото години труд на екипа на DRAG\", каза Кузов.", "date": "2017.11.17", "title": "Драгомир Кузов влезе в техническата комисия на UCI"}
{"url": "https://offnews.bg/drugi/grigor-dimitrov-atakuva-varha-na-atp-finals-na-zhivo-po-mtel-sport-1-669553.html", "text": "Mtel Sport 1 продължава да следи на живо стъпките на Григор Димитров към върха на Nitto ATP Finals в Лондон. Най-добрият български тенисист излиза днес от 22:00 часа срещу испанеца Пабло Кареньо Буста в последен мач от групата, а утре по същото време ще се изправи в полуфинален сблъсък срещу американеца Джак Сок.Въпреки че вече си осигури първото място в група „Пийт Сампрас”, първата ни ракета ще преследва задължителен успех в днешния двубой – това е едно от необходимите условия, за да завърши сезона като номер 3 в света.Останалите две са Доминик Тийм да не триумфира в Лондон и Григор Димитров да се наложи и над Джак Сок в събота. Мачът срещу американеца е и ключът към мечтания за българина финал, който ще се играе в неделя от 20:00 часа и отново ще бъде излъчен на живо по Mtel Sport 1.Освен тенис емоциите, спортните канали на Мтел ще следят на живо най-интересното от футболните първенства на Холандия и Русия и ще излъчат поредната гала вечер на UFC.Четири са срещите от руската Премиер лига през уикенда, като Mtel Sport 1 ще предава СКА Хабаровск - ЦСКА Москва в събота от 11:00 часа и Анжи - Локомотив Москва в неделя от 13:00 часа. Останалите две срещи ще вървят по Mtel Sport 2 – в събота от 15:30 часа ще премерят сили ФК Краснодар и Спартак Москва, а в неделя Зенит посреща Тосно от 18:00 часа.Два са мачовете, които феновете на холандския футбол, ще могат да проследят в директно предаване, като те ще се излъчат в ефира на Mtel Sport 1. В събота от 19:30 часа ще се изиграе двубоят Фейенорд – Венло, а в неделя от 15:30 часа, този между Цволе и ПСВ Айндховен.Поредната порция схватки от UFC ще бъде излъчена на живо от 5:00 часа в неделната сутрин по Mtel Sport 2. В най-интересната битка от основната карта на събитието един срещу друг ще се изправят бразилецът Фабрисио Вердум и полякът Марчин Тибура. Вердум замести Марк Хънт, който бе изтеглен от участие в двубоя, заради противоречия с UFC.", "date": "2017.11.17", "title": "Григор Димитров атакува върха на ATP Finals на живо по Mtel Sport 1"}
{"url": "https://offnews.bg/litca/toto-riina-posledniat-bos-na-bosovete-na-italianskata-mafia-669546.html", "text": "Бившия лидер на сицилианската мафия Коза ностра Тото Риина почина тази сутрин, ден след като навърши 87 години. Салваторе (Тото) Риина е известен с прозвището Звяра (Ла белва) заради изключителната си жестокост. В разрез с практиката на мафията, той не бил против убийството на жени и деца, особено децата на информатори на полицията. По негово желание 11-годишният син на информатор на полицията е измъчван и убит, след като опитите бащата да бъде накаран да замлъкне са неуспешни. По негово нареждане са извършени и бомбени атентати, причинили смъртта на десетки хора. Риина е син на беден селянин. Когато е на 13 години, той става глава на семейството, след като баща му се убива с бомба от Втората световна война в опита си да я отвори, за да продаде барута. Риина става член на местния клон на мафията на 19 години, след като извършва убийство от тяхно име. Година по-късно той убива мъж по време на спор и е осъден на 6 години затвор. След излизането си от затвора става един от хората на боса Лучано Лиджо, заел мястото на предишния бос Микеле Наваро, чието убийство наредил.  Тото Риина постепенно се издига в йерархията и на свой ред заема мястото на Лиджо през 1974 г. Риина поема всички традиционни сфери на дейност на Коза ностра - наркотрафик, рекет, отвличания. Първата заповед за задържането му е от 1969 г., но той успява да остане в нелегалност почти четвърт век, вероятно без изобщо да напуска Сицилия.През 1974 г. Тото Риина се жени за Антониета Багарела, учителка от голяма мафиотска фамилия. Двамата имат четири деца.В началото на 80-те започва кръвопролитна война срещу старите палермски фамилии, за да наложи клана си Корлеоне. Войната взема стотици жертви и завършва с победа за Риина, който през 1982 г. оглавява Cupola - ръководството на Коза ностра. Той е арестуван на 15 януари 1993 г. след свидетелства на бивши мафиоти, решили да сътрудничат на полицията, включително на личния му шофьор, както и на хора, тормозени от мафията.Тото Риина, наричан също Късия заради ниския си ръст (1,58 м), отрича да е свързан с Коза ностра, докато през 2009 г. косвено признава ролята си в организацията. Обвинен е, че е поръчал над 150 убийства. Получава около 20 доживотни присъди за множество престъпления, включително като организатор на убийствата на двамата известни прокурори борци срещу мафията в Италия Джовани Фалконе и Паоло Борселино. Иззето е и негово имущество на стойност около 125 млн. евро. Сред престъпленията, с които е свързван, е и бомбено нападение във влак от Неапол за Милано на 23 декември 1984 г., при което загиват 16 души, а 266 са ранени. Първоначално се смята, че нападението е организирано от политически екстремисти. По-късно обаче се оказва, че атентатът е по поръчка на Риина и има за цел да отвлече вниманието на италианските власти от разследване срещу мафията, започнало след показанията на бившия мафиот Томазо Бушета. След ареста на Тото Риина започва серия терористични атаки. На 14 май 1993 г. телевизионен водещ, изразил задоволството си от задържането на Риина почти е убит от бомба. При атаката са ранени 23 души. Следват и други бомбени атентати, при коиро са убити общо 15 души, а десетки са ранени. Тото Риина излежаваше присъда в затвор в Парма, Северна Италия, при строг режим, какъвто обикновено се обявява за мафиотите - забранени са му всякакви посещения с изключение на тези на адвоката му. Заради различни заболявания, вкючително рак, през юли Риина поиска присъдата му да бъде прекратена, за да влезе в болница, или да бъде пуснат под домашен арест. Съдът отхвърли искането му. През 2009 г. един от синовете му - Джузепе Салваторе, беше осъден на 8 години и 10 месеца затвор за мафиотско съдружие, а другият му син - Джовани, е осъден на доживотен затвор за убийство.", "date": "2017.11.17", "title": "Тото Риина - последният 'бос на босовете' на италианската мафия"}
{"url": "https://offnews.bg/temida/ostaviha-v-aresta-vtoria-spas-zavliakal-stotitci-balgari-v-neta-669548.html", "text": "Постоянен арест на Милен Стойчев, измамил над 100 души в Интернет, представяйки се за жена, определи Районният съд в Бургас.Магистратите прецениха, че трябва да му ограничат достъпа до виртуалната мрежа, за да не извършва нови престъпления или да закрие профилите си в нея и го определиха като изобретателен. Бургаският „Спас от Кочериново“ остана безмълвен пред журналисти, но отказа коментар и в съдебната зала.Любопитен аспект е, че неговата баба е съдействала на полицията. Адвокатът му Марко Марков поясни:„“, коментира Марков. Милен живее с възрастната жена и един от мотивите, с които поиска по-лека мярка, е да се грижи за нея. Към момента на Стойчев е повдигнато обвинение за това, че е измамил четирима души с общо 1282 лв.Разследването е още в начален етап, а по данни на прокуратурата, ужилените със суми от 10 до 250 евро са над 100 и са от цялата страна. Милен Стойчев не може да даде обяснение от къде са паричните постъпления по банковата сметка, след като за последните шест години има само един месец трудов стаж.„Спас от Бургас“, според прокуратурата, близо три години е мамил хората с един и същи номер. Представял се за красавица на име Мария Василева, която бедства с майка си в Гърция и са ѝ нужни пари. Зарибявал хората в сайт за запознанства и във Фейсбук.", "date": "2017.11.17", "title": "Оставиха в ареста Втория Спас, завлякъл стотици българи в нета"}
{"url": "https://offnews.bg/futbol/berbatov-debiutira-v-indijskata-superliga-669554.html", "text": "Навръх една от най-славните дати в историята на футбола ни - 17 ноември, последната останала голяма родна звезда Димитър Бербатов дебютира официално в индийския футбол с нулево реми на неговия Керала Бластърс срещу шампиона Атлетико де Колката в мач от първия кръг на първенството.Нашият голмайстор игра пълни 90 минути и в края си изработи голово положение, но не успя да реализира. Двубоят се излъчи в ефира на Mtel Sport 2.Първото полувреме предложи сравнително равностойна игра с повече опасности пред вратата на домакините. Вратарят на “жълтите” Рачубка показа класа в 13-ата минута, когато спаси очи в очи с нападател на гостите. В 20-ата стражът на Керала отново се намеси след шут от дистанция на Куки. В 28-ата подаването беше насочено към Бербатов, но вратарят на Колката излезе разчетено и игра с топката.В края на полувремето домакините натиснаха. В 43-ата топката беше центрирана към Бербатов, но българинът не стигна до нея, след като вратарят скочи по-високо и изби. След почивката Бербатов се върна по-назад и влезе в ролята на организатор на играта. Гостуващият тим, воден от Теди Шерингам, беше натиснат и в началото на втората част. В 50-ата минута стражът на АТК се намеси след опасен удар.След силния домакински старт на втората част тимът на Колката заигра по-активно. В рамките на няколко минути гостите първо удариха греда и не можа да направят добавка, а след това нападател на АТК изпусна страхотен шанс от пет метра. В 91-ата се откри шанс пред българина.Бербо се пласира най-добре при корнер, но ударът му с глава не беше достатъчно силен и вратарят се справи. За играч на мача беше избран сръбският централен защитник на домакините Неманя Лакич Пешич.", "date": "2017.11.17", "title": "Бербатов дебютира в индийската Суперлига"}
{"url": "https://offnews.bg/sviat/51-godishen-balgarin-e-ubit-v-kipar-669562.html", "text": "Полицията в Кипър откри днес в апартамент в град Ларнака 51-годишен мъртъв български гражданин, съобщава вестник Cyprus mail.Служителите на реда са получили сигнал от съседи, които съобщили за неприятна миризма, идваща от апартамента.Полицията разследва случая като убийство и е арестувала 49-годишен руснак.Смята се, че жертвата и заподозреният са имали физически сблъсък миналата седмица.По информация на Cyprus mail българинът се казва Даниел Николов. Убит е с нож, забит в гърдите му.", "date": "2017.11.17", "title": "51-годишен българин е убит в Кипър"}
{"url": "https://offnews.bg/analizi-i-komentari/150-universiteta-sa-magnit-za-rabotodatelite-po-sveta-sred-tiah-niama-669534.html", "text": "Кои университети подготвят най-добре студентите си за успешна кариера? Чии дипломи привличат работодателите като магнит и защо? Отговори на тези въпроси дава световната класация на база заетостта, съставена от консултантската компания по набиране на персонал  и публикувана вчера от .В списъка са 150 университета от десетки държави - от САЩ до Япония, но сред тях не е България. 6000 работодателите са гласували за също 6000 образователни институции както в техните собствени страни, така и университети по света, ако наемат служители от и в чужбина.Ако се съсредоточим върху представянето на Европа, отличниците безспорно са Франция, Германия, Швейцария, Великобритания, а извън континента впечатляващо е представянето на Съединените американски щати.Китай и Канада също имат добре поставени университети.И така. Кои са в Топ 5 по отношение на заетостта?1. , САЩНе е изненадващо, че Caltech – един от най-добрите университети в света – е и фаворитът на работодателите. Всички студенти там са приети на база солидни знания по математика, науки, умения и интереси към инженерните професии, които, изглежда, им служат добре и в бъдещите кариери.Не само, че студентите получават отлична подготовка в областта на науките и инженерните дисциплини, те използват и най-иновативните инструменти за справяне с някои от най-неотложните проблеми в обществото.Студентите в Caltech са малко в сравнение със студентските общности на други места - малко над 1000, но това дава отлична възможност на преподавателите и персонала да достигнат всеки и, съответно, да осигурят по-висококачествено образование.2. , САЩХарвард е може би най-старият и може би най-престижният американски университет. Едва ли има компания по света, в която да не са чували за репутацията му на институция, обучаваща високо интелигентни и способни студенти.Повече от 30 държавни ръководители са възпитаници на Харвард. Университетът се гордее и с 48-те си Нобелови лауреати и с 48 носители на \"Пулицър\".Като много други училища, предпочитани от работодателите, Харвард има дълга история по отношение на изследователската и иновативната си дейност.Много студенти разработват проекти, свързани с общността, докато учат, които обхващат области от спорта до предприемачеството, а този опит им осигурява ключово важни умения за успех.3. , САЩУниверситетът се изкачи с девет места от миналогодишната класация и тази година заема престижното трето място.Основан през 1754 година, той е най-старата институция за висше образование в Ню Йорк и е петата най-стара в САЩ.Работата му е организирана в 20 училища, включително три бакалавърски.Университетът има високопоставени възпитаници, включително петима бащи-основатели на САЩ, 10 върховни съдии, 96 Нобелови лауреати, 20 живи милиардери, 123 наградени с \"Пулицър\".4.  (MIT)В допълнение към водещите си специалности, MIT предлага и програми за повишаване на квалификацията - както за студенти, така и за хора на високи позиции в индустрията, а и за широката общественост.Много компании са ангажирани сериозно с курсове и изследвания, които често продължават по няколко години и обхващат различни дисциплини. Студентите, възпитаниците и преподавателите на MIT пък играят ключова роля по отношение на прокарването на иновации.5. Университетът в Кеймбридж е един от най-добрите и най-елитните на света. Историята му се простира до XIII век, когато той е основан.Сега завършилите го са сред най-търсените в света, ценени особено заради специализираните си знания, които са резултат и от личното обучение, което е уникално за университетите в Оксфорд и Кеймбридж във Великобритания.Ето и пълния списък със 150-те най-елитни в очите на работодателите университети:1. California Institute of Technology, САЩ2. Harvard University, САЩ3. Columbia University, САЩ4. Massachusetts Institute of Technology, САЩ5. University of Cambridge, Великобритания6. Boston University, САЩ7. Stanford University, САЩ8. Technical University of Munich, Германия9. University of Tokyo, Япония10. Yale University, САЩ11. Princeton University, САЩ12. Hong Kong University of Science and Technology, Хонконг13. University of Toronto, Канада14. Peking University, Китай15. University of Oxford, Великобритания16. National University of Singapore, Сингапур17. Imperial College London, Великобритания18. McGill University, Канада19. Tokyo Institute of Technology, Япония20. University of California, Berkeley, САЩ21. Australian National University, Австралия22. École Polytechnique, Франция23. HEC Paris, Франция24. IE University, Испания25. King’s College London, Великобритания26. ETH Zurich – Swiss Federal Institute of Technology Zurich, Швейцария27. EMLYON, Франция28. Johns Hopkins University, САЩ29. Indian Institute of Science, Индия30. Shanghai Jiao Tong University, Китай31. LMU Munich, Германия32. École Normale Supérieure, Франция33. Dartmouth College, САЩ34. University of Manchester, Великобритания35. École Polytechnique Fédérale de Lausanne, Швейцария36. Mines ParisTech, Франция37. Duke University, САЩ38. Fudan University, Китай39. Brigham Young University, САЩ40. University of California, Los Angeles, САЩ41. CentraleSupélec, Франция42. Brown University, САЩ43. New York University, САЩ44. University of Montreal, Канада45. University of British Columbia, Канада46. London School of Economics and Political Science, Великобритания47. Goethe University Frankfurt, Германия48. University of Sydney, Австралия49. UCL, Великобритания50. University of Melbourne, Австралия51. Cornell University, САЩ52. University of Chicago, САЩ53. Carnegie Mellon University, САЩ54. Heidelberg University, Германия55. Tsinghua University, Китай56. University of California, San Francisco, САЩ57. Monash University, Австралия58. Humboldt University of Berlin, Германия59. Stockholm University, Швеция60. KU Leuven, Белгия61. University of New South Wales, Австралия62. Hebrew University of Jerusalem, Израел63. Kyoto University, Япония64. Frankfurt School of Finance and Management, Германия65. National Taiwan University of Science and Technology (Taiwan Tech), Тайван66. University of Navarra, Испания67. University of Copenhagen, Дания68. University of Zurich, Швейцария69. Delft University of Technology, Нидерландия70. ESSEC Business School, Франция71. University of Hong Kong, Хонконг72. University Commerciale Luigi Bocconi, Италия73. Technical University of Denmark, Дания74. McMaster University, Канада75. University of São Paulo, Бразилия76. Lund University, Швеция77. Korea Advanced Institute of Science and Technology (KAIST), Южна Корея78. University of Edinburgh, Великобритания79. University of California, San Diego, САЩ80. Karlsruhe Institute of Technology, Германия81. Michigan State University, САЩ82. Chinese University of Hong Kong, Хонконг83. University of Helsinki, Финландия84. Eindhoven University of Technology, Нидерландия85. University of Bristol, Великобритания86. University of Southern California, САЩ87. University of Göttingen, Германия88. KTH Royal Institute of Technology, Швеция89. Technical University of Berlin, Германия90. Sciences Po, Франция91. Nanyang Technological University, Сингапур92. University Ramón Llull, Испания93. University of Pennsylvania, САЩ94. University of Lausanne, Швейцария95. Georgetown University, САЩ96. Erasmus University Rotterdam, Нидерландия97. Rice University, САЩ98. EDHEC, САЩ99. University of Washington, САЩ100. University of Bern, Швейцария101. Monterrey Institute of Technology and Higher Education, Мексико102. Polytechnic University of Milan, Италия103. Seoul National University, Южна Корея104. Pierre and Marie Curie University, Франция105. Leiden University, Нидерландия106. Northwestern University, САЩ107. Ohio State University, САЩ108. Zhejiang University, Китай109. University of Groningen, Нидерландия110. Texas A&M University, САЩ111. Karolinska Institute, Швеция112. Ghent University, Белгия113. Technion Israel Institute of Technology, Израел114. Purdue University, САЩ115. University of Texas at Austin116. Osaka University, Япония117. Georgia Institute of Technology, САЩ118. Nanjing University, Китай119. Pohang University of Science and Technology, Южна Корея120. Free University of Berlin, Германия121. University of Oslo, Норвегия122. National Taiwan University, Тайван123. University of Science and Technology of China, Китай124. University of Alberta, Канада125. University of Basel, Швейцария126. Lomonosov Moscow State University, Русия127. Keio University, Япония128. University of Michigan, САЩ129. Paris-Sud University, Франция130. University of Geneva, Швейцария131. Trinity College Dublin, Ирландия132. Rutgers, the State University of New Jersey, САЩ133. RWTH Aachen University, Германия134. City University of Hong Kong, Хонконг135. Tel Aviv University, Израел136. National Tsing Hua University, Тайван137. University of Vienna, Австрия138. American University of Dubai, ОАЕ139. Korea University, Южна Корея140. King Abdulaziz University, Саудитска Арабия141. National Autonomous University of Mexico, Мексико142. University of Birmingham, Великобритания143. King Saud University, Саудитска Арабия144. National Chiao Tung University, Тайван145. Indian Institute of Technology Delhi, Индия146. University of Auckland, Нова Зеландия147. University of Malaya, Малайзия148. Indian Institute of Technology Bombay, Индия149. ESCP Europe, Франция150. University of the Witwatersrand, Южна Африка", "date": "2017.11.17", "title": "150 университета са магнит за работодателите по света. Сред тях няма нито един български (класация)"}
{"url": "https://offnews.bg/obshtestvo/predi-mesetc-na-shofiora-na-avtobusa-katastrofiral-kraj-mikre-e-sast-669556.html", "text": "Преди месец на шофьора на автобуса, катастрофирал днес край село Микре, е съставен акт за претоварване, тъй като е превозвал двама човека повече.Това съобщиха от пресслужбата на министерството на транспорта след извършената проверка.Девет души загинаха и 19 са ранени при т на главен път София – Варна, в района на с. Микре.Катастрофата е станала при челен удар между автобус с пернишка регистрация и камион от Шумен. В автобуса са пътували 26 души от Центъра за социална рехабилитация и интеграция за незрящи в Перник, които се връщали от обучение в Дряново. Всички загинали са пътували в него. Загинал на място е и шофьорът на автобуса.Окръжният прокурор Валентин Вълков съобщи, че след първоначално проведените разпити със свидетели и с шофьора на камиона, става ясно, че шофьорът на автобуса е навлязъл в насрещната лента и това е предизвикало челен сблъсък.Какво показва първата проверка на министерството на транспортаФирмата собственик на камиона е „Камаджиев-Милк“ ЕООД, а на автобуса -„ВИ-ЕМ“ ЕООД.На „ВИ-ЕМ ЕООД“ е правена комплексна проверка в края на 2016 г., от която не са констатирани нарушения.Водачите на камиона и на автобуса са притежавали всички необходими документи за упражняваната от тях професия - професионална компетентност и квалификации, психотест, стаж и др.Фирмата превозвач на автобуса не е подала заявка за случаен превоз, от което следва акт за административно нарушение - глоба в размер на 200 лв.Преди месец на шофьора на автобуса е съставен акт за претоварване, тъй като е превозвал двама човека повече.По отношение на фирмата собственик на камиона, „Камаджиев-Милк“ ЕООД, не са констатирани нарушения.", "date": "2017.11.17", "title": "Преди месец на шофьора на автобуса, катастрофирал край Микре, е съставен акт за претоварване"}
{"url": "https://offnews.bg/obshtestvo/20-noemvri-e-obiaven-za-den-na-traur-v-pernik-v-pamet-na-zaginalite-kr-669555.html", "text": "Кметът Вяра Церовска обяви 20 ноември за ден на траур на територията на община Перник в памет на загиналите в тежката катастрофа край Микре, съобщи общинският пресцентър.Забранено е провеждането на увеселителни мероприятия, тържества и весели ритуали за периода от 8 до 24 часа на този ден.На територията на общината националните и общинските знамена ще бъдат спуснати наполовина.Девет души загинаха и 19 са ранени, станала днес на главен път София – Варна, в района на с. Микре.Катастрофата е станала при челен удар между автобус с пернишка регистрация и камион от Шумен. В автобуса са пътували 26 души от Центъра за социална рехабилитация и интеграция за незрящи в Перник, които се връщали от обучение в Дряново. Всички загинали са пътували в него. Загинал на място е и шофьорът на автобуса.Окръжният прокурор Валентин Вълков съобщи, че след първоначално проведените разпити със свидетели и с шофьора на камиона, става ясно, че шофьорът на автобуса е навлязъл в насрещната лента и това е предизвикало челен сблъсък.Президентът Румен Радев изрази съболезнованията си на семействата и близките на загиналите при тежката катастрофа край село Микре.Държавният глава цени \"високо бързите действия на медицинските екипи и на компетентните органи за оказване на помощ на пострадалите и изразява надеждата си за бързото им възстановяване\".", "date": "2017.11.17", "title": "20 ноември е обявен за ден на траур в Перник в памет на загиналите край Микре"}
{"url": "https://offnews.bg/futbol/slavia-prekasna-seriata-na-tima-na-zhadnoto-669559.html", "text": "Славия удари по масата и спечели дербито със Септември в първия мач от 16-ия кръг на елитната група.\"Белите\" разгромиха водения от треньора Николай Митов - Жадното новак в Първа лига с 4:1, като в герой за най-стария столичен тим се превърна Галин Иванов. Той се разписа в 16-атa и 88-ата минута, а в 80-ата след негов пробив и центриране Румен Трифонов си вкара автогол.Талантливият Калоян Кръстев също се разписа след негово подаване в последната минута, а секунди преди края на първата част Борис Галчев бе изравнил с поредното си попадение за сезона.След мача Иванов заяви, че никога не се е съмнявал в успеха над Септември. Полузащитникът изтъкна, че срещата е била трудна и до края на мача двубоят е бил на кантар.“До 70-ата минута беше тежко. Вкараха ни гол без удар през първото полувреме, но е важно, че взехме победата. Бях сигурен, че ще вземем три точки в този мач и на полувремето казах, че ще победим с 2-3 гола. Има още пет мача до края на полусезона и след това ще реша бъдещето си”, каза Галин.", "date": "2017.11.17", "title": "Славия прекъсна серията на тима на Жадното"}
{"url": "https://offnews.bg/obshtestvo/puskat-dvizhenieto-po-dondukov-tazi-vecher-669558.html", "text": "Тази вечер след 22.00 ч. ще бъде пуснато движението по бул.“ Княз Ал. Дондуков“ между ул.“Г.С.Раковски“ до бул.“Васил Левски“, съобщи Столична община. Изпълнителят на обекта ще продължи работа по тротоарите в участъка. Строително-ремонтните дейности по четвъртия участък от реконструкцията на бул. „Дондуков“ - от ул. „Г. С. Раковски” до бул. „Васил Левски” започнаха на 15.09.2017г. След пускане на автомобилния трафик, остават довършителни дейности. Реконструкцията на бул.“Дондуков“ се извърши поетапно, с организация, съобразена изцяло с условията на работа в градска среда. Строително-ремонтните дейности започнаха на 1 юни с реконструкцията на ул. „Кракра“, която в края на юли бе отворена за автомобили. По искане на Столична община в проекта по ремонта на ул.“Кракра“ са изпълнени две допълнителни релсови стрелки в посока ул.“Янко Сакъзов“, което дава възможност за десен завой към паметника на Апостола. Участъците на бул.“Княз Ал. Дондуков“ - от Министерски съвет до ул. „Г. С. Раковски” и от от бул.„Васил Левски“ до „Кракра“ бяха отворени за движение на 15 септември. Изцяло са подменени релсовият път на старото трамвайно трасе и контактната мрежа. Релсовият път е изпълнен с технология, при която се поставят чугунени подложки, закрепени двустранно със специални дюбели, които държат релсата в самия бетон. Нивото се спазва посредством рамки, които са по широки от релсовия коловоз. По релсовия път са поставени и специални гумени заглушители, за да се намали шумът.Частта от Министерски съвет до ул. “Г.С.Раковски“, която е в историческия център, бе реконструирана с гранитен паваж, както постанови Националния институт за недвижимо културно наследство към Министерство на културата. В участъка от бул.„Васил Левски „до ул.„Кракра“ е положена асфалтова настилка. Изградена е велоалея. Изцяло е подменена тръбната мрежа, поставено е LED осветление от бул.“Васил Левски“ до ул.“Кракра“ и така целият булевард е с обновено LED осветление.Утре ще бъде пуснато движението по бул.“Монтевидео“ от ул.“Маестро Кънев“ до ул.“Народно хоро“. Продължава изграждането на бул.“Монтевидео“ в участъка между ул.“Народно хоро“ до ул.“Боряна“.", "date": "2017.11.17", "title": "Пускат движението по Дондуков тази вечер"}
{"url": "https://offnews.bg/nashite-avtori/tropkame-rachenitca-pod-blagosklonno-vanshno-nabliudenie-669551.html", "text": "От миналата сряда централните медии подхванаха традиционната двудневна веселба да отразяват не толкова съдържанието на поредния мониторингов доклад на Европейската комисия по Механизма за сътрудничество и проверка, колкото заинтересованите реакции на политиците. По обичай управляващите се надпреварваха да откриват гледни точки, от които да имат основание да се похвалят (например, „най-положителният доклад от всички предишни” или „значително по-положителен от този за Румъния”). Опозицията, разбира се, прави същото, но с обратен знак – търси основания да прочете доклада като да е мъмрене (например, брои критични забележки и посочените несвършени предишни препоръки). Сякаш сме политически малолетни и очакваме от оценката на възрастния да разберем правилно ли постъпваме.Всъщност периодичните доклади на ЕК не са нищо друго освен инструктаж за действие, какъвто придружава всеки новозакупен домашен уред (защото за страни като България и Румъния върховенството на правото и механизмите за борба с корупцията са външна стока за непривична местна употреба). Но никой не чете тези инструктажи като оценки на качествата на притежателя на уреда, нали? Обратното, нито един от представителите на управляващите или опозицията не направи даже опит да назове практически действия, които ще отведат към изпълнение на препоръките, т.е. не бе заявено поне намерение да се използва уредът, който ни е предоставен още януари.А по същество ЕК в прав текст казва, че няма смисъл да се правят други препоръки, защото евентуалното изпълнение на вече посочените (в доклада от януари тази година мерки) би било достатъчно за качествената промяна, която да премахне необходимостта от самия механизъм за наблюдение.Но ако внимаваме не само за съдържанието на казаното, но и за твърде особения начин на изказването му от ЕК, ще забележим ключови особености. В доклада двукратно се повтаря:„Комисията остава на мнение, че с непрекъснато политическо лидерство и решимост за постигане на напредък в реформата, България би трябвало да може да изпълни оставащите неизпълнени препоръки по МСП в близко бъдеще.” (с 1).„Комисията…. остава на мнение, че с непрекъснато политическо лидерство и решимост за постигане на напредък в реформата, България би трябвало да може да изпълни оставащите препоръки по МСП в близко бъдеще.” (с 12).Казано без заобикалки: „да бихте искали, бихте напреднали достатъчно”. Което, съгласете се, е много дипломатичен начин да се каже „Ние сме напълно наясно защо вие не постигате напредък…”Няма да сме прави обаче, ако заподозрем ЕК в особено старание да направи посланието четивно за широката или поне за интелигентната общественост. Но, от друга страна, вероятно поведението на българските и румънските управляващи през последното десетилетие кара авторите на докладите да се държат като Опра Уинфри с нейната аудитория от домакини пред телевизора: тя г-о-о-в-о-о-о-р-и-и б-а-а-а-в-н-о-о-о и повтаря най-важното по няколко пъти. Досущ като Комисията. Защото именно поведението на многократно сменялите се управляващи в двете страни не оставят място за убеждение, че са бързоразвиващи се.Не вярвате ли?Ето няколко най-пресни примери:„Като цяло България е предприела конкретни стъпки за изпълнение на препоръка 4 с цел постигане на целите на втория показател.”(с 6).„Като цяло България предприе по-нататъшни стъпки за изпълнение на четирите препоръки по третия показател.” (с 8).„Като цяло България предприе по-нататъшни стъпки за изпълнение на четирите препоръки по четвъртия показател, съдържащи се в доклада от януари.” (с. 10)„Като цяло България е предприела стъпки за изпълнение на трите препоръки по петия показател, съдържащи се в доклада от януари.” (с 11).„Като цяло България е предприела стъпки за изпълнение на препоръки 16 и 17 по шестия показател.” (с 12).Като чете такива доклади, редовият българин е прав да възжелае нашето правителство да намери пари за грант на г-н Юнкер, с който той да прати своите служители на курс по „творческо писане” (creative writing). Но, от друга страна, ако ЕК действа като единен екип, именно той се надява, че след толкова наченати стъпки адресатът на препоръките все ще стигне някъде.Стъпки ние правим всякакви – и бързи, и ситни, че и с приклякания от време на време, но без да ходим никъде. Просто тачим фолклора си. И много добре знаем, че най-важното в ръченицата е да надиграеш противника. Той ще се умори пръв и най-късно през 2019 г. от изнемога ще свали мониторинговия механизъм.И-ху-ху-у!------------ Европейска комисия – Доклад на Комисията до Европейския парламент и до Съвета относно напредъка на България по механизма за сътрудничество и проверка, Брюксел, 15.11.2017 г. COM(2017) 750 final, (). Всички позовавания са от този документ на посочения адрес.", "date": "2017.11.17", "title": "Тропкаме ръченица под благосклонно външно наблюдение"}
{"url": "https://offnews.bg/sviat/samolet-i-helikopter-se-sblaskaha-nad-velikobritania-chetirima-zagina-669549.html", "text": "Самолет и хеликоптер са се сблъскали във въздушното пространство над Ейлсбъри, Бъкингамшър, Великобритания.Загинали са четирима души - двама в самолета и двама в хеликоптера, съобщава Би Би Си.Отломки от катастрофата са разпръснати на километри.В момента на мястото на инцидента има линейки, пожарни и полицейски автомобили.Въздушното пространство над района е много натоварено, тъй като там има множество малки летища. Двете летателни средства са били от Wycombe Аir Park - център за летателно обучение с летище. Говорител на Wycombe заяви: \"Wycombe Аir Park може да потвърди, че в 12 часа местно време сме информирани за инцидент северозападно от Ейлсбъри, включващ две летателни средства на компанията\".Мястото, над което се е случила катастрофата, е далеч от път и е труднодостъпно.", "date": "2017.11.17", "title": "Самолет и хеликоптер се сблъскаха над Великобритания, четирима загинаха (обновена)"}
{"url": "https://offnews.bg/obshtestvo/zazizhdat-prilepi-pri-saniraneto-na-blokove-v-burgas-669557.html", "text": "\"Чувам ги отвсякъде, а на следващия ден като мина, тишината е оглушителна! Те са вече под изолацията, зазидани вътре.\"Този сигнал е получила фондация \"Дивите животни\" за зазидани прилепи в бургаския жилищен комплекс \"Изгрев\". Става дума за блокове, които в момента се санират или им предстои саниране.Отидохме на място, документирахме наличието на прилепи. По това време на годината блоковете гъмжат от живот, включително голяма част от мигриращите видове са се завърнали, за да зимуват тук. Подадохме сигнал в РИОСВ Бургас за блок 71, както и за околните блокове, които се санират или ще бъдат санирани. Те се отзоваха и отидоха на проверка, разказаха пред OFFNews.bg активисти на фондацията.Активистите на организацията обаче възразяват срещу така предписаните мерки за блок 71.Според тях \"тези мерки ще бъдат неефективни и няма да предотвратят унищожаването на голям брой екземпляри на защитени видове животни.\"Управителят на \"Дивите животни\" Любомила Кривошиева е изпратила отворено писмо до премиера, министъра на околната среда, министъра на регионалното развитие и кмета на Бургас, в което сигнализира, че \"незаконно и с благословията на държавни структури предстои да бъдат убити по особено жесток начин огромен брой индивиди от защитени животински видове.\"На сигналите ни, че в Бургас, жилищен комплекс \"Изгрев\", блок 71 и околните блокове има прилепи, РИОСВ Бургас издаде предписания, които няма да бъдат ефективни, в резултат на което съзнателно и незаконно ще бъдат зазидани потвърдено налични животни от защитени видове, предупреждава в писмото си Любомила Кривошиева.", "date": "2017.11.17", "title": "Зазиждат прилепи при санирането на блокове в Бургас"}
{"url": "https://offnews.bg/medii/sevda-shishmanova-napuska-bnt-sled-25-g-v-televiziata-669560.html", "text": "Директорът на дирекция \"Програма БНТ 1\" Севда Шишманова напуска Българската национална телевизия на 1 декември, след 25 години работа в нея. Тя започва кариерата си като репортер в \"По света и у нас\", след което е международен кореспондент от най-горещите точки по света, се казва в официалното съобщение на БНТ. От 2004 до 2010 година Шишманова е член на Управителния съвет на БНТ, а в последните 7 години е директор на дирекция \"Програма БНТ1\". Тя е автор на над 15 документални филма, участвала е в създаването на сериалите на БНТ и е била член на международното жури на редица филмови фестивали.\"Винаги съм приемала тази позиция като мандатна и в съответствие с изпълнение на гласуваното ми професионално доверие за защитената публично концепция за развитие на БНТ1 в този период\", посочва в мотивите си за напускането Севда Шишманова.\"БНТ цени високо постигнатото от Севда Шишманова и благодари за нейната всеотдайност и професионализъм\", заявява генералният директор на телевизията Константин Каменаров. ", "date": "2017.11.17", "title": "Севда Шишманова напуска БНТ след 25 г. в телевизията"}
{"url": "https://offnews.bg/analizi-i-komentari/balgaria-ne-e-parlamentarna-republika-i-nikoga-niama-da-bade-669517.html", "text": "Помните ли онзи чл. 1 от конституцията на народната република за ръководната роля на партията? Сякаш инерцията от него продължава да живее свой собствен живот - заличаването на институциите и неспазването на законите днес вече е национален спорт. И за управляващи, и за опозиция. България не е парламентарна република и никога няма да бъде. Това твърдение днес за пореден път ни беше навряно в лицето - и от ГЕРБ, и от БСП.В името на стабилността, която дори не можеше да бъде  от властта, се оправдава всяко насилване на демократичната държава по партийна линия. С любезното съдействие на \"опозицията\". И понеже така сме приучени, че това са естествени неща, не си даваме сметка, че \"смелите\" и \"самоотвержени\" акции с щампа \"Борисов\", всъщност често са антидържавнически актове.На първо място, защото не може да е държавно поведението, при което премиерът \"нахълтва\" на Председателски съвет, за да помогне на шефа на Народното събрание да  (по Цветан Цветанов). Така както по-рано нахълта на заседание на ВСС заради онзи СМС до Лозан Панов.Правилникът на Народното събрание казва точно и ясно кой има право да участва на заседанията на Председателския съвет и сред тях не е министър-председателят. Той бил лидер на партията, излъчила шефа на Народното събрание. Добре. Но тук се връщаме на конституцията, която в основата на държавността поставя институциите и по-конкретно парламента. \"Никоя част от народа, политическа партия или друга организация, държавна институция или отделна личност не може да си присвоява осъществяването на народния суверенитет\", пише в ал. 3 на чл. 1 от действащата конституция. Действията на Борисов обаче повече прилягат на онзи чл. 1 - ръководната сила в обществото и държавата е на партията.А и партията на Борисов си има началник в парламента, който има право да присъства на тези съвети. Борисов му няма доверие ли? В същото време, докато зрителят люпи семки пред поредното нискокачествено шоу в институцията с най-нисък рейтинг (но с основно значение за държавността), радетелите на демокрацията от БСП се изнизаха незабелязано като съучастници в този пърформънс. Допреди един ден те самоотвержено браниха институциите. Корнелия Нинова си спечели първото по рода си запушване на устата на опозиционен лидер, след като попита депутатите от ГЕРБ не се ли чувстват унижени от това, че премиерът е обладал всички институции и разпорежда какво и как да бъде свършено. Защото в парламента имало безделници, помните ли? Днес обаче \"опозиционният\" лидер не каза и дума за \"отвличането\" на парламентарната република, в която изпълнителната власт (тя за това е изпълнителна, защото парламентът ѝ пише правилата, по които да работи) иззе за пореден път функциите на парламентаризма като се намеси в суверенно решение. Защото по този начин премиерът показа, че е способен да помогне за \"личния избор\" на председателя на парламента, да напусне. Разбирате ли? Тук става въпрос за отстраняване на най-важния човек в държавата - шефа на парламента в парламентарната република. Да, най-важният човек в парламентарната република е председателят на Народното събрание, не премиерът. С поредния угасен пожар, който Борисов със задоволство ще отбележи с чертичка върху колана си, беше легитимирана позицията на Корнелия Нинова. Това означава, че Борисов се разграничи от депутатите си, а от поведението на Главчев днес стана ясно, че и депутатите не са на едно мнение с Борисов.Относно стабилността и председателството: вероятно не помните, но Белгия, която иронично беше наричана най-голямата неправителствена организация в Европа, защото повече от година нямаше правителство, именно в разгара на най-голямата политическа криза пое председателството на Съвета на ЕС. Липсата на редовно правителство не е равно задължително на неработещи институции. В Европа. В България е по-различно.Та в тоя ред на мисли, това че къщичката се клати преди председателството не е по-опасно от системното погазване на правовия ред. Защото второто е отвличане на държавата срещу откуп, който плащаме всички останали.", "date": "2017.11.17", "title": "България не е парламентарна република и никога няма да бъде"}
{"url": "https://offnews.bg/nashite-avtori/kazah-li-vi-i-za-vodata-669541.html", "text": "Миналата зима огромна част от квартал Младост беше оставена без парно заради тежка повреда в разпадащата се инфраструктура на Топлофикация София. Тогава си позволих малко автореклама с „казах ли ви за топлофикация?“. Днес дойде време да направя същото с „казах ли ви и за водата?“.Новината за водните неволи тези дни идват от Сливен и по-специално от село Сотиря. Наскоро на местните им връчили нишан, че ще плащат по 2 лева на кубик – или 167% по-скъпа вода, отколкото досега. Междувременно, вода в селото реално няма – някакви капки едвам-едвам църцорят от чешмите, а хората черпят вода от стари бунари и кладенци. Хората от Сливенско се кахърят, че „ВиК не е направило за последните 30 години абсолютно никакво подобрение“. Шефът на ВиК-то пък отправя поглед в бъдещето, уверявайки ги, че щом се качи цената на водата, и всичко ще се оправи.Поне от три години бия усърдно камбаната, че това е съдбата, очакваща водоснабдяването в почти всички области в България извън София. По различни оценки на Световната банка и Европейската комисия за водоснабдителната мрежа трябват инвестиции между 12 и 16 млрд. лв. през следващите 5 години, а България разполага с целеви европейски средства за пряко сили 2 млрд. лв. за следващите 5 години. Положението е допълнително влошено от факта, че всички водни дружества, с изключение на това в София, са държавни или общински, или смесено държавно-общински, управлявани под политически и партиен диктат. Това води до две широкоразпространени явления – циганските махали масово не плащат вода, а значима част от средствата за инвестиции се прахосват и/или буквално крадат чрез документално отчитане на инвестиции, които де факто не са направени.Политическото управление обаче не се ограничава единствено до дружествата – по същия начин се менажираше допреди година и половина и „независимата“ комисия за енергийно и водно регулиране (КЕВР). По време на всички правителства държавният регулатор правеше социална политика през цените на тока и водата. Принципът е най-лесният, но и най-вредният – държим цените ниски, често под себестойност, като дефицитът се покрива с дългове и/или периодични инжекции от държавния бюджет. Парадоксът пък е, че този подход облагодетелства не най-бедните, а най-богатите, които ползват най-много вода, ток и парно – и съответно най-много субсидия на единица продукт/услуга.За хората с елементарни познания по икономика и финанси бе ясно, че рано или късно този балон е обречен да се спука. Няма как хем да имаш евтина вода (аналогично ток и парно), хем да не инвестираш в инфраструктура и нови технологии, хем да крадеш от малкото инвестирано, хем и да даваш на бая цигански махали и избиратели вода без пари. Интересно е, че до голяма степен частните ЕРП-тата пресякоха тази практика с тока, но при водоснабдяването тя продължава с пълна сила по партийна повеля.Всичко това се вижда ясно в Сливен:1. Над 60% от просрочените сметки за вода на ВиК-Сливен са в циганския квартал „Надежда“. Ако добавим и селата с преобладаващо ромско население около града, то вероятно този процент ще набъбне до около 75% и нагоре. Ако върху абонатите с просрочия се наложи карта на резултатите от парламентарните и местните избори, изводите ще са очевидни.2. ВиК-Сливен не публикува актуалните си финансови отчети, като последните видими резултати са тези за 2013 и 2012 г. От там се вижда, че приходите на дружеството намаляват, а загубите се увеличават. За 2012 г. ВиК-то има 12.5 млн. лв. приходи и 1.6 млн. лв. загуба. За 2013 г. приходите са намалели с 1 млн. лв., а загубата се е увеличила с 350 хил. лв.3. Мрежата на ВиК-то се разпада критично по-бързо, отколкото то успява да я обновява. Инвестициите в дълготрайни активи за съответните две години са 1.3 млн. лв., а амортизациите са 2.6 млн. лв. На фона на тези 1.3 млн. лв. разходи за инвестиционна дейност за две години ВиК-Сливен е дало 9 млн. лв. за заплати и осигуровки.Повишение на цената на водата е неизбежно, но само по себе си не може да запуши напълно гореописаните проблеми, тъй като техните причини са до голяма степен с политически корен. Както много пъти съм писал, държавните и общинските фирми (особено пък монополни) работят в де факто безконтролна среда, тъй като контролиращият орган (министърът/кметът или негов колега) назначава управляващия орган (директора), като двамата са подчинени на едно и също партийно ръководство.Трайно и всеобхватно решение може да има по пример на София – да се привлекат 5 или 10 оператора на регионалните ВиК системи в България, които да имат налични тези около 12 млрд. лв. за инвестиции и съответно мрежата да бъде обновена. Частните оператори пък ще бъдат разделени от контрольорите, държавата/партийните централи, като така хем ще има по-ефективни разходи и по-малко кражби, хем стимулът да се хрантутят избиратели с безплатна вода ще бъде премахнат напълно.Алтернативата вече дори не е алтернатива, а просто днешната реалност – разпадаща се мрежа, липса на вода, хаотично повишаващи се цени и все по-големи апетити за изтъняващите свободни пари за инвестиции. Или казано накратко – режим на водата в 21 век. Това ли искаме?", "date": "2017.11.17", "title": "Казах ли ви и за водата?"}
{"url": "https://offnews.bg/sviat/dnes-pada-poslednata-krepost-na-isliamska-darzhava-v-irak-669521.html", "text": "Иракската армия започна днес настъпление срещу последното селище в страната, останало в ръцете на групировката \"Ислямска държава\" - град Рауа, намиращ се в огромната пустинна провинция Анбар, граничеща със Сирия, предаде Франс прес.Операциите за освобождаване на Рауа започнаха на разсъмване, заяви в комюнике обединеното командване на правителствените войски и паравоенните формирования, които се сражават с джихадистите в Ирак.Генерал от иракската армия заяви пред АФП на мястото на събитието, че силите на Багдад бързо ще си върнат Рауа, защото \"повечето бойци на ИД, които се намираха там, избягаха към сирийската граница\".От другата страна на тази граница войските на сирийския режим обстрелват джихадистите, окопали се в последния сирийски град, останал в техни ръце - Букамал.", "date": "2017.11.17", "title": "Днес пада последната крепост на Ислямска държава в Ирак"}
{"url": "https://offnews.bg/obshtestvo/inovatcii-v-diagnostikata-na-sardechnosadovi-zaboliavania-biaha-predst-669520.html", "text": "Иновации в диагностиката на сърдечносъдови заболявания бяха представени по време на Националния конгрес по интервенционална кардиология. Конгресът се организира за осма поредна година и събра под един покрив най-добрите кардиолози и компании от сферата.Само за последните 17 години над 49 милиона човешки живота биват спасени благодарение на правилното диагностициране на заболявания и последвало лечение. Все повече специалисти се фокусират върху превенцията и контрола на рисковите фактори, а с развитието на технологиите това става все по-успешно.Тази и много други важни теми бяха обсъдени на Националния конгрес по интервенционална кардиология, провел се между 9-12 ноември в Гранд Хотел Пловдив. Посетителите имаха възможност да се запознаят и с най-иновативните и модерни разработки от областта. Част от специализираната изложба, голям интерес предизвика иновативнeн софтуер за диагностика на синдрома на внезапната сърдечна смърт – BTL Cardiopoint SDS.Софтуерът е разработен от един от водещите производители и дистрибутори на медицинска апаратура в света . Наричано от мнозина „тихият убиец“, заболяването е едно от най-коварните сърдечни заболявания, което отнема живота на 20 души годишно, а в световен мащаб жертвите му достигат хиляди. При 80% от случаите протича безсимптомно, а най-често засегнатите са активни спортисти и малки деца. Благодарение на софтуера на БТЛ, диагностицирането на заболяването и предотвратяването на фаталния му край е възможно в рамките на едно ЕКГ изследване.Конгресът бе посетен от 300 участници от страната и чужбина, а над 10 световно признати кардиолози бяха гост-лектори и споделиха своя опит с посетителите на събитието. В богатата лекционна и практическа програма беше представена и хирургия на живо от две болници в Пловдив и една в Стара Загора.Ежегодното събитие вече се е превърнало в ключово за годишната кардиологична програма. Представяйки арена за задълбочени дискусии, обсъждания, лекции, изложения и нововъдения, конгресът отразява технологичния напредък в медицината и методите за борба с едни от най-коварните сърдечни заболявания.", "date": "2017.11.17", "title": "Иновации в диагностиката на сърдечносъдови заболявания бяха представени по време на Националния конгрес по интервенционална кардиология"}
{"url": "https://offnews.bg/temida/poiavi-se-vtori-spas-zavliakal-stotitci-balgari-s-pone-40-000-leva-669522.html", "text": "Интернет измама е разбита от бургаски криминалисти и прокуратурата. Тя е действала от няколко години и с пари са завлечени стотици българи от цялата страна.Това съобщиха на съвместна пресконференция апелативният прокурор Любомир Петров и началникът на областната дирекция на полицията Калоян Калоянов.Поне 100 души са били ужилени от 38-годишния Милен Стойчев. Със снимка на млада и красива жена, той се регистрирал през 2014 г. в сайт за запознанства, както и във Фейсбук, под името Мария Василева. Комуникацията преминавала от сайтовете към месинджъра на Фейсбук. Вкарвал в заблуждение хората, че заедно с майка си бил в Гърция.Там бедствали, били останали без пари и телефон, не могат да се върнат в България. Българите, попадали в схемата, пращали пари по банкова сметка, регистрирана в Бургас, на името на бабата на Милен, която се казвала Марийка Василева, поясни Любомир Петров.Сумите, които изпращали хората били различни – от 10 до 250 евро. Установената сума, която Милен е прибрал за три години, до момента е поне 40 000 лв. Петров уточни, че очаква числата да растат, защото непрекъснато се увеличавал броят на измамените, които са от цялата страна. Арестуваният е безработен, уточни Калоян Калоянов. Проверява се дали има и други сметки в банки. Все още не е ясно коя е реалната жена от снимката.До задържането му се стига, след като един от измамените подал сигнал в Икономическа полиция – Бургас. Служителите на МВР успяват да стигнат до човека зад фалшивия профил и да го арестуват вчера. От дома му са иззети лаптоп, флашки, бележки от банкомат и други. Очаква се днес да бъде поискан постоянен арест.Апелативният прокурор Любомир Петров отправи призив хората да внимават в такива случаи:„“, каза Петров и призова гражданите да се обръщат към МВР.", "date": "2017.11.17", "title": "Появи се Втори Спас, завлякъл стотици българи с поне 40 000 лева"}
{"url": "https://offnews.bg/politika/dbg-bsp-nameri-tcakata-na-borisov-radev-da-svika-ksns-s-desnite-za-i-669518.html", "text": "Тежък удар и компромис от страна на ГЕРБ. БСП намери цаката на Борисов. Изходът от парламентарната криза, в която Борисов и Нинова вкараха държавата е само един – дата за предсрочни парламентарни избори. Президентът Румен Радев да свика КСНС, на който да бъдe поканена извънпарламентарната опозиция, за да се намери вариант за добро представяне по време на председателството на Съвета на Европейският съюз и да се даде дата за предсрочни избори, се казва в позиция на Движение България на гражданите.Призоваваме партиите от демократичната общност да спрат със сепаратизма и да започнат градивен разговор за общо явяване на изборите. Всеки ден се вижда, че отсъствието на демократичната общност от Народното събрание е деградивната за страната, пишат още от партията с лидер Димитър Делчев. По думите им \"не бива да се допуска втори път грешката, която остави държавата в ръцете на партии, отлагащи необходимите за държавата реформи и спиращи европейското развитие на България\".", "date": "2017.11.17", "title": "ДБГ: БСП намери цаката на Борисов, Радев да свика КСНС с десните за избори"}
{"url": "https://offnews.bg/politika/sled-10-g-v-es-balgarite-ostavat-sred-naj-golemite-evrooptimisti-669528.html", "text": "Десет години след приемането на страната ни в ЕС българите остават едни от най-големите еврооптимисти, показва социологическо проучване на \"Алфа рисърч\".От влизането на България в ЕС през 2007 г. досега одобрението за членството се запазва в рамките на 50 на сто, срещу 16% неодобрение и 34% неутрални оценки.Най-силни еврооптимисти са по-младите граждани, с по-високо образование, активност и мобилност, които са се възползвали най-пълноценно от предимствата на членството.Съществена разлика е настъпила в обществените нагласи за ефектите от членството. През 2008 г. въвеждането на европейски правила и стандарти се приемаха като налагане на незаслужени ограничения пред България. Днес, в края на десетата година обаче, равносметката е подчертано положителна: в съотношение 51%:26% българските граждани смятат, че страната е спечелила от членството. По-сдържана е оценката в личен план: 19% от живеещите в страната смятат, че перспективите пред тях се увеличават, а 15% се възприемат като губещи.Образът на ЕС продължава да е привлекателен за българите, е заключението на социолозите. Мнозинството от пълнолетните жители на страната го възприемат като демократичен (63%), закрилящ (52%) и солидарен (52%). Сред по-критичните оценки се откроява мнението на 46%, че ЕС е бюрократичен и в по-малка степен неефективен (32%).Като най-важни предимства българите приемат свободното движение на хора, шансовете за образование и за намиране на работа.ПритесненияНай-големите притеснения относно еврочленството ни идват от дискутирания въпрос за двойните стандарти в качеството на храните за кратко време успява да заеме първо място сред притесненията (60%), следван от намаляване на покупателната способност (50%), трафика на хора и наркотици (47%), притока на имигранти и терористичните заплахи (44%).Българинът остава оптимист за бъдещето на ЕС - 40% очакват той да се развива като по-стабилен и единен, срещу 18 на сто на обратното мнение. Българското общество обаче е категоричен противник на сценариите, които предполагат фрагментирано развитие на Евросъюза. Един от всеки двама пълнолетни българи подкрепя лансирания през септември 2017 г. от председателя на ЕК Жан-Клод Юнкер вариант за по-силен ЕС, включително чрез по-голяма интеграция на България и Румъния в Шенген и еврозоната. Относително одобрявани са също сценариите, при които ЕС се развива както досега (31%), или засилването му чрез единна търговия, външна политика, отбранителен съюз, единни социални стандарти (29%).От гледна точка на перспективите за България, обществената подкрепа за влизането на страната в Шенген е устойчиво висока (53%), докато приобщаването към еврозоната среща съществени притеснения и поляризирани оценки (34% го одобряват, а 45% - не).РазширяванеЗа българите бъдещето на ЕС е свързано и с продължаване процеса на неговото разширяване към страните от Западните Балкани и Източното партньорство. През целия десетгодишен период подкрепата за приемането на балканските страни остава устойчиво висока (над 50 на сто). Отрицателна е единствено тенденцията по отношение на Турция, одобрението за чието присъединяване спада от 35% през 2008 г. до 23% през 2017 г.", "date": "2017.11.17", "title": "След 10 г. в ЕС българите остават сред най-големите еврооптимисти"}
{"url": "https://offnews.bg/medii/turtcia-e-naj-golemiat-iznositel-na-seriali-sled-sasht-669526.html", "text": "Турция е вторият по големина световен износител на телевизионни сериали след САЩ, обяви министърът на културата и туризма на страната.Той добави, че в Турция 48% от излъчваните филми са местно производство, а в Европа държат първото място. Те се изнасят в над 200 държави, вкл. България, и станаха причина за разцвета на тв индустрията в Турция. Бумът им започна преди няколко години с поредицата \"1001 нощ\". Последва успехът на \"Великолепния век\", който покори Турция и Източна Европа и бе излъчен от 70 телевизии с общо 250-милионна аудитория.Миналата година турското правителство е отпуснало 7,7 милиона долара (30 млн. лири) за производство на сериали, а тази година смята да удвои финансирането.", "date": "2017.11.17", "title": "Турция е най-големият износител на сериали след САЩ"}
{"url": "https://offnews.bg/sviat/bivshata-zhena-na-berluskoni-mu-vrashta-60-mln-bila-bogata-za-izdraz-669530.html", "text": "Вероника Ларио, бившата съпруга на Силвио Берлускони, трябва да му върне 60 млн. евро, след като съдът отмени решението за издръжка на Ларио в размер на 1,4 млн. евро месечно.Ларио има три от децата от Берлускони.Съдът в Милано реши, че състоянието ú, което се оценява на 16 млн. евро, е достатъчно и няма нужда от допълнителна издръжка. Бившата съпруга на Берлускони има и издателска къща, а също така и много семейни бижута, обосновава решението си съда.Двамата се разделиха през 2009 г., след като бившия италиански премиер бе забелязан на 18-тия рожден ден на известна манекенка. Тогава 61-годишната Ларио заяви, че иска развод, защото \"не може да остане с мъж, който се среща с малолетни\".Първоначално съдът реши Ларио да получава 3 млн. евро издръжка, после обаче я намали на 1,4 милиона. След сезиране на съда от страна на Берлускони, той отмени решението си. ", "date": "2017.11.17", "title": "Бившата жена на Берлускони му връща 60 млн., била богата за издръжка"}
{"url": "https://offnews.bg/ikonomika/falirala-kompania-za-igrachki-iska-da-razdade-16-mln-na-direktorite-669532.html", "text": "Американската верига за играчки и детски стоки Toys \"R\" Us поиска от съда по несъстоятелност да ѝ разреши да раздаде 16 милиона долара бонуси на ръководството си, ако реализира достатъчно продажби по коледните празници.Компанията подаде молба за обявяване в несъстоятелност и сега се нуждае от съдебно разрешение за по-значимите си бизнес ходове.Компанията посочва пред съда, че предложените бонуси за директорите ще ги мотивират да дадат всичко от себе си по време на процедурата по фалита. Предстои съдът да се произнесе по иска.Бонусите са за 17 души от ръководството. Те зависят от нивата на продажбите и дори могат да скочат двойно - от 16 на 32 милиона долара, ако магазините регистрират неочаквано високи приходи.Отделно от тях, компанията е предвидила и програма за стимулиране на служители извън ръководните постове. Междувременно стана ясно, че някои шефове на Toys \"R\" Us са получили общо 8,2 милиона долара, за да останат на постовете си по време на процедурата по банкрута. Тази сума е извън новопредложените бонуси и те ще трябва да я върнат, ако напуснат компанията в рамките на година след като са я получили.Toys \"R\" Us има 1600 магазина и 65 000 служители, а за празничния сезон планира да наеме допълнително персонал. Веригата за търговия на дребно с детски стоки бе ударена от спад в приходите и продажбите заради разрастващата се онлайн търговия и голямата конкуренция в сектора.", "date": "2017.11.17", "title": "Фалирала компания за играчки иска да раздаде $16 млн. на директорите си"}
{"url": "https://offnews.bg/politika/dashteriata-na-che-gevara-v-nashia-parlament-sotcializmat-e-vazmozhno-669525.html", "text": "Алейда Гевара - дъщерята на кубинския революционер Че Гевара, бе на посещение в българския парламент днес и даде кратко интервю пред няколко медии.56-годишната Алейда е в България по покана на асоциацията за приятелство България-Куба. Тя е лекар по професия и е първото от 4-те деца на Ернесто Че Гевара от втория му брак с кубинската партизанка Алейда Марч.Въпросът за фланелките с лика на баща й и колко популярни са те предизвикват усмивката й: \"Радват ме фланелките с неговия образ, радва ме, че хората знаят също кой и какъв е този човек.\"\"Ще вярвам на баща си и в неговата идея до последния си миг\", споделя Алейда Гевара и разказва любопитна история от комунистическото минало на България. Работническа бригада от български завод всеки месец е работила и за Че Гевара. \"Бригадата почиташе този човек и всеки месец заплатата отиваше за солидарност с Куба.\" Според Алейда това е една от най-големите почести, които баща ѝ получавал.Тя сподели още, че от българите се чувства разделена само с езика. \"Само той ме дели от вас, иначе в другите неща сме сходни\".Запитана за победата на капитализма, Алейда Гевара отговори:\"Капитализмът си е завоювал пространство, но все още не може да разреши проблемите на най-голямата част от човечеството. Следователно трябва да продължим да търсим разрешения - и социализмът, ако е добре устроен, е едно от решенията\", каза за финал Алейда Гевара.", "date": "2017.11.17", "title": "Дъщерята на Че Гевара в нашия парламент: Социализмът е възможно решение за проблемите на капитализма"}
{"url": "https://offnews.bg/kultura/za-parvi-pat-kurator-ot-tate-v-london-s-lektcia-v-balgaria-669535.html", "text": "Дългоочакваната лекция на куратора от Tate Modern, Лондон, по време на \"Въведение в съвременното изкуство\" - Изабела Мейдмънт, която беше отменена от първоначалната си дата, ще се състои на 2 декември, събота, от 14 часа във Френски културен институт.Гостуването е специално по покана на фондация „Отворени изкуства“ и е първата кураторска визита с публична лекция на представител на Tate Modern в България. Тя ще говори за изключетелно интересната и дискутирана в момента тема в световен план за откупките на пърформанс арт и за колекционирането му под формата на документ, реквизит или друг фрагмент от изпълнението на живо. Д-р Изабела Мейдмънт е съ-куратор на платформата Tate Live, предназначена за експерименти и изпълнения на живо в т.нар. резервоари (Tanks) на Tate.Следващата събота на сцената на Въведение в съвременното изкуство ще застане Снежанка Михайлова, представяща Бележки за връзката между пърформанс и книга. В лекцията си, тя ще опита да разгледа пърформанса не спрямо театъра, танца или визуалното изкуство, а като книга. Анализът е част от дългогодишното търсене на Снежанка за философската връзка между текст и действие, като форма на изкуство. През 2011 излиза нейната първа книга Theatre of Thought (Театър на мисълта), която е представена като серия от пърформанси на различни форуми в Холандия, Франция, Италия, Швейцария и Финландия.В третата лекция на 25 ноември, една от първите български художнички, които прилагат пърфомативни практики паралелно с други медии - Албена Михайлова, ще ни върне назад във времето, като представи с архивни материали собствения си опит, влияния и интереси от края на 80-те и началото на 90-те, преплитащи се с пърформативни практики.Четирите лекции са със свободен вход и ще се провеждат всяка събота на месец ноември от 17 часа в Софисйка градска художествена галерия, както и първата събота на декември от 14 часа във Френски институт с предварително записване тук. Информация за програмата и лекторите можете да следите във Facebook страницата „Въведение в съвременното изкуство“.Въведение в съвременното изкуство“ стартира през 2011 г. Създаването й е мотивирано от необходимостта за генериране на контекста на съвременното изкуство в България. Дейностите протичат в различни структурни етапи – специализиран образователен курс, отворени лекции и разговори с творци, като всички събития са безплатни. Част от платформата е и “Форум колекционери”, който представя концепцията за изграждането на колекции чрез срещи и разговори с колекционери и куратори.", "date": "2017.11.17", "title": "За първи път куратор от Таte в Лондон с лекция в България"}
{"url": "https://offnews.bg/112/uzhasna-katastrofa-vze-9-zhertvi-kraj-selo-mikre-snimki-669538.html", "text": "Девет души са загинали и 19 са ранени при тежка катастрофа днес на главен път София – Варна, в района на с. Микре.От МВР съобщават, че сигналът за инцидента е подаден днес към 12.50 часа. Катастрофата е станала при челен удар между автобус с пернишка регистрация и камион от Шумен.В автобуса са пътували 26 души от Центъра за социална рехабилитация и интеграция за незрящи в Перник, които се връщали от обучение в Дряново. Всички загинали са пътували в него. Загинал на място е и шофьорът на автобуса.Окръжният прокурор Валентин Вълков съобщи, че след първоначално проведените разпити със свидетели и с шофьора на камиона, става ясно, че шофьорът на автобуса е навлязъл в насрещната лента и това е предизвикало челен сблъсък.Трима от пострадалите в катастрофата бяха транспортирани във ВМА, съобщиха от болницата. Две жени и един мъж вече са поети от спешните екипи.Две жени са в болница \"Лозенец\". Те са с фрактури на таза.Четирима ранени са настанени и в университетската болница в Плевен.Осигурени са допълнителни консумативи за болницата в Ловеч, където са настанени част от пострадалите.Какво показват първите проверки на министерството на транспортаФирмата собственик на камиона е „Камаджиев-Милк“ ЕООД, а на автобуса -„ВИ-ЕМ“ ЕООД.На „ВИ-ЕМ ЕООД“ е правена комплексна проверка в края на 2016 г., от която не са констатирани нарушения.Водачите на камиона и на автобуса са притежавали всички необходими документи за упражняваната от тях професия - професионална компетентност и квалификации, психотест, стаж и др.Фирмата превозвач на автобуса не е подала заявка за случаен превоз, от което следва Акт за административно нарушение - глоба в размер на 200 лв. Преди месец на шофьора на автобуса е съставен акт за претоварване, тъй като е превозвал двама човека повече.По отношение на фирмата собственик на камиона, „Камаджиев-Милк“ ЕООД, не са констатирани нарушения.В дежурната част на ОДМВР – Ловеч временно функционира телефонна линия – 0887593168, на която роднини и близки могат да получат информация за хората, загинали и пострадали при тежкия пътен инцидент край село Микре.", "date": "2017.11.17", "title": "Ужасна катастрофа взе 9 жертви край село Микре (снимки)"}
{"url": "https://offnews.bg/protesti/protestirashti-razdadoha-burkani-s-chist-vazduh-pred-sadebnata-palata-669533.html", "text": "\"Група за чист въздух\" излезе на акция пред Съдебната палата срещу спряното дело срещу мръсния въздух в София. Носещи противогаз и маски, членове на инициативата подканиха минувачите да си вземат буркан с чист въздух, като подчертаха, че скоро няма да има. На всеки от бурканите беше посочен и източникът на чист въздух: \"Свеж въздух от Мусала\", \"Въздух от чутовния връх Шипка - само за патриоти\", \"7 екстракта въздух от Рила\" и др. От инициативата внесоха в Софийския градски съд през май три колективни иска срещу Столична община заради липсата на адекватни и спешни мерки за борба с мръсния въздух в столицата. Те са категорични, че не търсят обезщетение от Столичната община, а искат основно предприемане на мерки за подобряване на околната среда в София. Сега те обжалват решението за прекратяване на делото по трите колективни иска. Като причина за прекратяването на делото е посочено, че представителите на колектива нямат \"доказан опит, знания и финансов ресурс\", с които да защитят обществения интерес. \"Оспорваме прекратяването на производството. Ние считаме, че то е изцяло необоснователно и неправилно. посочили сме подробни мотиви в жалбата, която ще представим сега - в 14 страници. Акцията ни не е за лична изгода на някого, ние работим про боно всички, а идеята е да се обърне внимание на проблема, Столичната община да се задейства и да вземе мерки\", обясни пред OFFNews адв. Иван Велов.\"Съдът се основава на едно разпореждане, с което предишен състав е дал указания за представяне на доказателства, но без да посочи нищо конкретно. Такива доказателства са представени - в два тома, и не е ясно защо не са достатъчни според състава, а само е посочено да се представят доказателства, при това от предишния съдебен състав, който си направи отвод. Ако ни бяха дали указания, ние щяхме да направим всичко възможно да ги изпълним\", подчерта той. \"Целта ни е чист въздух. Всички страдаме от това, а не се прави достатъчно в София за това да имаме чист въздух. Столичната община не взима достатъчно мерки, а ако взема такива, не са адекватни и се приемат бавно. Те са на парче, няма цялостна визия\", допълни адв. Велов. Той е категоричен, че в София с предимство е автомобилният транспорт и няма елементарни условия за пешеходци и велосипедисти.\"Градският транспорт има развитие през последните години, но то не е достатъчно. Голяма част от него е в много лошо състояние, не се движи достатъчно бързо. Има данни, те са общодостъпни, които показват, че ползването на градския транспорт намалява, а се увеличава изключително много автомобилният транспорт. В бъдеще, ако се продължава по същия начин, това ще доведе до още по-мръсен въздух. Това е проблем за града, затова трябва да се обърне внимание на другите начини за транспорт, тъй като иначе ще имаме още по-големи задръствания и още по-голямо замърсяване\", посочи адв. Велов. ", "date": "2017.11.17", "title": "Протестиращи раздадоха буркани с чист въздух пред Съдебната палата"}
{"url": "https://offnews.bg/obshtestvo/kzp-zapochva-proverki-na-ofertite-za-8-dekemvri-669529.html", "text": "Проверки на офертите за студентския празник - 8 декември, започва Комисията за защита на потребителите, обяви председателят ѝ Димитър Маргаритов пред Novini.bg.Тя ще включва и обявите на информационните табла в университетите.Рисковете при студентите са по-големи, защото те са млади хора, които пазаруват \"по-еуфорично\" и по-рядко купуват туристически пакети и почивки.„Когато информацията е оскъдна, цената е обективно невъзможно ниска, трябва да направят по-внимателна преценка и да не се предоверяват. Да се интересуват повече от детайла, дали в пакета са включени всички разходи за празнична вечеря или за евентуална съпътстваща програма”, предупреди той.Жалби във връзка с некоректни туристически оферти постъпват в Комисията целогодишно. Повече са по време на активен сезон, но пък през останалото време на годината хората също почиват и обикновено могат да получат много по-изгодни предложения. Като цяло обаче оплакванията от услугите в този сектор са едва около 5% от всички постъпващи в КЗП.„Въпреки това си даваме сметка, че всеки конкретен случай е достатъчно сериозен, защото точно почивката е нещото, което е най-неприятно да бъде развалено с нелоялна търговска практика”, коментира Маргаритов.Председателят на КЗП отправи препоръки и при сделките във връзка с подготовката и посрещането на Коледа и Нова година: „Потребителите би трябвало да внимават и да съпоставят различните оферти. Когато се обещава подарък към дадена покупка или стоки в подаръчен комплект, може да се окаже, че по-изгодно би било да си ги купят от друго място, без непременно те да са комплектовани или да има анонс за тяхната по-изгодна цена.”.", "date": "2017.11.17", "title": "КЗП започва проверки на офертите за 8 декември"}
{"url": "https://offnews.bg/zvezdi/vtoriat-na-evrovizia-kristian-kostov-shte-pee-na-mis-sviat-v-kitaj-669527.html", "text": "Вторият на Евровизия 2017 изпълнител  ще пее на сцената на конкурса \"Мис свят\" в Китай, съобщиха продуцентите му от \"Вирджиния рекърдс\".Кристиан е първият български изпълнител с изява на \"Мис Свят\". На 18 ноември, събота, той ще изпълни песента \"You Got Me Girl\" – английската версия на дебютния му сингъл „Не си за мен\" (2016, Вирджиния Рекърдс), с който оглави класацията за българска музика преди година.„Церемонията се провежда в китайския град Саня (о-в Хайнан) и ще бъде излъчвана на живо в цял свят от 2:00 ч. българско време.Не съм очаквал толкова скоро след успеха на Евровизия да изляза на по-голяма сцена и да пея буквално пред целия свят. За мен е огромна чест. Щастлив съм, че имам възможност да подкрепя нашата представителка. Мис България - Вероника Стефанова, е изключителна и ще ни представи достойно, коментира Кристиан.От „Вирджиния рекърдс\" подготвят и следващия му самостоятелен сингъл, както и участия в няколко събития в България през декември.", "date": "2017.11.17", "title": "Вторият на Евровизия Кристиан Костов ще пее на 'Мис свят' в Китай"}
{"url": "https://offnews.bg/politika/dsb-nova-republika-i-da-balgaria-shte-praviat-balgarski-manifest-z-669542.html", "text": "ДСБ/Нова Република и \"Да, България!\" обявиха съвместния си проект „Български манифест за Европа”, а поводът за него - българското председателство на Европейския съвет.\"В навечерието на българското председателство на Европейския съвет, България няма ясно заявени приоритети и ясна визия за утвърждаването на страната ни, като съвременна Европейска държава. ДСБ/Нова Република и „Да, България!” инициираме създаването на първия „Български манифест за Европа” в модерната ни история\", пишат в съобщението си до медиите десните партии.ДСБ/Нова Република и \"Да, България!\" ще инициират множество срещи с българските граждани, \"за да решим в каква България искаме да живеем и как членството на страната ни в Европейския съюз създава гаранции за икономически растеж, благосъстояние, свобода и достойнство\".В инициативата се включват ПП ДСБ/Нова Република, ПП „Да, България!”, ПП \"Зелените\", ПП ДЕОС, други организации и граждани.Първата среща ще бъде на 18-ти ноември 2017 г., събота, от 10:30 ч. в зала „Средец” на София Хотел Балкан.", "date": "2017.11.17", "title": "ДСБ/Нова Република и 'Да, България' ще правят 'български манифест за Европа'"}
{"url": "https://offnews.bg/politika/tcvetanov-glavchev-podade-ostavka-voden-ot-natcionalnia-interes-669512.html", "text": "Димитър Главчев подаде оставката си воден само и единствено от националния интерес. Това заяви от парламентарната трибуна председателят на ПГ на ГЕРБ Цветан Цветанов, след като председателят на парламента Димитър Главчев подаде оставка.До скандалите в парламента се стигна тази сряда, когато доскорошният председател на парламента Димитър Главчев отне грубо думата от лидера на БСП Корнелия Нинова, а след това отстрани нея и Антон Кутев съответно за 1 и 2 заседания.БСП поискаха оставката на Главчев и събраха подписи от ДПС, които вчера внесоха.Цветанов смята, че решението на Димитър Главчев сам да подаде оставка трябва да бъде \"добре оценено\".„Всички знаем, че председателят на българския парламент е пръв сред равни. Всички знаем, че председателят е този, който трябва да създава необходимата атмосфера, за да може страната да бъде стабилна, а парламентът – работещ”, заяви Цветанов. Той отчете, че случващото се през последните няколко седмици са съзнателни опити за търсене на провокация, а решението на Главчев да отстрани Корнелия Нинова от пленарно заседание е създало усещането, че управляващите ограничават опозицията.„Нека с оставката на Димитър Главчев да няма спекулации”, призова Цветанов и благодари на опозицията, че се е върнала в пленарна зала.", "date": "2017.11.17", "title": "Цветанов: Главчев подаде оставка воден от националния интерес"}
{"url": "https://offnews.bg/politika/glavchev-obmislia-da-si-tragne-ot-parlamenta-trudno-mu-e-stoi-v-edna-669513.html", "text": "\"Мисля, че е победа за тези, които не искат да се спазва правилника за организацията на дейсността на Народното събрание в залата\" - това бе първият коментар на подалият оставка председател на НС Димитър Главчев пред журналисти.На въпрос дали е преиграл с отстраняването на Корнелия Нинова от пленарна зала, той отговори:Димитър Главчев заяви, че политически натиск върху него от страна на ГЕРБ не е оказван. \"Борисов ми каза да си решавам\", допълни той.", "date": "2017.11.17", "title": "Главчев обмисля да си тръгне от парламента, трудно му е стои в една зала с Нинова"}
{"url": "https://offnews.bg/politika/ninova-za-ostavkata-na-glavchev-neizbezhno-i-pravilno-669514.html", "text": "\"Днешното решение на Главчев беше неизбежно и правилно. Но и днешното решение е горчив урок за цялата политическа класа и най-вече за управляващото мнозинство. Урок за това, че е нормално, в правовата държава да има управляващи и опозиция. Нормално е да имаме различни мнения, защото идваме от различни групи\"Това бяха първите думи на Корнелия Нинова в парламента след оставката на председателя на Народното събрание Димитър Главчев.\"Краят на председателството на г-н Главчев е възможност за ново начало, то е предизвикателство пред всички нас. То е тест за политическа зрялост. Дали сме готови да поставим ново начало на парламентаризма.Корнелия Нинова опонира на Борисов в изказването му от сутринта, че БСП клатят държавата.\"Чухме сутринта, че БСП искат да събарят държавата. Искаме да възстановим принципите на правовата държава и на държавността. Може би наистина губим от това, което се случи, но печели правовият ред и демокрацията. Ние от БСП ще сме гарант за това и най-вече българските граждани да се чувстват свободни, да имат мнения, да го отстояват и да се борят за своите позиции\", завърши Нинова.", "date": "2017.11.17", "title": "Нинова за оставката на Главчев: Неизбежно и правилно"}
{"url": "https://offnews.bg/112/mazh-se-oplaka-che-e-bit-ot-tcivilni-sluzhiteli-na-mvr-669515.html", "text": "Mъж от Бургас твърди, че е бит от . Човекът е рибар, а инцидентът по думите му е станал във вторник в района на къмпинг \"Градина\", където той се гмуркал с брат си и техен приятел, съобщава Нова тв.По обясненията на пострадалия през това време към тях се приближила група цивилни мъже, които им крещели да излязат от водата и да представят лични карти.\"В този момент, когато им казах, че отивам за личната карта, бях съборен, бит, влачен. Успях да видя лицата. Трима от тях познавам - Митко от Гранична полиция, Митко - синът на Трифон Димитров, инспектор от ИАРА, срещу когото аз лично съм пуснал жалби и сигнали до прокуратурата за рекет към мен. И още един човек, който се казва Илиян”, разказва потърпевшият Иван Стоянов.Той разказва, че успял да се обади на телефон 112. В същото време дошли служители на Агенцията по рибарство, които настояли да тръгне с тях за Бургас.В областната дирекция на полицията е назначена проверка. Ако бъдат установени нарушения, резултатите ще бъдат докладвани на прокуратурата.От Гранична полиция са категорични, че техни служители не са участвали в инцидента, но въпреки това ще бъде извършена вътрешна проверка. Такава вече започна в ИАРА (Изпълнителна агенция по рибарство и аквакултури). Оттам са категорични, че насилие не е имало. Твърдят, че заедно с Гранична полиция се отзовали на сигнал за бракониери. Намерили 10 килограма бяла мида без документи и уреди за тралене.Иван си е извадил медицинско и показва охлузвания по цялото тяло. Участвалите в акцията по неутрализирането на тримата бракониери обаче са категорични, че не те, а бракониерствалият Иван се държал агресивно и опитал да попречи на проверката. Пострадалият дори подписал акта си за нарушение без да оспорва.Отговорът на властите обаче е, че става въпрос за бракониери.", "date": "2017.11.17", "title": "Мъж се оплака, че е бит от цивилни служители на МВР"}
{"url": "https://offnews.bg/kuhnia/mazh-sazdava-izkustvo-dokato-prigotvia-obiada-na-zhena-si-snimki-669472.html", "text": "Часът е 7 сутринта в китайския град Урумчи, северозападно от Синдзян. Фън Янг отдавна е буден и приготвя обяда на съпругата си. Всеки ден Янг става преди изгрев слънце, за да подготви вкусна и изключително красиво подредена храна за Ма Ли, с която са женени от 4 месеца.Фън създава шедьоври от плодове, чушки, ориз, картофи и т.н. Той разделя различните ястия с наан - плосък хляб, популярен в Синцзян, също любим на Ма.Фън не се ограничава само с направата на красива храна. След работа той чете книги за готвене и иска да се яви на изпит за диетолози.„Искам да готвя по-качествено, за да сме здрави“, казва той.Снимките на кутиите с обяд обиколиха интернет пространството и провокираха изключителен интерес. „Не прекарвам достатъчно време с Ма и затова правя тези кутии с обяд - за да я развеселяват и да й бъдат компания“, обяснява Фън.", "date": "2017.11.17", "title": "Мъж създава изкуство, докато приготвя обяда на жена си (снимки)"}
{"url": "https://offnews.bg/obshtestvo/bsp-sofia-s-4-vaprosa-kam-fandakova-za-gradskia-transport-669537.html", "text": "Председателят на групата на БСП в СОС Калоян Паргов и заместник-председателят на Комисията по финанси и бюджет от социалистите Иван Таков внесоха питане до кмета на София Йорданка Фандъкова за изпълнението на икономическата рамка на масовия градски транспорт в София за 2017-а. Тя беше приета с голямо закъснение - едва в средата на настоящата година, припомни Калоян Паргов, който е и заместник-председател на Комисията по транспорт и туризъм.\"Заедно с приемането на икономическата рамка беше въведено повишение на цената на единичното пътуване с 60%, което, съгласно прогнозите, следваше да доведе до увеличение на приходите на ЦГМ и на общинските транспортни дружества, пише в питането на Калоян Паргов и Иван Таков. - Предвид предстоящото обсъждане на бюджета на Столична община за 2018 г. и преценка на необходимите разходи за масов градски транспорт задаваме следните въпроси:", "date": "2017.11.17", "title": "БСП-София с 4 въпроса към Фандъкова за градския транспорт"}
{"url": "https://offnews.bg/politika/tcveta-karaiancheva-e-noviat-predsedatel-na-parlamenta-669516.html", "text": "Цвета Караянчева от ГЕРБ е новият председател на парламента. Нейната кандидатура бе гласувана веднага след оставката на нейния предшественик Димитър Главчев.До сега Караянчева бе зам.-председател на парламента, депутат е от 2009 година.Номинацията на Караянчева беше приета със 138 гласа \"за\", 3 \"против\" и 71 \"въздържали се\".Ето какво каза Караянчева в първата си реч като председател:\"Искам да благодаря за честта. Благодаря на всички, които ме подкрепиха, и на тези, които не ме. Ще работя така, че да се чувствате равни. Тук е залата, в която трябва да се казват различните мнения, тук трябва да казваме всичко, но то да бъде основано на базата на политики, а не на личностни нападки\".Когато прехвърчат искри, когато тонът излиза от добрите рамки, трябва някои да потушава тази емоция и работата на председателя на Народното събрание е точно тази и сигурно понякога ще има емоционални моменти, но ние трябва да проявим мъдрост - това, което ни предстои в следващите няколко месеца, е уникален шанс.Нека бъдем мъдри, смирени, високо да казваме своето мнение и да защитаваме своите тези, но винаги да мислим за България. Надявам се да оправдая доверието ви.", "date": "2017.11.17", "title": "Цвета Караянчева е новият председател на парламента"}
{"url": "https://offnews.bg/ot-vas/tesen-trotoar-prinuzhdava-peshehodtcite-da-hodiat-po-lokalnoto-669465.html", "text": "Тесен тротоар и антипаркинг колчета в локалното платно на столичния бул. \"Цар Борис III\" затрудняват свободното преминаване на пешеходците, сигнализира читател на OFFNews.Проблемният участък е в новоизграденото локално платно и прилежащ тротоар на \"Красно село\". Ако се срещнат една срещу друга две майки с колички - едната от тях трябва да слезе на пътното платно сред автомобилите, алармира читателят ни. Той задава въпроса какво ще се случи, когато огромен брой хора слязат от метрото, след пускане в експлоатация на новата станция от третия лъч. Невъзможно е хора с увреждания да се качат на трамвая или да слязат от спирка, се посочва още в сигнала. Читателят ни смята, че проблемът трябва да бъде решен преди да се пусне метрото на \"Красно село\", за да не пострада някой минувач.  ", "date": "2017.11.17", "title": "Тесен тротоар принуждава пешеходците да ходят по локалното"}
{"url": "https://offnews.bg/politika/deputatite-glasuvat-ostavkata-na-glavchev-669499.html", "text": "Депутатите ще гласуват днес искането на опозицията за оставка на шефа на парламента Димитър Главчев. 88 народни представители от БСП и ДПС внесоха вчера искането, до което се стигна след като ден по-рано Главчев отстрани от пленарна зала лидера на левицата Корнелия Нинова и заместник-председателя на парламентарната група на социалистите Антон Кутев. В отговор депутатите от БСП обявиха, че напускат парламента докато Главчев е председател. От левицата заявиха, че ще участват в заседания само при гласуването на оставката на Главчев, обсъждането на Бюджет 2018 и вота на недоверие. От ГЕРБ и \"Обединените патриоти\" обаче застанаха зад шефа на НС, от \"Воля\" най-вероятно ще гласуват против искането за оставка. \"Това не е наша тема в момента. Когато искахме оставките и казахме, че трябва да има вот на недоверие, всички ни казваха, че сме глупаци и нищо не зависи от нас. Не сме взели решение\", каза вчера председателят на \"Воля\" Веселин Марешки. \"Трябва да има оставка на Иво Христов, защото Димитър Главчев не е нарекъл 80% от гражданите дебили\", каза още Марешки. ГЕРБ имат 95 народни представители, а \"Обединени патриоти\" - 27. Главчев трябва да получи 121 гласа, за да запази поста си.Това е второ искане за оставката му, предишният път той оцеля на поста си само с четири гласа в повече.", "date": "2017.11.17", "title": "Депутатите гласуват оставката на Главчев"}
{"url": "https://offnews.bg/kultura/i-golemiat-pobeditel-na-latino-gramitata-e-669497.html", "text": "Мегахитът Despacito на Луис Фонси с участието на Деди Янки спечели най-много Латино Грами награди (награди Грами за латино музика) на 18-ата церемония, провела се в Лас Вегас тази нощ, предаде Асошиейтед прес.Хитът получи отличия в категориите за запис на годината, за най-добро видео, за песен на годината и за най-добро ърбан фюжън изпълнение (ърбан със смесица от други жанрове).Алехандро Санс получи награда за личност на годината и я посвети на младите имигранти, дошли в САЩ незаконно и известни като \"мечтатели\". Санс освен това посвети отличието си на засегнатите от природни бедствия Пуерто Рико, Тексас, Мексико, Флорида, Доминиканската република.Пуерториканският рапър Ресиденте получи награда за най-добър ърбан албум за албума, носещ неговото име и за най-добра ърбан песен за \"Не сме нормални\".", "date": "2017.11.17", "title": "И големият победител на Латино Грамитата е..."}
{"url": "https://offnews.bg/sviat/15-zhertvi-tri-raneni-detca-sled-katastrofa-v-rusia-669502.html", "text": "15 души са загинали, четирима са ранени, след като пътнически микробус и камион се удариха в автономната руска република Марий Ел. Сред пострадалите в болница са три деца, едно от тях в реанимация, съобщи РИА Новости. Маршрутката се опитала да изпревари друго превозно средство, влязла в платното за насрещно движение и там ударила тежкотоварното возило, което возело над 40 кубика трупи. След челния удар бусът е излетял от пътя.В района е валял силен сняг, но властите са категорични, че пътят е бил в добро състояние.", "date": "2017.11.17", "title": "15 жертви, три ранени деца след катастрофа в Русия"}
{"url": "https://offnews.bg/izvan-terena/serina-se-omazhi-v-stil-krasavitcata-i-zviarat-669500.html", "text": "Бившата номер 1 в света на тениiа Серина Уилямс сключи брак с приятеля си и баща на детето й Алексис Оханян, съосновател на социалната платформа Редит. Двойката се ожени в Музея за съвременни изкуства в Ню Орлиънс, предадоха Франс прес и сайтът Холивуд лайф. Серина е на 36 години, а избраникът й е с две по-малък.Церемонията е бил дискретна с 250 гости, с джаз музика, с пищна декорация и е протекла под темата \"Красавицата и Звярът\". Цената на събитието е 1 милион долара.Гостите, сред които Бионсе, Джей Зи, Ева Лонгория и др., са били помолени да не снимат с мобилните си телефони, защото младоженците имали екслузивен договор за снимки със сп. \"Вог\". Серина и Алексис имат дъщеричка - Алексис Олимпия, която се роди на 1 септември. Двойката се сгоди миналия декември, след като се запозна през 2015 г. в Рим.", "date": "2017.11.17", "title": "Серина се омъжи в стил \"Красавицата и Звярът\""}
{"url": "https://offnews.bg/sviat/pochina-istinskiat-krastnik-na-sitcilianskata-mafia-669498.html", "text": "Бившия лидер на сицилианската мафия коза ностра Тото Риина, който вчера навърши 87 години, почина тази сутрин, предадоха световните агенции.Италианският министър на правосъдието Андреа Орландо разреши негови близки да го посещават в болницата в Парма, където се намира. Здравословното състояние на Риина се влоши след две операции, направени му след като бе диагностициран с рак.Риина излежава 26 доживотни присъди за убийство. Той бе заловен в Палермо през 1993 г. след 23-годишно издирване. Дълго време Риина, който бе известен с прякора Звяра, отричаше да има нещо общо с коза ностра. Той направи негласни признания в тази насока едва през 2009 г.Присъдите си Риина излежаваше в строгоохраняван затвор в Милано и нямаше право да вижда близките си. Сега е в крилото за болни затворници в болницата в Парма.Смята се, че Риина, чийто друг прякор заради ниския му ръст (1,58 метра), е Късия, е поръчал над 150 убийства. Риина е известен преди всичко с това, че е поръчал убийствата на съдиите-антимафиоти Джовани Фалконе и Паоло Борселино през 1992 и 1993 г. и че е един от поръчителите на атентатите в Рим, Милано и Флоренция през 1993 г.В началото на годината на български език излезе бойкотираната от книжарниците в Италия автобиография на сина на боса на сицилианската мафия Салваторе Риино.Той разказва за баща си Тото, наричан още Звяра заради изключителната си жестокост, за семейството, описва годините в нелегалност, ареста на Capo dei capi, разказва моменти от престоя в затвора, където лежи по обвинения за връзки с мафията.В книгата си Салво Риина разказва и за най-бруталните атентати срещу висши магистрати в Италия, доживотните присъди на баща си и брат си от коза ностра.Книгата предизвика скандал в Италия през април миналата година, когато излезе там, заради откровения разказ за най-търсеното от властите италианско семейство. Книжарници дори отказаха да я продават.", "date": "2017.11.17", "title": "Почина истинският Кръстник на сицилианската мафия"}
{"url": "https://offnews.bg/obshtestvo/niama-da-spirat-tramvai-savetnik-pusnal-falshiva-novina-po-shema-ot-2-669506.html", "text": "Столичната община не планира закриване на трамвайни линии. С промените в Обшия устройствен план (ОУП), които в момента се изготвят, целим да обезпечим бъдещите разширения на метрото. Това съобщиха от Столична община по повод твърдения на съветника Воислав Тодоров, който обяви, че \"общината се готви на практика да закрие трамваи № 6, 8, 10, 11 и 12 с публикувани промени в Общия устройствен план, потвърждаващи премахването\". Според него схемите на ОУП предвиждат да се премахне трамвая по бул. Скобелев, Черни връх и Арсеналски (трамвай 6), по бул. Александър Стамболийски (трамваи 8, 10), по бул. Царица Йоана в Люлин (трамвай 8), между надлез Надежда и кв. Илиянци (трамваи 11 и 12), по ул. Граф Игнатиев като премести трамваите по ул. Гурко. По този повод отправих питане до кмета на София, с което искам обосновка на взетото решение, съобщи Тодоров. Столичната община развива трамвайния транспорт като бърз и екологичен транспорт и за целта инвестира в рехабилитация на съществуващите трамвайни трасета и закупуване на нови трамваи. Едновременно с това работим и по разширяване на трамвайната мрежа, съгласно ОУП, който предвижда трамвайни трасета по бул. „Т. Каблешков“, по бул. „Копенхаген“.С предприетите промени в Общия устройствен план се включва удължаване на трасето на метрото от метростанция „Люлин“ между 2 и 3 микрорайон до Софийския околовръстен път, удължаване на трасето на метрото от МС „Витоша“ към кв. „Витоша ВЕЦ Симеоново“ до ж.к. „Студентски град“, промяна в трасето на метрото от МС „Бизнес парк“ със завой в западна посока за обезпечаване на бъдеща връзка на метрото със Симеоновския лифт и развитие на метрото в район „Слатина“ към зала „Арена Армеец“ и бул. „Цариградско шосе“. От \"Московска\" 33 уточняват, че схемата, която цитира Тодоров, е работна към ОУП от 2007 г. Работи се по промяна на Общия устройствен план, след приключване на анализа и предложенията на екипа ще се изработи задание на изменение на ОУП с предложения за включване в проекта му на нови трамвайни линии и запазване на фактически съществуващи трамвайни линии, допълват от Столична община.", "date": "2017.11.17", "title": "Няма да спират трамваи, съветник пуснал фалшива новина по схема от 2007 г."}
{"url": "https://offnews.bg/psihologia/skritite-litca-na-revnostta-669531.html", "text": "Ревността боли. Тя е като сигнална слама, вплела се в снежните преспи на реалността ни. Ревността обсебва мислите и чувствата ни. До безобразие. Вече не сме същите хора. Постоянно тършуваме в живота на другия и спомените си, за да открием истински доказателства за наличието на друг. В неúн плен промяняме начина, по който общуваме с партньорите си. Понякога мълчим с часове, капсулирани в собствена си самота и чувство за отхвърляне. Друг път крещим бясно. Държим сметка за всичко на човека до себе си. Искаме несъзнателно да обсебим цялото му време. До последната секунда. Ревността винаги ни променя. Самите ние не можем да се познаем. Трудно заспиваме. Мислите ни са нажежено червено и трескави. Трудно ядем или пък пълним празната яма в душите си с храна. Светът ни се свива болезнено. Губим почти всички от старите си удоволствия и хобита. И това чувство за адска самота. Като птици без криле сме. а ни предстои дълъг полет.В настоящето пътуване ще се опитаме да се срещнем с някой от дълбинните психологически механизми, които дирижират чувството за ревност. Каня Ви да пътешестваме заедно за мъничко.Първият път, по който ще тръгнем в опита си да подредим света на ревността, се е скрил в склонността да развиваме силна емоционална зависимост от партньорите си. В този процес на диво пристрастяване към другия постепенно губим собствения си център. Започваме да живеем неговия живот. Искаме от него да правим всички неща заедно. Искаме да свием неговото лично пространство максимално.Във всяка връзка има елемент на зависимост. Но при ревността тя е раздута до крайна степен. Другият става нашия наркотик. Без него изпадаме във абстиненция и вием вътрешно от болка. За да развием емоционална зависимост най-вероятно в миналото не са ни дали нужните щипки любов, през които да пораснем и сами да станем центрове на живота си.Несъзнателно все още искаме някой друг да поеме отговорност за живота ни. Някой друг да ни обгрижва емоционално и да е постоянно нащрек за сигналите, които изпращаме. “Обичай ме! Обичай ме! Без теб ще умра! Без теб съм нищо!”. Така крещят в нас подсъзнателните ни реки. Обикновено такъв тип зависимост плаши партньорите ни, особено ако самите те са имали шанса да пораснат в любяща среда. Те самите искат партньорски отношения. Поравно споделяне на отговорностите. Искат пропорционално обгрижване на емоционалните ни нужди. И рано или късно партньорите ни ще се уплашат от тези наши пристъпи да ги притежаваме напълно. И тогава може наистина да пожелаят да отлетят от нашия свят. Понякога завинаги.Друга пътечка, по която можем заедно да тръгнем в опит да надникнем зад кулисите на ревността е чувството за базисно доверие или съответно недоверие в света. Това е една от задачите на първите периоди в човешкия живот, според големия психолог Ерик Ериксън. Обикновено майката (или човекът, обгрижващ детето) е човекът, през който детето да се научава да се доверява или не на живота. Такива майки, които успяват да се справят с тази тежка задача откликват адекватно, с много любов и грижа за детето. Те са нито много обсебващи пространството на малкото човече, нито прекалено либерални. Умеят с лекота да слагат едни разумни граници. И един ден, като вече възрастни хора, техните деца успяват да дадат на партньорите си едни разумни граници на базисно доверие. Обратното, когато не сме развили това чувство на базисно доверие, ние живеем живота си с едно постоянно чувство за нахлуващи заплахи, които постоянно виждаме във външната среда. Тогава ставаме алчни до крайност за доказателства, които другите да ни дават постоянно, че нещата са наред. По хиляди пъти на ден искаме да чуваме колко много ни обичат. До следващия пристъп на съмнение. Обикновено и това поведения да изискваме постоянно прекомерни доказателства уморяват партньорите ни в добрия случай. В по-лошия направо имат желание да си тръгнат от нас. От нашите бесни постоянни изисквания.Третата пътечка, по която ще тръгнем е свързана с качеството на самооценката ни. ““ - пише в своите \"Дневници\" големият швейцарски писател Макс Фриш. Страх, че другият ще гали по-нежно косите на партньора ни. Ще се люби по-страстно от нас. Ще притежава повече външна красота. Ще бъде по-умен от нас самите. В този случай връзката е директна. Колкото е по-висока и стабилна самооценката ни, толкова по-трудно ще бъдем обсебени от тежки пристъпи на ревност. И съответно, обратното. При ниската самооценка обикновено имаме нужда другите да ни дават външни доказателства за качествата ни. Ние ставаме такива, каквито другите ни виждат. Самооценката е изцяло огледална. Зависими сме за всичко от думите на другите за нас. В такива случаи сме много склонни да фантазираме за това какви партньори заслужава любимия ни. Особено, ако те не са склонни да хранят постоянно прегладнялата ни самооценка. В такива случаи е много важно да работим за повишаването на ниската си самооценка. Да стане от външна - вътрешно стабилна част от нас.Нека сега тръгнем заедно по една последна пътечка. Ревността е морето от мисли, чувства, и действия, които заплашват съществуването и качеството на романтичните ни взаимоотношения. Тя е онази сянка, която надвисва над нас и не ни позволява да видим реалността. Така твърди социалната психоложка Керъл Русбулт. Според нейната теория, така наречения инвестиционен модел, колкото по-голяма е инвестицията в една връзка, толкова по-голяма ще бъде силата на ревността. Като под инвестиция тя разбира всичко, което личността влага във взаимоотношението си като емоционална енергия и материални притежания. Според нивото на инвестициите ще се разиграят и възможните сценарии в ревността.Има три възможни за справяне с ревността стратегии - даване на глас, лоялност, изход и неглижиране. Изходът се отнася до активни поведения, които са деструктивни за взаимоотношенията При него се слага край на взаимоотношенията. Семейните двойки стигат до развод.Стратегията “даване на глас” включва конструктивни отговори, които имат за цел да подпомагат разрешаването на конфликта. Тя включва в себе си механизми за изразяване на гнева. Отправяне на открита покана към партньора за разговори по темата, в които да се видят и изговорят страховете, болките на засегнатия индивид. Тази стратегия често има потенциала да подобрява съществуващите взаимоотношенията, като през нея двамата индивиди могат да опознаят добре и тъмните си страни.“Лоялността” е пасивна стратегия. Тя се отнася до отлагането на реални действия и чакане на по-благоприятни условия за евентуално иницииране на такива по темата за ревността. Лоялността се облича в одеждите на истинска любов. Тя е склонността в името да любовта да издържиш всякакъв формат на взаимоотношенията си, било то и да простиш изневерите на партньора си.“Неглижирането” като стратегия, от своя страна, включва деструктивно и пасивно поведения. То е свързано с пълен отказ от всякаква дискусия. То е да се правиш, че нищо не се е случило, а вътрешно да умираш от болка.Можем и бих искала още дълго да се разхождаме по разни пътища заедно, в търсене на възможни отговори, но няма как да си го позволим в този формат.Ревността е път. Всеки от нас го пътува понякога. Но като при всички пътища важно е дали гледаме табелите, предупредителните знаци. И, разбира се, дали ги спазваме. Под въздействието на ревността връзките ни метаморфозират. Те или стават още по-плътни, все повече се опознаваме в тях, или просто се разпадат, неспособни да понесат тежките удари на ревността. През опита ни с нея имаме и уникалния шанс да пораснем, да се случим в живота си по един нов, уникален начин.През опита с ревността можем да си дадем шанс да си върнем емоционалния си център. Връзката е красива, когато два центъра се докосват нежно. През ревността можем да си спомним за минали истории, някъде там далеч в градината на детството ни. Може би не са ни показвали някога там колко сме уникални? А ние всъщност сме такива. Всеки е безкрайна вселена. Във всеки светът се случва различно, независимо от качествата, които притежава. През ревността можем да се научим и да обичаме по нов начин. По-зряло. По-равностойно. А можем и да се научим да пускаме другите. Никой на никого не е притежание. Всеки има право да се придвижва свободно по пътя на любовта си. Ако някой не ни иска вече, ние нямаме шанса да го спрем. Можем да пищим от болка. Можем да се тръшкаме. Можем да ставаме още по-красиви. По-умни. Но не, няма как да го върнем. Той просто вече е отлетял от нашия свят. И то не защото ние нямаме нужните качества, за да бъдем обичани, а защото той просто има свой път. Свои уроци има да учи. И ние ще имаме шанса да научим своите. Може би в друга връзка. Може би още по-красива от сегашната ни. Защото в живота е така. Понякога имаме нужда да бъдем в ято. Да имаме партньор. Понякога, обаче, сме сме като орлите. Летим високо. Високо. И там, някъде при високите скали на живота си правим своите гнезда. Близо до небето.----------------", "date": "2017.11.17", "title": "Скритите лица на ревността"}
{"url": "https://offnews.bg/politika/vitceto-simeonov-ako-upravlenieto-e-dzhungla-az-sam-zviar-669536.html", "text": "От края на март кабинетът трябва да направи и да внесе в Народното събрание прогноза за демографското развитие на страната до 2040 година - това решиха депутатите в парламента днес след дискусията и изслушването на вицепремиера Валери Симеонов относно политиката на властта за демографската криза.БСП обвиниха кабинета на Борисов, че е виновно за демографския проблем, тъй като кабинетът се е превърнал в \"джунгла\".Вицепремиерът Валери Симеонов отхвърли обвиненията и отговори, че ако управлението е \"джунгла\", тогава той е звяр.Обсъждането на демографската политика на кабинета продължи близо час и половина. Валери Симеонов, чийто ресор е именно проблемите с демографията, заяви от парламентарната трибуна, че това е един от най-тежките проблеми на съвременна България.Вицепремиерът обобщи, че тенденцията за намаляване на населението е характерна и за най-развитите държави и даде пример с Русия, където мерките през последните десет години също не са довели до особено значим резултат.По време на обсъждането лидерът на ДПС Мустафа Карадайъ използва трибуната, за да поиска за пореден път оставката на националиста Валери Симеонов, а вицето от своя страна отказа до коментира призива.В края на заседанието парламентът възложи на Министерския съвет в срок до 30 ноември 2017 г. да внесе в Народното събрание годишен отчет за 2016 г. за изпълнение на Актуализираната национална стратегия за демографско развитие на населението в България.Правителството трябва също да изготви до 31 март 2018 г. прогноза за демографското развитие на България до 2040 г.", "date": "2017.11.17", "title": "Вицето Симеонов: Ако управлението е джунгла, аз съм звяр"}
{"url": "https://offnews.bg/obshtestvo/72-ot-balgarite-s-makedontcite-sme-edin-narod-669503.html", "text": "Нагласите на българите към македонците са изключително позитивни - 51% твърдят, че македонците са близък или един и същ народ с българите. Мнозинство сред тях е групата 26г.-35г. и хората над 65-годишна възраст. Това показват данните от последното изследване на Институт за политика е посветено на темата за отношенията между България и Македония.При изследване на реалните контакти между двата народа се установява, че 78% твърдят, че нямат близки, роднини и приятели в Македония. Най-много пазят спомена за такива възрастните хора, както и тези с по-висока образователна степен. Обяснението на това е, че по-образованите хора имат по-добра родова памет.Проучването на Институт за политика регистрира активен обмен на ниво бизнес, обучение, туризъм - 47% от българите сочат, че са посещавали Македония по изброените поводи. Сред тях най-активни са хората между 36-60г. възраст, както и хората с по-висока образователна степен. Изследваните лица очертават като възможни сфери на бъдещо сътрудничество образованието, изследване историята на двата народа, общи чествания, борбата с тероризма и наркотрафика, енергетиката, търговията, митническите облекчения, транспортните връзки и взаимните инвестиции.Подписаният през август Договор за добросъседство между двете държави е оказал изключително сериозно влияние върху нагласите и познанието на българите за Македония - 87% са научили много нови и интересни неща за съседката ни или са променили положително отношението си през месец август. Най-силно това е повлияло анкетираните в диапазона 26-56г. Отново фактор се оказва нивото на образование и по-високо образованите хора са мнозинство.85% от хората смятат, че миналото е създало изкуствена отдалеченост между гражданите на двете страни, както и че двете държави и техните граждани имат обща история или периоди на такава. Най-незапознати с историята на България и Македония са младите хора - между 18-25г.(30%).Ценността на общата история се признава от 64% от изследваните лица. 27% казват, че въпреки нея, тя няма отношение към съвремието. 91% от българите твърдят, че езикът, който говорим, е един и същ или с общи корени. Само 8% смятат, че български и македонски са различни езици.Въпреки това 43% признават правото на Македония да самоопределя езика си като самостоятелен. Това е индикатор за високата толерантност на българите, която е силно изразена до 65-годишна възраст. Младите и активните българи са тези, които доминират в тенденцията.На въпроса дали има македонска нация, различна от българската, 72% отговарят, че македонската нация е създадена през 20-ти век и е близка до българската. Общата нагласа е: една нация, два народа.Българите са убедени, че представляват мост за Македония по пътя и към членство в ЕС(80%). Почти същият процент подкрепя съседката ни за присъединяване към Съюза. 56% от българите познават историческия факт, че България първа е признала независимостта на Македония. Отново по-възрастните и хората с по-високо образование са по-запознати с това. Прави впечатление, че хората, които се самоопределят като крайно леви в политическото пространство, в по-голяма степен от другите са запознати с тази част от историята.През противоречивата най-нова история на България и Македония в съзнанието на българите е запазено близко, родно и топло отношение към Македония и македонските граждани. За съжаление тази история ни е разделила в контактите, но не е попречила българите да запазят изключителна толерантност и даване правото на свобода на избор за самоопределяне на нашите съседи. Интензивното сътрудничество между двете страни в последните месеци, в настоящия момент и обозримо бъдеще, благоприятстват смаляването на дистанциите и желанието за взаимен обмен и комуникация.", "date": "2017.11.17", "title": "72% от българите: С македонците сме един народ"}
{"url": "https://offnews.bg/zvezdi/isteriata-prodalzhava-staloun-otreche-da-e-iznasilil-16-godishno-momi-669505.html", "text": "Холивудската екшън звезда Силвестър Сталоун категорично отхвърли твърденията в изнасилване на 16-годишно момиче в Лас Вегас през 1986 г., съобщи говорителката на актьора Мишел Бега.Реакцията идва след публикация в британския \"Дейли мейл\" от вчера, според която жена е разказала, че през 1986 г. актьорът заедно с телохранителя си я насилили в хотел Хилтън в Лас Вегас. После актьорът я заплашил с физическа разправа, ако тя разкаже за случилото се.Според британското издание полицията на Лас Вегас е съставила протокол на основание на публикацията, но пострадалата жена отказала да сътрудничи на следствието и да предяви обвинения срещу Сталоун. Говорителят на актьора определи публикацията като напълно нелепа и измислена история.Темата за сексуалното насилие е особено актуална в САЩ заради скандала с продуцента Харви Уайнстийн, обвинен от десетки жени в посегателства, сред които и актрисите Анджелина Джоли и Гуинет Полтроу. Последваха обвинения и срещу актьорите Кевин Спейси и Дъстин Хофман.Политиката не остана в страна от скандала.Седем жени обвиниха бившия американски президент Джордж Буш в непристойно поведение. Последното обвинение дойде от жителка на щата Мичиган. Тя каза, че инцидентът станал преди 25 години в град Дибърн. Тогава дамата, чието име не се съобщава, била на 30 години и участвала в предизборна проява за преизбирането на Буш-старши на президентския пост. По време на групова снимка той опипал задните й части. Това е първият случай, в който жена твърди, че е била обект на непристойно държание от страна на Буш, докато той е бил президент. Буш-старши бе президент от 1989 г. до 1993 г..Инцидентът, който описва жената, станал през 1992 г.Американският сенатор от демократическата партия Ал Франкен, едно време смятан като потенциален кандидат за президентската номинация, пък вчера се извини на радиоводещата Лиан Туидън, защото я целунал насила и я докоснал без нейното съгласие през 2006 г., предадоха световните агенции. Инцидентът станал, когато двамата били на посещение при американски военни в Афганистан. По онова време Франкен бил хуморист и планирал да разиграе с водещата скеч пред военните, в който да я целуне. По време на репетициите на шоуто, той я целунал насила и тя се почувствала омърсена. В самолета на връщане от Афганистан Франкен си направил снимка, на която се вижда, че докосва заспалата журналистка.Сенаторът определи вчера поведението си като тотално неприемливо и каза, че сега се отвращава от онова, което е направил. Той бе избран за сенатор от щата Минесота през 2009 г.Друг скандал с посегателства опетнява от известно време името на Рой Мур, кандидата от щата Алабама на Републиканската партия за място в Сената на изборите на 12 декември. Няколко жени го обвиниха в сексуални посегателства и опитвания, като най-малката от тях бе на 14 години. Мур, който е бивш висш магистрат и представител на религиозната десница, бе изоставен от лидерите на републиканците в Конгреса и от много сенатори от партията си. Той отказва да се оттегли от надпреварата за сенатското място и твърди, че обвиненията са политически заговор срещу него.Президентът Доналд Тръмп мисли, че тези обвинения са много смущаващи и трябва да бъдат взети на сериозно, каза днес говорителката на Белия дом Сара Сандърс. Тя повтори убеждението на президента, че ако тези обвинения се окажат верни, то Мур трябва да оттегли кандидатурата си, предаде Франс прес, цитирана от БТА.", "date": "2017.11.17", "title": "Истерията продължава: Сталоун отрече да е изнасилил 16-годишно момиче"}
{"url": "https://offnews.bg/tenis/grigor-dimitrov-sreshtu-sok-na-polufinalite-v-london-669501.html", "text": "25-годишният американец Джак Сок победи Александър Зверев с 6:4, 1:6, 6:4 и се класира за полуфиналите на Финалите на ATP в Лондон. Той завършва на второ място в група \"Борис Бекер\" зад Роджър Федерер и ще се изправи срещу победителя в група \"Пийт Сампрас\" Григор Димитров в битка за място на финала между двама дебютанти в турнира.Сок демонстрира сериозно самочувствие, попитан дали може да стигне до титлата.\"Защо не? Играл съм с Григор няколко пъти. Той спечели първия път, но след това успях да постигна някои победи срещу него, заяви той. - Разбира се, мисля, че той е малко по-различен играч от последния път, когато играхме. Той сякаш намери играта си, знае точно какво иска да прави на корта. И си личи през цялата година. Стига до решаващите фази на турнири почти всяка седмица, наложи се в топ 10, даже в топ 5, не съм сигурен.Аз обаче играя с голяма увереност след Париж. Спечелих някои мачове тук, класирах се за полуфиналите. Никога не знаеш какво ще се случи. Не мисля толкова напред\", допълни Сок, който има три победи от четири мача срещу Григор Димитров.Единственият успех на българина е през 2014 г. в Стокхолм. Следват три загуби, а последната е този сезон в Индиън Уелс, където Джак печели след тайбрек в третия сет.Преди да се стигне до този мач българинът има да изиграе последната си среща от групата срещу Пабло Кареньо Буста. Двубоят е днес от 22 часа.", "date": "2017.11.17", "title": "Григор Димитров срещу Сок на полуфиналите в Лондон"}
{"url": "https://offnews.bg/politika/v-imeto-na-mira-glavchev-podade-ostavka-669509.html", "text": "Председателят на Народното събрание Димитър Главчев подаде оставка преди минути в парламента. Това стана след председателски съвет на партиите в парламента, на която присъства и премиерът Борисов.\"Стабилността на държавата е преди всичко. След малко Главчев ще обяви решението си в пленарната зала\", каза Борисов преди да започне пленарното заседание.Главчев беше кратък пред депутатите:До скандалите в парламента се стигна тази сряда, когато председателят на парламента Димитър Главчев отне грубо думата от лидера на БСП Корнелия Нинова, а след това отстрани нея и Антон Кутев съответно за 1 и 2 заседания.БСП поискаха оставката на Главчев и събраха подписи от ДПС, които вчера внесоха.От думите на депутати стана ясно, че за поста председател на Народното събрание ще бъде предложена Цвета Караянчева, която сега е заместник-председател на парламента. Кой да предложи за нейното зам.-председателско място, ГЕРБ ще обсъди допълнително.Самият Димитър Главчев сподели, че обмисля да напусне парламента, защото трудно би стоял в една пленарна зала с Корнелия Нинова и Антон Кутев от БСП. Колегите му обаче настоявали той да остане народен представител. ", "date": "2017.11.17", "title": "В името на мира: Главчев подаде оставка"}
{"url": "https://offnews.bg/sviat/nov-tciklon-zenon-zaplashva-gartcia-oshte-izdirvat-izcheznali-pri-nav-669504.html", "text": "Нов циклон „Зенон“ ще удари Гърция, лошото време продължава и през следващите дни. Спасителните екипи все още издирват изчезнали хора при наводненията, които досега са отнели живота на 16 души. От средиземноморския циклон \"Зенон\" ще бъдат засегнати Йонийска и Западна Гърция, но е рано да се предскаже точния курс на движение на бурята, се казва в съобщение на метеоролозите в страната, цитирано от \"Български новини\". Премиерът на страната Алексис Ципрас каза, че е потресен от мащабите на бедствието, след като вчера посети засегнатите райони край Атина.Местните власти и службите са мобилизирани в очакване на още наводнения и свлачища. ", "date": "2017.11.17", "title": "Нов циклон Зенон заплашва Гърция, още издирват изчезнали при наводненията"}
{"url": "https://offnews.bg/obshtestvo/spirat-vodata-na-shest-mesta-v-sofia-669474.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на пожарен хидрант на бул. „Вардар“ в жк. „Гевгелийски“ налага спиране на водоподаването от 10:00 до 18:00 часа на бул. „Вардар“, ул. „Искрец“, ул. „Иван Хаджиенев“, ул. „Иван Грозев“, бл. 129, бл. 130, ул. „Хайдут Сидер“ от ул. „Цар Симеон“ до ул. „Цар Иван Александър“. Реконструкция на уличен водопровод на бул. „Никола Петков“ № 71 в „Горна баня“ налага спиране на водоподаването от 9:00 до 21:00 часа на ул. „Мечево усое“ от бул. „Никола Петков“ до ул. „Палма“. Във връзка с подмяна на сградно водопроводно отклонение на ул. „Гъбешница“ в Бистрица се налага спиране на водоподаването от 9:00 до 17:00 часа на ул. „Гъбешница“ и ул. „Беликата“ между ул. „Гъбешница“ и ул. „Трепетлика“. Монтаж на водомерен възел на ул. „Китна пролет“ в Банкя се налага спиране на водоподаването от 9:00 до 12:00 часа на ул. „Китна пролет“ и ул. „Карамфил“. Заради подмяна на сградно водопроводно отклонение на ул. „Полски бряст“ във в.з.Малинова долина се налага спиране на водоподаването от 10:00 до 16:00 часа на ул. „Клен“, ул. „Полски бряст“, ул. „Трилистник“, ул. „Бяла река“ и ул. “Калиманци“ №10. Диагностика на уличен водопровод в кв. „Изгрев“ в Банкя налага спиране на водоподаването от 10:00 до 15:00 часа на ул. „Милениум“, ул. „Лилиум“, ул. „Орхидея“. ", "date": "2017.11.17", "title": "Спират водата на шест места в София"}
{"url": "https://offnews.bg/politika/borisov-bsp-iskat-da-saboriat-darzhavata-669507.html", "text": "Премиерът Бойко Борисов пристигна в Народното събрание за заседанието, на което ще бъде гласувано искането на БСП за оставка на парламентарния шеф Димитър Главчев.Министър-председателят лаконично коментира действията на опозицията в Народното събрание.БСП поиска оставката на Главчев заради това, че в сряда отне думата на лидера на Столетницата Корнелия Нинова и я отстрани от едно заседание, въпреки че думите ѝ не съдържаха обидни квалификации.Борисов впоследствие коментира, че парламентарният шеф си е изпуснал нервите. ", "date": "2017.11.17", "title": "Борисов: БСП искат да съборят държавата"}
{"url": "https://offnews.bg/obshtestvo/oblachno-i-dazhdovno-studen-vazduh-nahluva-v-nedelia-669493.html", "text": "Времето остава облачно, дъжд ще вали на много места в страната. Ще духа до умерен североизточен вятър. Температурите ще са между 7 и 12 градуса, минималните и максималните почти няма да се различават. Край морето също ще вали, във водата ще е по-топло, отколкото на брега. В планините ще е мъгливо, по високите върхове ще превали слаб сняг. На 2000 метра термометрите няма да се качат над нулата. През почивните дни валежите ще продължат, студен въздух нахлува от неделя.  ", "date": "2017.11.17", "title": "Облачно и дъждовно, студен въздух нахлува в неделя"}
{"url": "https://offnews.bg/sviat/niama-sporazumenie-za-upravliavashta-koalitcia-v-germania-669508.html", "text": "Споразумение за управляваща коалиция в Германия няма, въпреки тежките преговори тази нощ. Разговорите продължиха до ранните часове днес, очаква се да бъдат подновени по обяд. Канцлерът Ангела Меркел прави опити да състави правителство от три партии с коренно противоположни концепции – Християндемократическия съюз, Свободните демократи и Зелените. Между трите политически сили има сериозни различия, особено по въпросите за миграцията, финансите и климата. Нито една от партиите обаче не иска нови парламентарни избори. ", "date": "2017.11.17", "title": "Няма споразумение за управляваща коалиция в Германия"}
{"url": "https://offnews.bg/politika/volia-napuska-parlamenta-dokato-profesorat-s-debilite-podade-ostavk-669511.html", "text": "Депутатите от парламентарната група на ВОЛЯ няма да влизат в пленарна зала, докато депутатът от гражданската квота на БСП проф. Иво Христов, който нарече 80% от българите дебили, не подаде оставка. Това обяви от парламентарната трибуна Веселин Марешки, лидер на ВОЛЯ.Да обърнем внимание на двойния аршин, призова той по повод оставката на председателя на парламента Димитър Главчев. Факт е, че във връзка с напрежението не му издържаха нервите, но той можеше да излезе и да каже едно сухо извинявай и това да прекъсне. Уважаеми колеги, на вас харесва ли ви някой да нарича 80% от вас \"дебили\"?! Около 30% от българските граждани гласуваха за вас. Оказва се, че и за вас са гласували дебили. Ще поддържаме ли делението на касти, да има висша каста, която се счита за по-висша от българския народ. Тези хора, доведени до скотско състояние по време на вашето управление и сега ги наричате дебили. Ние от Воля няма да влизаме на заседания докато г-н Иво Христов не си подаде оставката\", заяви Марешки. ВОЛЯ има 11 депутати. ", "date": "2017.11.17", "title": "ВОЛЯ напуска парламента, докато професорът с 'дебилите' подаде оставка"}
