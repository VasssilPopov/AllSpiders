{"url": "https://offnews.bg/112/strelba-po-ofis-v-sofia-690474.html", "text": "За стрелба по офис в района на ул. \"Бойчо Бойвода\" в столичния квартал \"Яворов\", съобщиха от МВР.Сигналът за изстрелите е бил подаден на тел.112 около 20:15 часа. На място е бил изпратен полицейски екип. Според първоначалните данни, изстрелите са били възпроизведени от улицата в посока към офис.При инцидента няма пострадали. Извършва се оглед в района, предприети са оперативно-издирвателни дейности за установяване на извършителя.", "date": "2018.10.22", "title": "Стрелба по офис в София"}
{"url": "https://offnews.bg/kultura/buffet-a-vif-smashed-to-pieces-razrushavaneto-kato-akt-na-sazdavane-690462.html", "text": "Как се появи идеята за пърформънса Ви?Шоуто произлиза от Sujets à vif, като отговор на поканата на SACD (Френското авторско дружество) и фестивала в Авиньон на Пиер Меуниър и Рафаел Котин, под формата на общо творение. Въз основа на желание за колаборация, Sujets à Vifs канят двама артисти, които не са се познавали преди това, да участват в два различни артистични процеса, за да създадат кратко 30-минутно произведение, представено по време на фестивала в Авиньон. Освен това в съзнанието ми дълго време пребиваваше идеята за мъже, които унищожат мебели и чувстват облекчение от тяхното разрушаване. Оттам произлиза и идеята за Тъй като срещата между Рафаел Котън и мен мина успешно, решихме да удължим произведението заедно с Маргьорит Бордат, като представим бюфета след разрушаването му (всъщност тя вече участваше в процеса на създаване, за да представи външна гледна точка). По време на репетиция Маргьорит излезе с предложение: създаването на инсталация от руините на бюфета. Самите парчета от него, разпръснати по пода като археологически разкопки. Това ни предостави една различна гледна точка, възможно разширение, форма на абстракция, както и материализиране на идеята, която бе желана в първоначалното си състояние.Вярвате ли в понятието за ново начало, като се вземе предвид бремето на спомените ни?Налице е значителна доза агресивност в самото действие, в тази очевидна воля за разрушаване, разглобяване, разчленяване и в същото време същинско удоволствие от слагането на край на това, което ни обременява, това, което засенчва нашия хоризонт. По този начин се откриват условията за ново начало и възможна промяна. Имаме нужда от празни пространства - липсват ни, особено в града. Така че това е радикално решение, но същевременно толкова полезно. Съществува щастливо и радостно чувство в процеса на разрушаване, когато човек си даде право да вложи цялата си енергия в тази задача. Разрушаването съдържа доза примитивно удоволствие - да счупим това, което ни предхожда, нещата, които наследяваме по един или друг начин и които понякога ни натоварват. Спомням си, когато бях на осем години, майка ми разби чиния върху кухненските плочки с огромна наслада. Това беше съвсем неочаквано, но същевременно много силно и освобождаващо действие.Повече от самото разрушаване, осъзнаването на това действие може да съществува в измеренията на абсолютно всичко. Именно това осъзнаване може да ни помогне да останем в движение. Вместо да се замразява вече познатата реалност, бихме могли да разработим желание за повторно създаване и да оценим, но в същото време с по-голяма интензивност, колко ни струва да създадем нещо ново. По този начин възприятието ни за \"нормалния\" ежедневен живот се изменя. Именно тази сложност на възприятията, според нас, прави представлението интересно.Как можете да опишете границите на театъра и пърформънса?Театърът се основава на действия, които вече познаваме и това е възможно най-доброто изпълнение, с огромна работа и интелигентност, необходими, за да се почувства актът на създаване във всяка една секунда. Пърформънсът сам по себе си се явява като уникален момент, споделен с аудиторията. Неговият ход зависи от реакциите на партньорите, материалите и състоянието на света в този момент.Как можем да използваме приповдигащата емоция от разрушаването и да я превърнем в създаваща сила?Унищожаването всяка вечер маса с брадва и железни топки ни вдъхва истинска радост, смесена с усещане за трагичност. Това е момент, изпълнен с живот и парадокси, които предлагаме на публиката, за да я накараме да влезе в един вид активна фантазия. Това, което се движи между трагизма и бурлеската, е за нас източник на стимулация, която е както поетична, така и политическа, и философска. Неочаквани връзки могат да възникнат между тези различни полета, които често се разделят в нашето съзнание.Физическият театър е универсален език, но може ли да установите конкретни разлики в това как различните култури го възприемат и създават?Унищожаването на мебелите не се получава по същия начин в Париж, Белград, Швейцария или Сараево. Ефектът остава силен, но интимното ехо е неизменно свързано с всяка най-близка черта до определен народ и неговата история, особено когато тя е трагична. Бихме искали да извършим това шоу в Азия, където масата например има по-свещена стойност, отколкото на Запад. За повечето народи от Азия масата е олтар, използван за домашни церемонии, свързани с техните божества. Може би това, което правим, ще бъде лошо прието и смятано за провокация? Или може би част от публиката ще изпита внезапна свобода от тежестта на традиция, която е задушаваща?Много хора виждат независимия театър като ъндърграунд или по-скоро елитарно изкуство. Смятате ли, че е възможно да достигне до по-широка аудитория?Независимият театър в държава като Франция, където пърформънсът все още е финансиран от държавата (дори и ние не знаем колко дълго), за разлика от независимия театър в други европейски страни, където той изобщо не е финансово подпомогнат от правителството. Макар и театралните продукции да стават все по-трудни за създаване, френският театрален пейзаж все още е много богат и разнообразен, но се усеща натискът върху създателите на театър, например, да създадат нещо, което да запълвани места за представленията. Концепцията за театъра като забавление набира все по-голяма сила и проявява надмощие над по-взискателния вид театър. Душевните терзания и търсения не се приемат толкова добре...", "date": "2018.10.22", "title": "BUFFET A VIF/SMASHED TO PIECES: Разрушаването като акт на създаване"}
{"url": "https://offnews.bg/sviat/ek-prizova-sasht-i-rusia-da-ne-napuskat-dogovora-za-iadreni-raketi-sas-690452.html", "text": "Европейската комисия призова днес САЩ и Русия да останат в Договора за премахване на ядрените оръжия със среден и малък обсег, подписан от президентите Роналд Рейгън и Михаил Горбачов през 1987 г.Призивът идва, след като американският президент Доналд Тръмп заяви вчера, че ще оттегли САЩ от договора, защото Русия нарушава споразумението. Договорът допринесе за края на Студената война и е в основата на европейската сигурност. ЕС неведнъж призова Москва за запазване на договора и за пълното му и подлежащо на проверка прилагане, заяви говорител на ЕК, цитиран от БТА.Очакваме Руската федерация да се придържа към договора по ясен начин. САЩ и Русия трябва да останат в конструктивен диалог за запазване на договора и за възможностите за проверка на прилагането му, допълни говорителят.Москва съобщи, че въпросът ще бъде обсъден тази седмица между президента Владимир Путин и съветника на Белия дом по националната сигурност Джон Болтън.", "date": "2018.10.22", "title": "EK призова САЩ и Русия да не напускат договора за ядрени ракети със среден обсег"}
{"url": "https://offnews.bg/temida/sadat-ostavi-v-aresta-mazha-ubil-zhena-si-s-chuk-v-burgas-690456.html", "text": "Окръжният съд в Бургас остави в ареста мъжа, убил жена си с чук в кв. \"Сарафово\". Мъжът е обвинен за умишлено убийство. Манол М. е обвиняем за това, че на 19.10.2018 г., в къща в гр. Бургас умишлено е умъртвил Я. М., посредством нанасяне на множество удари с чук в областта на главата на Я. М., довели до тежка черепномозъчна травма, като деянието е извършено по особено мъчителен и с особена жестокост начин.В съда обвиняемият е обявил, че трябва да остане в ареста. Според съда мъжът трябва да остане в ареста, защото съществува реална опасност да се укрие или да извърши престъпление, ако бъде освободен.Ако бъде признат за виновен, Манол М. може да получи наказание от 15 до 20 години затвор, доживотен затвор или доживотен затвор без замяна. Определението на Окръжен съд – Бургас може да бъде обжалвано или протестирано в тридневен срок пред въззивна инстанция.", "date": "2018.10.22", "title": "Съдът остави в ареста мъжа, убил жена си с чук в Бургас"}
{"url": "https://offnews.bg/112/dvama-bratia-zaginaha-pri-pozhar-selo-pokrovan-690451.html", "text": "Двама души са загинали при пожар в къща в село Покрован, съобщиха от полицията. Кметът на селото е подал сигнал за горящата къща около 20:50 часа на 20 октомври.На място са пристигнали спасителни екипи, които са открили двете тела. Предполага се, че това са живеещите в родния си дом двама братя на 60 и 65 години.При първоначалния оглед не са открити данни за умишлен палеж и насилие. Според огнеборците най-вероятната причина за пожара е незагасена цигара, а мъжете са починали от задушаване.Назначена е аутопсия.", "date": "2018.10.22", "title": "Двама братя загинаха при пожар село Покрован"}
{"url": "https://offnews.bg/zdrave/patcientski-organizatcii-svaliat-doverieto-si-ot-upravitelia-na-nzok-690464.html", "text": "Пациентски организации свалят доверието си от от управителя на Националната здравноосигурителна каса (НЗОК) д-р Дечо Дечев.Това съобщи в ефира на БТВ Пенка Георгиева, член на Обществения съвет на Фонда за лечение на деца в чужбина. Тя обясни, че решението е взето \"заради експериментиране с живота и здравето на пациентите\".Според нея в момента няма експертен потенциал в здравната каса. По думите й Общественият съвет не е удобен на лобистите и медицинските изделия.Георгиева каза още, че всеки директор в последните години си отива незнайно защо, когато има дете, нуждаещо се от трансплантация в чужбина.\"В момента имаме такова дете. То е на 3 години. Водещ професор, детски хирург е дал положително становище за чужбина, но въпреки това националният консултант го спира. Този Обществен съвет е неудобен, аз съм неудобна в момента, защото съобщавам тези неща”, заяви тя.", "date": "2018.10.22", "title": "Пациентски организации свалят доверието си от управителя на НЗОК"}
{"url": "https://offnews.bg/obshtestvo/parvata-dama-za-valeri-simeonov-pozor-690454.html", "text": "Съпругата на президента Десислава Радева определи като \"позор\" думите на вицепремиера Валери Симеонов, че майките на деца с увреждания са \"кресливи\", а децата им - \"уж болни\".Тя цитира още конституцията, където е записано, че семейството, майчинството и децата са под закрила на държавата, а достойнството на личността е гарантирано.Ето какво написа Десислава Радева във Фейсбук:", "date": "2018.10.22", "title": "Първата дама за Валери Симеонов: Позор"}
{"url": "https://offnews.bg/sviat/tramp-sakrashtava-pomoshtta-za-honduras-gvatemala-i-salvador-zaradi-m-690458.html", "text": "Американският президент Доналд Тръмп обяви за национална извънредна ситуация струпването на мигранти от Централна Америка на границата с Мексико и обяви, че ще започне да съкращава помощта за Хондурас, Гватемала и Салвадор, съобщи Ройтерс, цитирана от БТА. \"За жалост изглежда, че полицията и армията на Мексико не могат да спрат Колоната, която се е насочила към Южната Граница на САЩ. Предупредих Граничната Охрана и Въоръжените ни сили, че това е Национална Извънредна Ситуация\", написа Тръмп в Туитър.\"Гватемала, Хондурас и Салвадор не се справиха със задачата да спрат хората, които са напуснали страната и искат да дойдат незаконно в САЩ. Сега ще започнем да прекратяваме или съществено да намаляваме огромната чуждестранна помощ, която рутинно им се дава\", заяви Тръмп.Хиляди мигранти, главно от Хондурас, се струпаха в мексиканския пограничен град Тапачула през уикенда, след като дойдоха пеша от границата с Гватемала.Мексиканската полиция следеше напредването на колоната, но не я спря.Тръмп заплашва да спре помощта за региона и евентуално да затвори границата на САЩ с Мексико с помощта на армията, ако мигрантската колона не бъде спряна.", "date": "2018.10.22", "title": "Тръмп съкращава помощта за Хондурас, Гватемала и Салвадор заради мигрантите на границата"}
{"url": "https://offnews.bg/politika/vasil-velev-obshtestvoto-e-mnogo-bolno-shtom-zaklejmiava-simeonov-690463.html", "text": "Председателят на Асоциацията на индустриалния капитал в България (АИКБ) Васил Велев защити изказването на вицепремира Валери Симеонов, че майките на деца с увреждания са \"кресливи жени с уж болни деца\".Според Велев обществото има право на протест, но \"една група хора не може да смята, че трябва да уволнява и назначава, да избира и да подменя вота на хората\".По думите му едни предсрочни избори означават държавата да не работи минимум половин година. \"И това се отразява лошо и на самите тези хора\", добави той. Председателят на АИКБ подчерта, че ако кабинетът падне, няма как да бъдат приети законопроектите, за които настояват майките.  \"Ние застъпваме тезата, че в една демократична система органите за управление се избират на съответните избори\", каза още той.Самите протестиращи майки пък подчертаха, че не искат правителството да пада, а само Симеонов да подаде оставка. \"Не сме сложили тези грозни думи в устата на Валери Симеонов. Искаме да си поеме отговорността\", каза една от протестиращите майки пред БТВ. По-рано днес премиерът Бойко Борисов обяви, че ако поиска \"силово\" оставката на Симеонов, ще се \"счупи цялата конструкция\" и правителството ще падне. ", "date": "2018.10.22", "title": "Васил Велев: Обществото е много болно, щом заклеймява Симеонов"}
{"url": "https://offnews.bg/politika/karakachanov-pokanil-simeonov-i-siderov-da-se-razberat-kakvo-shte-prav-690465.html", "text": "Вицепремиерът и лидер на ВМРО Красимир Каракачанов е изпратил покана за коалиционен съвет на колегите си в \"Обединените патриоти\" - Валери Симеонов (лидер на НФСБ) и Волен Сидеров (лидер на Атака). Това съобщи самият Каракачанов пред журналисти. Коментарът му е по повод решението на Атака да снеме доверието си от вицепремиера Симеонов и да поиска оставката му. Това стана след изказването на Симеонов, че майките на деца с увреждания са \"кресливи жени с уж болни деца\".\"Утре ще говорим по темата и след това ще кажа. Никога не съм говорил пред медиите преди да съм говорил с колегите. Както виждате - не казвам нищо нито за Сидеров, нито за Симеонов. Всичко ще кажа утре\", каза Каракачанов, цитиран от БГНЕС. Изказването на Симеонов за протестиращите майки предизвика и протест с искане за оставката му. Демонстрацията се проведе днес. Майките на деца с увреждания обявиха, че настояват той да напусне поста си, но не и предсрочни избори.Премиерът Бойко Борисов пък обяви, че ако поиска \"силово\" оставката на Симеонов, ще се \"счупи цялата конструкция\" и правителството ще падне. Напрежението между Валери Симеонов и Волен Сидеров расте през последните месеци. Преди дни НФСБ сне доверието си от Сидеров и поиска той повече да не е председател на парламентарната група на \"Обединените патриоти\". Причината бяха надписи срещу Симеонов, излъчени по партийната телевизия на Атака. ", "date": "2018.10.22", "title": "Каракачанов поканил Симеонов и Сидеров да се разберат какво ще правят"}
{"url": "https://offnews.bg/obshtestvo/metoobg-svetovnoto-dvizhenie-sreshtu-seksualnia-tormoz-veche-i-u-na-690455.html", "text": "Международната кампания срещу сексуалния тормоз #MeToo вече набира популярност и у нас.Инициативата е на университетската преподавателка Леа Вайсова, която сподели във Facebook пост своята история за преживяно сексуално насилие.  \"Направих поста публичен и той придоби невероятна популярност. Освен коментарите, аз получавах на лични съобщения разказите на други жени, които са били в ситуация като моята. Оттук се породи идеята да бъде инициирано движение по подобие на Me Too в САЩ – жени да споделят публично ситуации, в които са били жертва на насилие, слагайки хаштаг #metoobg\" - разказа пред OFFNews.bg Вайсова. вече подкрепи инициативата на Леа Вайсова.Време е за #MeTooBG. Време е жените да бъдат чути, да бъдат подкрепени и насилието над жени да спре, призоваха от организацията днес.\"Случката е от вчера.Отивам на гости на приятели и съм купила вино. Пресичам улица Екзарх Йосиф и часът е около 19.30. Тъмно, но не съвсем, вървя с музика в ушите. Тъкмо да тръгна по една от уличките и се разминавам на ъгъла на Екзарх Йосиф и уличката с някакъв мъж на моя възраст, съвсем нормално изглеждащ, който ме облъхва на алкохол. Усещам как тръгва след мен, застига ме и ми говори нещо, което не чувам. Преценявам ситуацията, че след няколко крачки ще свия по съвсем забутана улица, но в момента се намирам пред някакъв ресторант. Спирам, махам слушалките и казвам: \"Какво?!\"; Той: \"Отдавна не съм виждал такава жена! Така нахакано да ходи и да излъчва самочувствие!\", \"И?!\". \"Искам да изпия тая бутилка с теб.\", \"Аз не искам. Имам среща.\". Той: \"С жена ли?\". Усещам, че питането е мотивирано повече от перверзия. \"Не, с мъж!\". Този дебил прави лека сценка все едно се тръшка, съжалява и следва продължение: \"Тогава ще вървиш пред мен. Върви, за да ти гледам задника.\". \"С дълга блуза съм.\", \"Ще прониквам през нея\", \"Голямо въображение!\", казвам. Следва \"Теб изглежда те е страх от мен?\". А аз през цялото време си мисля как съм с гръб към вратата на ресторанта и с един замах мога да я отворя, ако ми посегне. Накрая субектът ме остави, но аз се обадих на приятелите ми, за да си говоря с тях по телефона, докато стигна до апартамента, защото не бях сигурна дали няма да тръгне след мен.Това е втора подобна случка в последните няколко месеца, като тук не споменавам изобщо хилядите сексистки обиди. Първата ми такава беше с приятел, който също употреби репликата \"Теб те е страх от мен!\". След тази се чувствах ужасно, защото дойде тъкмо от приятел, при това в собствения ми апартамент. Съвсем типично за полово базирано насилие.Вече съм напълно убедена, че ще се наложи да отида до оръжеен магазин и да си купя газов спрей за самозащита.Но нали според нашата държава няма \"полово базирано насилие\", а и тази държава направи така, че това нещо да се нормализира и шири вече с пълна сила.\"", "date": "2018.10.22", "title": "#MeTooBG - световното движение срещу сексуалния тормоз вече и у нас"}
{"url": "https://offnews.bg/politika/ninova-dumite-na-borisov-sa-po-tcinichni-ot-tezi-na-simeonov-690466.html", "text": "\"Думите на Борисов са по-цинични и от тези на Симеонов\", написа лидерът на БСП Корнелия Нинова във Фейсбук.Поводът са думите на премиера, че ако поиска \"силово\" оставката на вицепрмиера заради изказването му за \"кресливите жени с уж болни деца\", ще се \"счупи цялата конструкция\" и правителството ще падне. \"Между състраданието към болни деца и съпричастието към мъката на майките, от една страна, и властта и парите - от друга, той избра властта и парите. По този начин той подкрепя казаното от вицепремиера\", каза Нинова по адрес на Борисов. Според нея думите на Симеонов са изкарали на показ \"истинското лице на Борисов\". \"За тези хора няма нищо свято - нито майчинството, нито болката на дете. За тях е важно само да са на власт и да си разпределят постове и поръчки\", добави тя. Нинова е на мнение, че няма как да има по-голям хаос от това, което прави Бойко Борисов сега. ", "date": "2018.10.22", "title": "Нинова: Думите на Борисов са по-цинични от тези на Симеонов"}
{"url": "https://offnews.bg/futbol/kiril-domuschiev-skochi-ednovremenno-na-levski-i-tcska-690469.html", "text": "Собственикът на Лудогорец Кирил Домусчиев отговори на атаките на собствениците на Левски и ЦСКА Спас Русев и Гриша Ганчев, които в рамките на два дни обвиниха \"орлите\" в различни прегрешения.Ето какво написа Домусчиев на своята страница във \"Фейсбук\":\"Изумяват ме словесните атаки на двамата собственици на грандовете. Г-н Русев, не Ви ли стигнаха 90 минути да вкарате гол, та опряхте до едната минута повече продължение?! Докато гледахте как е направена козирката на “Лудогорец Арена”, явно сте пропуснали да видите как Цветкович едва не откъсна крака на Натанаел.На подобен мач на любимия Ви клуб - Челси, съдията със сигурност щеше да вдигне червен картон. Моля, концентрирайте се върху вашите проблеми - игра, селекция и козирка. Съдиите са удобно оправдание! Оставете реферите на мира, както прави Лудогорец дори когато е ощетен.А за другия (б.р. Гриша Ганчев) - изумява ме наглостта да си признава извършени от него престъпления, за които давността е отминала. Вълкът козината си мени, но нравът - НЕ. Вярва ли му някой, при положение че този човек е разследван за кражба на ДДС и акцизи?!Лудогорец спазва феърплея и е изряден във финансово отношение. Затова не се притесняваме от каквито и да е проверки. Господа, гледайте си вашите клубове! Не се оправдавайте и не търсете проблемите, където не съществуват!\", пише Домусчиев.", "date": "2018.10.22", "title": "Кирил Домусчиев скочи едновременно на Левски и ЦСКА"}
{"url": "https://offnews.bg/politika/s-490-mln-leva-poveche-v-biudzheta-na-nzok-za-dogodina-690420.html", "text": "С 490 милиона лева ще бъде увеличен бюджета на Здравната каса за следващата година. Това стана ясно от думите на председателя на Надзорния съвет на НЗОК и зам.-министър на здравеопазването Жени Начева след заседание на Надзора. По време на днешното заседание единодушно е бил приет проектът за бюджет за 2019 г. 50 млн. лв. са ръст от преходния остатък - средства, натрупани през предходните години, които ни се дават като право на разход за следващата година, уточни Начева. Тези средства ще бъдат насочени към погасяване на задължения към чужди здравни фондове.По думите ѝ целта ще е средствата от увеличението да бъдат разпределени възможно най-равно по пера.По повод идеята за закриване на Фонда за лечение на деца и преминаване на дейността му към НЗОК Начева обясни, че предстои тези промени да бъдат обсъдени от Националния съвет по тристранно сътрудничество, Министерския съвет и Народното събрание. Принципите на плащанията ще бъдат както са правени досега в НЗОК, но всичко ще бъде възможно най-прозрачно и ще има яснота за пациентите, обясни Начева. Предвижда се Агенцията по трансплантация и ИА „Медицински одит” се обединяват в ново звено - Агенция за медицински надзор, като лечебната дейност ще минава по Касата. Директорът на новата агенция ще се назначава от Министерския съвет по предложение на здравния министър, уточни тя. Жени Начева не отговори еднозначно дали ще се запази Общественият съвет, но посочи, че прозрачността на работата ще се запази. Размерът на здравната вноска категорично се запазва, каза още Начева.", "date": "2018.10.22", "title": "С 490 млн. лева повече в бюджета на НЗОК за догодина"}
{"url": "https://offnews.bg/112/biachite-na-politcai-ot-sliven-ostavat-v-aresta-690459.html", "text": "Четиримата мъже, задържани за нападението над полицаи в Сливен, остават в ареста.Съдът в Сливен уважи искането на прокуратурата те да останат зад решетките.Миналата седмица полицейски патрул се отзовава на сигнал за силна музика в квартал \"Надежда\" в града. След пристигането си, униформените били нападнати от близо 100 души. Четирима служители на реда са пострадали.След това са били направени масови проверки в ромската махала. Полицейски патрули проверяваха всички влизащи автомобили. Четирима от нападателите останаха, други петима са освободени.На задържаните са повдигнати обвинения за това, че миналата седмица грубо са нарушили обществения ред, извършили са съпротива срещу полицаи, които са изпълнявали своите служебни задължения. Мъжете са замервали униформените с чинии, шишета, стъклени бутилки, керемиди и камъни. Те дори са приканвали присъстващите граждани да се бият или убият полицаите, отправяли обидни реплики към полицейските служители.Ако мъжете бъдат признати за виновни, ги очакват до 5 години затвор.", "date": "2018.10.22", "title": "Биячите на полицаи от Сливен остават в ареста"}
{"url": "https://offnews.bg/ikonomika/i-uzbekistan-shte-si-ima-aetc-blagodarenie-na-rosatom-690426.html", "text": "На тържествена церемония в Узбекистан бе даден старт на проекта за строителството на първата АЕЦ в страната. Събитието ознаменува началото на инженерните проучвания за избор на площадка за строителството на бъдещата атомна електроцентрала. Проектът за строителството на АЕЦ предвижда два енергоблока с реактори ВВЕР-1200. Енергоблоковете ще бъдат от поколение „3 плюс” и изцяло съответстват на съвременните изисквания на МААЕ за безопасност, отразявайки последните изисквания за сигурност.Церемонията се проведе като телемост между Ташкент и една от площадките, където се провеждат проучвателните дейности. Старт на проекта дадоха президентът на Узбекистан Шавкат Мирзийоев и руският му колега Владимир Путин, който бе на държавно посещение в Узбекистан. За готовността на началото на дейностите докладваха вицепремиерът на Узбекистан Алишер Султанов и генералният директор на руската корпорация „Росатом“ Алексей Лихачов.След приветствените си слова, лидерите на двете страни натиснаха символично копче и положиха началото на изкопните дейности за вземането на образци от почвата от една от приоритетните площадки, които бяха избрани след проучвания от гледна точка на сеизмологията, геологията, екологията и икономическата целесъобразност.На площадката присъстваха официални лица, ръководители и специалисти от Агенцията за развитие на атомната енергетика на Узбекистан – „Узатом“, и руската корпорация „Росатом”, инженери и проектанти, представители на регионалната администрация, обществени организации, местни жители и журналисти. „Създаването и развитието на атомна енергетика в Узбекистан по инициатива на президента Шавкат Мирзийоев дефинира новата история на енергийната индустрия на страната и дава импулс за стабилното развитие на икономиката и увеличаването на благосъстоянието на населението“, отбеляза в изказването си Алишер Султанов.„Сътрудничеството между Узбекистан и Русия в атомната сфера е на повече от половин век и ние се гордеем с това, че Узбекистан избра именно руските технологии за изграждането на първата АЕЦ в страната. „Росатом“ ще построи в Узбекистан най-съвременната атомна електроцентрала в света от поколение „3 плюс“ с два енергоблока ВВЕР-1200, които отговарят на всички международни изисквания за безопасност“, коментира Алексей Лихачов.В рамките на събитието между „Росатом“, Академията на науките на Узбекистан и агенция „Узатом“ бе подписан Меморандум за сътрудничество за обучение и подготовка на кадри в областта на атомната енергетика на Узбекистан. Меморандумът предвижда сътрудничество при организиране на дейността на филиал на Националния изследователски ядрен институт „МИФИ“ в Ташкент.Освен това ръководителите на „Росатом“ и „Узатом“ Алексей Лихачов и Журабек Мирзамахмудов подписаха Меморандум за разбирателство по въпросите на формиране на позитивно обществено мнение по отношение на атомната енергетика в Узбекистан. В рамките на документа ще бъде популяризирана атомната енергетика в страната, населението ще бъде информирано за съвременните ядрено-енергийни технологии, ще бъдат проведени обучения на представители на медиите. Предвижда се организиране на съвременни тематични конференции, както и осъществяване на социални и образователни проекти на територията на Узбекистан.Планира се Първи енергоблок да бъде въведен в експлоатация до края на 2028 г.", "date": "2018.10.22", "title": "И Узбекистан ще си има АЕЦ благодарение на Росатом"}
{"url": "https://offnews.bg/zdrave/bolnitcata-v-lovech-mozhe-da-ostane-bez-otoplenie-prez-zimata-690467.html", "text": "Болницата в Ловеч е застрашена да остане без отопление през зимата. Причината е, че доставчикът на природен газ отказва да подпише договор с лечебното заведение заради просрочени плащания, съобщава БНР. \"Искат гарантирано плащане на половината от стойността и тогава ще ни пуснат парното. Абсолютно невъзможно е да платим\", обясни изпълнителният директор на ловешката болница д-р Румяна Нановска. Натрупаните задължения за природен газ са почти 200 000 лева и заради това от април в лечебното заведение няма топла вода.Тя подчерта, че преговорите за осигуряване на отоплението в болницата се водят от Министерството на здравеопазването. \"Все още аз нямам уверение, че по някакъв начин ще има договореност. Нямаме парно, нямаме в момента никакво отопление в болницата\", добави тя.Лечебното заведение дължи над 170 000 лева за ток и 30 000 лева на ВиК и има наложени запори.Засега в болницата се осигурява редовното изплащане на заплатите на персонала и снабдяването с лекарства и консумативи.Тази година медици и хора от Ловеч протестираха няколко пъти заради тежкото финансово състояние на лечебното заведение и притесненията им, че то ще бъде закрито. Болницата е с натрупани стари задължения от над 7 милиона лева. След демонстрациите управляващите обявиха, че имат оздравителен план за лечебното заведение и то ще продължи да работи, но реформирано.", "date": "2018.10.22", "title": "Болницата в Ловеч може да остане без отопление през зимата"}
{"url": "https://offnews.bg/nashite-avtori/da-si-tap-e-novoto-da-si-umen-690430.html", "text": "Уважаеми дами и господа. Човеци. Живеем в различно време. Вече нещата не са такива каквито бяха. Моля, имайте предвид, че модерното време изисква и ново мислене. За ваше улеснение свеждам няколко примера, с които може да се ориентирате в правилната посока:Да си алчен е новото да си щедър.Да си гаден е новото да си добър.Да си гнусен е новото да си известен.Да си противен е новото да си симпатичен.Да си безочлив е новото да си човечен.Да си престъпник е новото да си бизнесмен.Да си с нарушени права е новото да си убиец.Да си малцинство е новото да си крадец.Да си политик е новото да си феодал.Да си работодател е новото да си робовладелец.Да си изтеглил кредит е новото да си роб.Да е грозно е новото хубаво.Да си болен е новото да си умрял.Да си тъп е новото да си умен.Да си изрод е новото да си човек.Моля, спазвайте инструкциите и живейте ако можете дълго и щастливо. Този живот не е предвиден за повечето от вас и вие го разбирате. Ако не го разбирате, поне го чувствате.Лек ден и се пригответе за по-високи сметки през зимата. Тези с просрочени кредитни вноски си знаят. Майките на болните деца - също. Вицепремиерите… Е, те знаят всичко.", "date": "2018.10.22", "title": "Да си тъп е новото да си умен"}
{"url": "https://offnews.bg/futbol/levski-puska-bileti-po-1-lev-za-macha-s-vereia-690434.html", "text": "От Левски ще направят прекрасен жест към феновете на тима. Срещу скромна сума \"сините\" ще влизат на \"Георги Аспарухов\" в предстоящото домакинство срещу Верея. Мачът от 13-ия кръг на Първа лига е в петък от 19:45 часа.\"\".", "date": "2018.10.22", "title": "Левски пуска билети по 1 лев за мача с Верея"}
{"url": "https://offnews.bg/nauka/5-prichini-da-uchim-matematika-690436.html", "text": "Вероятно сте срещали в социалните мрежи изявления от вида: „Още един ден не ми потрябва Питагоровата теорема” или недоволни въздишки на ученици и родители, че в училище има твърде много математика.Математиката е нужна. Тя е едно от нещата, което е развило мозъка ни и ни е направило човеци. Тя е инструментът на физиците, с който разбират света около нас, а също и на инженерите, които ни го правят по-приятен и възможен.Математиката ви трябва например, за да „станете богати”.Вижте кадъра по-горе от популярното шоу - възможно ли е съвременният българин да не знае, че дължината на окръжност е равна на диаметъра ѝ по „вълшебното” число пи, нещо известно и древните египтяни? Или пък всеки знае наизуст от шести клас c = π . d, без да му хрумне, че ако c/d=π, то d/c=1/π? Реципрочна стойност, вероятно още едно понятие от шести клас, което мнозина се гордеят, че са забравили.Трябва ли ни да учим математика?Да. Ето няколко причини:1. В бита винаги трябва да се изчисли нещоКакво ли не ежечасно трябва да пресмятаме - кой заем е най-изгоден, колко сол трябва да добавим в супата, колко бензин ни е необходим, за да отидем до морето, в колко трябва да настроим будилника, за да закусим и да стигнем навреме, как да си поделите с приятели таксито или вечерята и за какво ли не още. На калкулатора няма бутон \"за колко часа да настроя будилника\" или \"кой кредит е по-изгоден\".2. Математиката ни помага да развием логическото си мисленеТрудни задачи има не само в уроците по математика, но и в живота и то много често. С помощта на математиката се научаваме да разсъждаваме, да извличаме заключения с помощта на логиката и да вземаме правилните и разумни решения.3. Усъвършенства способността да се мисли абстрактно и концептуалноМатематиката развива най-общо интелектуалните способности - уменията за анализ и обобщения, абстрактно мислене и способност да се мисли с концепции.Знаем, че една капибара плюс две капибари стават три капибари. Макар че малцина, решаващи тази задача, са виждали на живо капибара. Именно математиката ни учи да правим проекции, да оперираме с неща, които реално нямаме.Тя ни учи да обобщаваме, т.е. да анализираме отделен случай и да намерим връзка с общия порядък - от частното към общото.4. Помага да правим прогнози и плановеИзползваме входящата информация в реално време, за да планиране дългосрочното или краткосрочното си бъдеще. Можем да изградим алгоритъм от действия, които да изпълняваме в бъдеще, а за това нужни изчисления. И качеството на планирането силно зависи от нашите математически способности.5. Добре платена работаСъвременното общество предполага технология. Компютри, интернет - всичко това се основава на математиката. Невъзможно е да живеете в информационното общество без да знаете основни математически правила.Притежавайки знания по математика, вие ще получите огромно предимство и шанс за интересна и достойно платена работа.Може би някой ще каже, че има професии, които не се нуждаят от математика. Интересно кои? Лекар - не би могъл без математика ще изчисли дозата на лекарствата, един спортист - ако разбира от математика, може да подобри резултите си (вж \"Ефектът на Магнус или защо и футболистите трябва да знаят физика\").Може би ще станете богат и някой друг ще смята вместо вас? Много вероятно е да ви измамят, ако не знаете математика - тя е нужна най-малкото за контрол.Без математика не може.Не казвам, че трябва да знаете всичко перфектно, но е необходимо да можем да се ориентирате в математиката поне на средно ниво.А вие как мислите?.", "date": "2018.10.22", "title": "5 причини да учим математика"}
{"url": "https://offnews.bg/112/dete-v-bolnitca-v-tezhko-sastoianie-padnalo-ot-stalb-sled-voltova-dag-690437.html", "text": "Лекари се борят за живота на 8-годишно момче, поразено от волтова дъга в силистренското село Голеш.Детето е в болница във Варна в тежко състояние след падане от метален стълб.Произшествието е станало на 19 октомври около 16:20 часа. Според първоначалните данни момчето се е покатерилона стълб от електропреносната мрежа и след като било поразено от волтова дъга, паднало от височина 6-7 метра, съобщават от ОДМВР-Силистра.", "date": "2018.10.22", "title": "Дете в болница в тежко състояние, паднало от стълб след волтова дъга"}
{"url": "https://offnews.bg/analizi-i-komentari/trend-55-ot-balgarite-ne-iskat-da-izlizame-ot-es-690428.html", "text": "46 на сто от българите имат положително отношение към ЕС. Само 16% от българите изразяват отрицателно отношение към Европейския съюз, а 48% са на мнение, че България по-скоро е спечелила от членството си в ЕС срещу 26%, които заявяват, че страната ни по-скоро е загубила.Това показват данните на изследователски център Тренд от редовното проучване по поръчка на „24 часа“. Проучването е реализирано от 1 до 9 октомври чрез пряко полустандартизирано интервю „лице в лице“ сред 1006 души на възраст 18+. Проучването е представително за пълнолетното население на страната.Позитивните нагласи спрямо ЕС продължават да доминират в българското общество. Малко над 40% са на мнение, че процедурата на ЕП срещу Унгария е несправедлива, но 58% са против политиката на Орбан мигрантите да бъдат връщани обратно в страните, които първи са ги приели. 38% пък са на мнение, че положението в страната се е подобрило след присъединяването към ЕС, докато 18% са на обратното мнение.При хипотетичен референдум за членството на България в ЕС над половината (55%) от всички запитани декларират, че биха гласували за това страната ни да остане част от общността срещу 21%, които биха гласували за излизане на България от Съюза.Въпреки зачестилите националистически послания в българската политика, българите остават проевропейски настроени. Привържениците на ГЕРБ остават с подчертано позитивни нагласи спрямо ЕС, докато БСП все повече се превръща в евроскептична партия заради новия курс на Корнелия Нинова на резервираност спрямо Съюза.Посоката на развитие на ЕС среща по-нюансирани позиции сред българите. 38% са на мнение, че ЕС се развива в правилна посока, докато 31% смятат, че се развива в грешна.Нуждата от промени в ЕС се споделя от 69% от всички пълнолетни български граждани, като 39% смятат, че Съюза има нужда от радикални промени, 30% от малки промени и само 8% са на мнение, че ЕС няма нужда от промени. Гласуването на наказателната процедура срещу Унгария предизвика широк европейски дебат. Именно заради това изследователски център „Тренд“ реши да тества обществените настроения на българите по казуса. Съвсем очаквано най-голям дял (43%) са тези, които не са запознати с процедурата, но това което прави впечатление е, че 41% от всички запитани смятат, че тя е несправедлива. Част от нагласите се формират основно през фигурата на унгарския министър-председател Виктор Орбан, който се ползва със симпатиите на немалка част от българските граждани. Въпреки това близо една трета са българите, които са на мнение, че България не трябва да се намесва пряко в казуса чрез налагане на вето на процедурата, срещу 25%, които са на обратното мнение.Но и тук делът на тези, които не знаят или не могат да преценят, остава най-висок (43%).Въпреки защитната позиция на българите към Унгария по повод процедурата на Европейския парламент срещу страната, 58% от всички български граждани застават срещу идеята на Будапеща мигрантите, които са вече на територията Европейския съюз, да бъдат връщани в държавата, която ги е приела.Едва 10% от пълнолетните българи пък подкрепят идеята за развитието на Европа на две скорости, докато 60% са на противоположното мнение.", "date": "2018.10.22", "title": "Тренд: 55% от българите не искат да излизаме от ЕС"}
{"url": "https://offnews.bg/politika/poveche-pari-za-zaplati-v-mvr-dogodina-uvelichavat-se-razhodite-za-po-690440.html", "text": "Със 116 млн. лв. повече ще бъдат средствата на МВР за разходите за персонал. Това предвижда , който беше  на Министерството на финансите. Това на практика означава, че за следващата година е планирано ново увеличение на заплатите.Освен това с преходните и заключителни разпоредби се прави актуализация на тазгодишния бюджет. С тази хватка управляващите опитват да узаконят близо 260 млн. лв. отгоре, които са отпуснати на МВР през годината над бюджета. Част от тези пари - почти 100 млн. лв.,  на протестиращите полицаи. За 2019 г. е предвидено МВР да разполага малко над 1.5 млрд.  лв. За трите години до 2021 г. той ще се увеличава плавно до 1.517 млрд. лв.В преходните и заключителните разпоредби се прави и актуализация на бюджета на Министерството на правосъдието, в което постъпват близо 53 млн. лв. повече.Впечатление прави, че правителството смята да задели повече пари за подслушване. Държавна агенция \"Технически операции\", която получи 2 млн. лв. отгоре за подслушване, плавно ще увеличава бюджета си от 52.131 млн. лв. през 2019 г., до 52.231 млн. лв. за 2020 г. и 52.315 млн. лв. за 2021 г.В същото време се прави плавно свиване на органа, който контролира употребата на СРС - Националното бюро за контрол на СРС. От 1.6 млн. лв. за следващата година до края на тригодишната рамка парите трябва да паднат до 1.49 млн. лв.", "date": "2018.10.22", "title": "Повече пари за заплати в МВР догодина, увеличават се разходите за подслушване"}
{"url": "https://offnews.bg/tehnologii/stanete-linkedin-eksperti-i-izpolzvajte-maksimalnia-potentcial-na-bizn-690468.html", "text": "На 1 ноември Linkedin Masterclass отново ще дава съвети по време на обучението в София за новите тенденции при работа със социалните мрежи за маркетинг, HR цели, за намиране на партньори, изпълнители и подизпълнители, нетуъркинг, бизнес взаимодействия.Как и в каква посока ще се развива бизнес мрежата LinkedIn – отговаря за Филип Калверт, UK.Филип Калвърт е топ спец/лектор в световен мащаб, който може да формира вашите LinkedIn ценности и да Ви повдигне мощно до нивата на високите преки и косвени печалби от социалната платформа. Опитът му със социалните мрежи започва през 2004 г. и до ден днешен след това Филип продължава да разкрива дълбоките тайни за придобиване, изграждане, ангажиране и привличане на активна онлайн аудитория в социалните мрежи.Филип Калверт Той е отявлен стойностен практик, дал на съвремието ни много добавена стойност за маркетинг и продажби чрез социалните мрежи Facebook, Twitter и най-вече LinkedIn. Помогнал на хиляди хора да използват бизнес мрежата LinkedIn за широка подкрепа в сферите им на дейност.През последните няколко години Филип Калвърт е водил над 50 големи конференции и отворени семинари във Великобритания, Ирландия, Испания, Португалия, САЩ, Сингапур, Италия, Кипър, Чехия, Германия, Южна Африка и Индия. Част от неговите клиенти са фирми и организации като Santander, Maserati, Canon UK, Volvo, Fiat, Standard Life, Scottish Widows, University of Cambridge и много други.През 2016 г. Той е избран за един от финалистите на конкурса „British Excellence in Sales & Marketing Awards“ на тема „Лектор по продажбени умения“.Почетен член е на \"Професионалната Лекторска Асоциация\", Великобритания.Основни теми на обучението:• Тайните на \"Networking\" комуникацията и как да ги използвате в LinkedIn.• Основни ключови елементи за създаване на силен профил + упражнение за подобряване на позицията ви при търсене в LinkedIn.• Как да получите много повече разглеждания на вашия профил?• Коя е най-ключовата функция в LinkedIn и как да я използвате за вашия бизнес?Скрити функции и трикове на LinkedIn, които ще ви помогнат да намирате повече проекти, клиенти и контакти.• Как да спрете вашите потенциални клиенти да намират в LinkedIn мрежата вашите конкуренти?• Доказани методи и скриптове за комуникация, които водят до резултати.• Как значително да увеличите броя гледания на вашите публикации и статуси?Правилният и грешният начин за първоначален контакт с хора.Доказана LinkedIn техника и подход на комуникация, които увеличават шанса вашите потенциални клиенти да искат да се видят и разговарят с вас.• Малко познати инструменти и софтуери за автоматизация на LinkedIn.• Как да извлечем максимална полза от LinkedIn групите за нови контакти и връзки?• LinkedIn корпоративни страници - как най-добре да ги използваме?За записване за участие - ", "date": "2018.10.22", "title": "Станете LinkedIn експерти и използвайте максималния потенциал на бизнес мрежата!"}
{"url": "https://offnews.bg/sviat/borisov-na-ofitcialno-poseshtenie-v-egipet-690471.html", "text": "Премиерът Бойко Борисов пристигна на официално посещение в Египет. Той беше посрещнат в Кайро с почетен гвардейски шпалир лично от премиера на страната - Мустафа Мадбули.\"Българската страна има интерес и би желала да види едно действително и трайно активизиране на политическия диалог с Египет\", каза Борисов по време на разговора си с Мадбули.По думите на премиера страната ни е готова да развива пълноценни и взаимно изгодни отношения с Египет във всички области от взаимен интерес – икономика, енергетика, земеделие, сигурност, туризъм, култура и образование.Той добави, че е необходимо да бъдат очертани конкретни действия и практически стъпки за разширяване на сътрудничеството.Премиерът Борисов изрази увереност, че с настоящата му визита в Кайро ще се постигне конструктивен диалог по ключови теми от двустранен и регионален характер.Утре Борисов ще разговаря с президента на Арабска Република Египет Абдел Фатах Ас Сиси. Двамата ще обсъдят активизиране на двустранните отношения и задълбочаване на сътрудничеството във всички области от взаимен интерес.В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.", "date": "2018.10.22", "title": "Борисов на официално посещение в Египет"}
{"url": "https://offnews.bg/politika/pomosht-ot-115-leva-na-mesetc-shte-poluchavat-siratcite-bez-nasledstve-690443.html", "text": "Сираците и полусираците без право на наследствена пенсия от починал родител ще получават помощ от 115 лева на месец. Това става ясно от публикувания днес проект за бюджета за 2019 г. Помощта ще се получава без оглед на дохода на другия родител или настойника. Въвеждане на месечната помощ стана с приемането на промени в Закона за семейни помощи за деца в средата на октомври. Месечната помощ се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст.", "date": "2018.10.22", "title": "Помощ от 115 лева на месец ще получават сираците без наследствена пенсия"}
{"url": "https://offnews.bg/nashite-avtori/iz-delnitcite-na-edin-lud-15-19-oktomvri-690446.html", "text": "Понеделник, 15 октомвриПрезидент Плевнелиев: „Заставам с името си зад F-16. На източния фланг на НАТО има само F-16 и няма \"Грипен.\"Името, да, името… Понякога да застанеш с името си означава да добавиш стойност, друг път – да отнемеш стойност. В конкретния случай не мога да преценя.Президент Радев: „Аз призовавам и премиера, и министрите, и депутатите, да запазим радиомълчание, докато тече работата на междуведомствената комисия.“Пък FBF (фейсбук френд) вика, че „имаме нужда не от радиомълчание, а от радевомълчание“.Да ви кажа аз как ги виждам работите с шума в ефира и радиомълчанието. Шумът се определя от размера, а мълчанието – от разпределението. Двете неща са свързани. Колкото по-голям – толкова повече доволни и, съответно, по-голямо мълчание. Тази сделка предполагаше пълно мълчание. Но пуста алчност…Доказвам. Росен вика: „Имам голямото притеснение и съм почти сигурен, че за съжаление предстои България да вземе едно изцяло погрешно решение в областта на самолетите.\"Понеже притесненията и съображенията на Росен не могат да са от професионално естество, то остава да са, сещате се. Разбира се той може да има и други съображения. Не всички съображения са в пари. Някои са в политически услуги, в длъжности…На днешния ден преди 63 г. е роден поетът Добромир Тонев:Ех, Ямбол, Ямбол… Как можа да възпиташ изтънчен поет като Добри Тонев, и такива цървули, като Сидеров и Валери Симеонов?! В Математическата гимназия дали се чувстват горди от тия два артикула?!Ама той не само поетът е засрамен! На сайта на Ямбол има рубрика „Известни личности“. И там пише, че в Ямбол са родени Жельо войвода, Жорж Папазов, Джон Атанасов, Митко Щерев, Славка Калчева („Бяла роза“). Между другото, ще ви кажа нещо за „Бяла роза“, но да си остане между нас. Тази песен е химн на Философски факултет на СУ. Нема лъжа! Нещата са отишли далече и нема връщане!И остави, че Сидеров и Симеонов и по сами срамят Ямбол, ами и ката ден се карат като цигани.НФСБ свали доверието си от Сидеров като председател на ПГ на ОП заради „недопустими“ нападки срещу Симеонов. Толкова недопустими, че Симеонов вика, че не било изключено да напуснат и коалицията ОП. И както става обикновено, ябълката на раздора е някоя слива. Деничка ѝ се приискало да опознае Страсбург и Брюксел. И затова Сидеров поискал да се кандидатира за евродепутат. \"Ако се включа в тази листа, мисля, че трябва да бъда водач. Бареков ми отстъпи това право.\" Тясно му стана да лудува из България, ще му се и из Европа. Но Симеонов и Каракачанов му отказали. И сега със смешника Бареков ще правят консервативна коалиция, а Сидеров щял да води листата.Млади хора, много ви моля, не си съставяйте мнение за понятия като консерватор, либерал, демократ и т.н. от наблюденията си върху политиците и начина, по който те се самоопределят. Сидеров е толкова консерватор, колкото Борисов е демократ, Каракачанов е толкова патриот, колкото Симеонов е соросоид.Сидеров така каза. Че е маша на Сорос в България, адепт на джендъризма и еднополовите бракове. И предател на православието му каза също! Щото НФСБ приветства решението на Вселенската патриаршия и призова БПЦ да признае независимостта на Украинската ПЦ.Депутатът от НФСБ Касабов вика: „На нас ни писна. Ние сме омерзени от действията на Волен Сидеров... Сценарият му се пише от Сараите. Поне веднъж месечно е в Бояна… След срещите му там винаги започват скандалите.“Може би това имаше предвид Радан в един текст, чийто патос не разбрах докрай, че Волен е много напред с материала, защото „където докоснете пръст, Волен ще целуне гъз“…Вторник, 16 октомвриВладимир Житенски, един от собствениците на скандалната \"Джи Пи Груп\", за която се подозира, че е свързана с шефа на „Лукойл“ Златев, вика: \"Никога не е имало чадър над нашата компания - нито икономически, нито политически… Определени групи, които имат определени интереси, ни сатанизират и ни вкарват в режим на карантина, изолират ни.\"Това казва той, а пък вие си решете дали ще повярвате, че може години наред да си № 1 по приходи в строителния бранш, ако не те чадърят! Ако повярвате в това, вие сте готови да повярвате, че обществените поръчки у нас се провеждат прозрачно и честно и винаги печели най-добрият и най-икономичен проект!Кошмар! Някой написал на стената на Мемориала на мира в Хирошима „Локо София\". На чист български! Ако беше написал например Х.й, можеше пак да се оправдаваме с руснаците, щото те казват х.й, пък ние предпочитаме к.р, което не е съвсем вярно, но е патриотично. Ако беше написал само „Локо“, пак можеше да го минем за тяхна сметка. Нали има и „Локомотив“ Москва. Между другото Попето за там го гласели. Но при „Локо София“ няма мърдане! Писателят е българин, от София, най-вероятно от кв. „Надежда“.По този повод музикантът и мой FBF Тодор Митров написа: „В момента колегите от Софийска Опера играят финалните спектакли от турнето си в Япония... Сигурен съм, че те дават всичко от себе си, за да представят страната ни по най-добрия начин ... Разбирам, че едни други, т.н. българи, са оставили една друга диря…“В този момент си помислих… Честно, помислих си го! Защото е много лесно да се каже „едни други българи“. Но няма други, само ние сме!Какви ли не смешки из ФБ. Една госпожа написа миналата седмица: „Отивам да кастрирам Хенриета. Пожелайте ми успех!“ Как ли пък не! Варвари! Те могат да се чукат всеки месец, а котката не може веднъж в годината!Пък друг написа: „Бруно не е акал втори ден, опасно ли е…“Опасно е, разбира се. Направете му клизма.Ама най са ми смешни като почнат да се свалят. Една госпожа написала някаква щуротия. И отдолу свалячът ѝ написал: „Страшна си, жена и половина, направо ламя!“Да, да, като гледам снимката и си мисля, че съвсем малко ѝ трябва да станат две жени… Обаче това с жена-ламя ме накара да се замисля. Представяте ли си, жена с три глави. То на жена три глави дип не ѝ трябват, но няма как да има три усти, без да има три глави, не ли? А жена с три усти чудеса можа да направи. Да спра ли за момент да си го представите?Жокер: Усмихването е второто най-хубаво нещо което една жена може да направи с уста!Обаче пък като се размислих още малко и си казах, че това е голяма глупост. Колко жени си ползват устата по предназначение? Повечето ги ползват само по трето направление, за говорене. И, ако една уста понякога трудно се понася, то при три направо можеш да се побъркаш. Не, не, Господ е бил наясно какво прави. Но до едната уста може да се е стигнало и по еволюционен път. В еволюцията е използван и малко бой, да знаете, не всичко е вървяло мирно и тихо. Както и да е. Не ѝ трябват на жената три усти. Ако е възпитана правилно и една стига.Сряда, 17 октомвриБорислав Цеков, шеф на Институт за модерна политика, се възмущава от плана на Фандъкова за ремонт на пл. „Славейков“, който план той нарича „Херостратов“. На името на оня, дето подпалил храма на Артемида в Ефес, за да се прочуе.Толкова си знае Цеков. Един малко по-информиран човек би кръстил плана Гейзерик“, на вожда на вандалите, които ограбват и разрушават Рим през 455 г. „Или „Аларих“, на името на вестготския крал, който ограбва и бастисва Рим през 410 г. Защото Фандъковите не палят, те рушат и грабят като варварите. Най-голямото възмущение на Цеков е предизвикано от това, че „липсва композицията с пейката и братя Славейкови“.Борислав Цеков, юрист, възпитаник на СУ, смята, че Петко и Пенчо са братя! Като специалист по конституционно право, какъвто се пише, трябваше да помни, че единият от двамата развива активна дейност в Учредителното събрание, ораторства, манипулира простите селяни с лафове като „леща на кебап“ и „консервативен ветър“…Бъркат ги хората. И не ги обвинявам. Като ги погледнеш седнали на пейката, направо са си братлета. Оня чапкънин скулпторът ги е направил, гаче са през година раждани. През 2003 г. и премиерът Сакскобургготски ги обяви за братя. И каза, че лично си ги спомня. Което беше още по-озадачаващо и от братството им, понеже дядо Славейков умира през 1895 г., а Пенчо - през 1912 г.! И няма как царят, който е набор с Лили Иванова, по-точно набор на една от нейните възрасти, но не най-вероятната, да помни.Та когато Готски ги нарече братя, един професор му обърна внимание на грешката и той се извини: “Стават такива лапсуси на стари години.” Но и при него, както и при Цеков, не беше лапсус, а липсус - на Libri legendi.Най-страшното е, че политиците не си дават сметка, че невежеството, което сеят, ще се възпроизвежда десетилетия наред!Мислите ли, че след изказване на Борисов някой ще си оставя компютъра включен в контакта? Едва ли. Поне онези 25%, които му гласуват, щото му вярват, ще изключват от кабелите, за да не им влязат буби в компютъра!Нали наскоро Великобритания и Холандия обвиниха руското ГРУ в глобален кибер заговор. И по този повод Борисов вика: \"Няколко пъти преди европредседателството кибер атаките срещу МС и основни министерства бяха ужасни. Даже си спомням един петък, за да не заразят цялата система, ги накарах… малко смешно звучи, но от кабелите от контактите да ги изключат машините, за да предотвратиме такъв набег.“От контактите! За да не им влезе кибер атаката през тока! Не знам за вас, но ние сме потресен! И този човек сме го виждал на снимка с лаптоп в скута. Е, редеше пасианс, но все пак на компютър…Борисов казал също, че няма да гоним руски шпиони. Цецерон се е изказал доста над компетенциите си. От думите му оня ден излезе, че емен-емен сме готови да изгоним двама-трима: „Доказателствата вече са много по-ясни и тук може да се каже, че трябва да се съобразим с това, което направиха всички развити европейски държави.“Но Цветанов предполага, Борисов разполага: „Цветанов винаги е бил по-краен в тези искания, но накрая решенията ще вземаме ние. Към този момент това не стои на дневен ред…“Четвъртък, 18 октомвриПрез 2050 г. всеки пети българин ще бъде циганин, показва изследване, проведено от доц. Георги Бърдаров от СУ и доц. д-р Надежда Илиева от БАН.Според преброяването от 2011 г. самоопределилите се като цигани са 325 хил., или 4.4% от населението. Експертите обаче смятат, че в действителност са 750-760 хил. души. До 2030 г. ще бъдат 820-830 хил., а към 2050 г. ще достигнат 1.2 - 1.3 млн., или 22-23% от населението.Доц. Бърдаров обаче вика да не се концентрираме върху количеството, а върху качеството. Щото качеството е по-ужасяващо даже и от количеството! В момента едва 0.5% от ромите са минали през университет, а гимназия са завършили 9%. Това означава, че 90% от ромите имат основно или никакво образование. 22% са практически неграмотни.Мисля, че не нужно човек да е ясновидец, за да предскаже, че през 2050 г. инциденти като тоя в Гълъбово ще са ежедневие. Там, както сигурно знаете, въоръжени с брадви и мотики пияни цигани раниха полицаи и разбиха патрулката, а после обградиха полицейското управление, та се наложи да се вика жандармерия, за да спасява полицията от разгневените диваци. А те се разгневили, че им се пречи да слушат музика до когато си искат и колкото си искат силно!На дискусионен форум в град Сочи Путин говорил като дервиш: \"Агресорът трябва да разбере, че наказанието ще бъде неизбежно и ще бъде унищожен. А ние, като жертви на агресия, като мъченици, ще отидем в рая. А те, те просто ще умрат, дори няма да имат време да се покаят.\"Ох, безразборното четене, да ви кажа, е много вредно. Някъде срещнах едни думи на водача на сектата на асасините Хасан и-Сабах, които удивително приличаха на думите на Путин. Но сега не мога да ги намеря.Както и да е, Путин бърка. Не става така с някакъв абстрактен рай. Трябва да обясниш, че там например „в пещере каменной нашли источник водки“, а огурците се раждат направо кисели. Мюсюлманският рай е истински мъжки блян. Там за всеки мюсюлманин се грижат по 72 девици и каквото душа му сака... И оргазмът траел (без майтап) по 800 години! (Виж например Мелер, Най-големите лъжи в историята, стр. 178)Обаче истината е, че в самия Коран такива работи не се обещават. Там в Сура 56 се казва: \"И ще имат хубавици с големи очи, подобни на скрити бисери… Сътворихме ги Ние с прекрасно сътворяване и отредихме да са девици любещи, връстнички.\" В Сура 78-ма: \"За богобоязливите има сполука, градини и лозя, и с напъпили гърди девствени връстнички, и пълни стакани…“Любещи връстнички с очи като бисери, девствени връстнички с напъпили гърди… Точно на това място от Корана ислямът ме загуби окончателно и завинаги! Ще ме съблазняват с 60-годишни девственици… Айде нема нужда! Знаете ли как им викат младите келешчета? „Пеницилини“. Не знам защо.В \"Кому на Руси жить хорошо\" Некрасов казва: „Я рад бы в рай, да дверь то где?“И тоя въпрос и днес стои нерешен. Руският рай е без вход.Петък, 19 октомвриДен на лекаря! Както журналистите биват разни, така и лекарите. Има добри, има и не толкова добри. Позволете ми да благодаря на двама лекари, без които за малко да останете без любимия си доктор. Без майтап, лани работата беше в киреча. Затова благодаря на д-р Исмаил Амин за отзивчивостта и на д-р Анастазия Петреска за професионализма.Не знам как е по другите болници, но в „Токуда“ („Аджибадем“) ми направи впечатление огромната разлика между любезните лекарите и сестрите, класически кучки. Може би не всички, но тези, които опознах... Даже една я попитах да не би да имаме някаква стара вражда от цивилния живот. Само така би могло да се обясни непредизвиканата с нищо агресия от нейна страна. По-късно една друга сестра, която ми свали катетъра и по тази линия се сближихме до известна степен, ми каза да не се възгордявам, нямало нищо лично. Тя така си се държала с всички.Софиянци, мои доведени братя и сестри, спрете я, бе! Спрете тази безумна жена преди да е бастисала центъра на София. Сега чета в „Площад Славейков“, че е почнала да запълва падината в градинката пред „Кристал“. Кметицата отговори, че не запълвали дупката, а само сменяли хумусния пласт, защото вече се бил изчерпал. Интересно, да не би да садим зеленчук, та трябва богата почва. Ако ще е пак трева, не е нужно да се сменя почвата. Но може би на някой наш човек е нужно. Колко роботи се смениха по тази причина само…Госпожо Фандъкова, ако ми се доверите, ще докарам 10-20 самосвала истински хумус от Пазарджик. Даже не от Пазарджик, а от Ивайло, Касаплий по старому. Тоя хумус ражда световно известната касаплийска капия. А доматите стават големи, като на Борисов тиквата.„Мога да приема всичко, но не и свързване на името ми с корупция. Тези, които познават и мен и работата ми, много добре знаят, че през целия си живот не съм взела стотинка под формата на корупция. Няма и да взема.“В казармата казвахме: „Член Шести, да си взела!“ Ако от общинския бюджет тече като из дармон, хич не ме интересува, дали Фандъкова взема заедно с приятелите на премиера или само дава. Всъщност, втората хипотеза е трудно въобразима. Никой не прави бизнес с некорумпирани управници. Това е условие за взаимно доверие, залог за мълчание. Та не нам тия!Крадат ни, братя! Крадат ни както турчин не ни е крал!По-горе цитирахме Некрасов… В друго стихотворение той казва: „Това правило следвай упорно: на думите да им бъде тясно, на мислите пък – просторно.“Ако Валери Симеонов имаше една дюза на устата, можеше да бъде приемлив политик. Отличен не, няма сиво за отличен, но приличен. Обаче с тази мръсна уста е неприличен. Нещо повече, в която и да е държава на запад от Калотина, ако кажеш на майките на децата с увреждания „едни кресливи жени“, „без майчинско чувство“, с „уж болни деца“ си подписваш политическата смъртна присъда. А у нас премиерът разправя, че това, което Симеонов казал, не било това, което казал, а съвсем друго! Не е за чудене, нали помните как Борисов викаше за същите майки да му се махат от главата?Трябва да свиваме с тези гримаси на капитализма, няма как. Валери Симеонов е озъбеното лице на капиталиста от първоначалното натрупване.За съжаление много народ писа по темата преди нас и не останаха ярки епитети неизползвани. Това идиот, говедо, простак, тъпанар, урод… Всичко вече беше употребено. Но пък, от друга страна, самото му име вече е епитет. И не трябва да пишем пред него например простак, защото се получава тавтология.В рубриката \"Естествено руси\" ви представяме депупатката от БСП Нона Йотова, която яростно се противопоставила на искането на общинските съветници от Чирпан да се прекръсти улица „Георги Димитров“ на името на художника Никола Манев.„Става дума, вика, за Георги Димитров. Една от най-значимите фигури в световната история.“За нищо на света не бих легнал до жена с такава идеология! Но генерал Бонев, синият министър на вътрешните работи, ляга. Дали защото Костов го изгони, дали защото Георги Гергов го приласка (той му е кум!), но в генерал Бонев настъпиха големи нематериални промени. За материалните не знам. Намрази той и синьо, и дясно…Между другото, сега се сещам за нещо. През 2014 г. Бонев писа на Волен: „Сидеров, ти помниш ли книжарницата на Магурата през 1986 г.?! Помниш ли, че те арестувах с белязани пари за рекет и откраднати фотообективи, бе?! И делото отиде по подсъдност за изнудването в 3-о РПУ. Но някой от ДС пое случая. И “случайно” се размина без дело. Време беше да ти припомня… ”Бонев, повтори му, тоя от веднъж не разбира! И припомни също и на Борисов кой беше. Как, когато като министър събра мутрите да им кажеш да си налягат парцалите, него не го покани. Щото беше от дребните мутри, „сервитут“ както го нарече Слави Бинев в невежеството си. И той се чудеше да се радва ли или да се потисне.И понеже на утрешния ден е роден художникът Борис Димовски, та да завърша с едни негови думи за бъдещето ни: “България е населена с прости хора. Надеждата ми е във внуците – едва при тяхното поколение нещата ще се почистят.”To be continued", "date": "2018.10.22", "title": "Из делниците на един луд (15 – 19 октомври)"}
{"url": "https://offnews.bg/kultura/avstrijskoto-posolstvo-otkri-ofitcialno-bronzovata-kashta-dva-mesetca-690412.html", "text": "Бронзовата къща в центъра на столицата бе открита официално днес от представители на австрийското посолство. Инсталацията, която се издигна на мястото на бившия мавзолей на Георги Димитров през юли - с няколко месеца закъснение от предвиденото, ще бъде демонтирана през януари. Представители на Столична община не присъстваха на откриването. Причината: обвинения на автора на скулптурата Пламен Деянофф към служители в СО, довели до конфликт с Московска 33.Инсталацията, която бе подарък на София от Виена и трябваше да символизира приемствеността между българското председателство на Съвета на ЕС и последвалото на Австрия, по план щеше да стои на мястото 1 година. Закъснението при монтирането на проекта обаче съкрати срока.За изграждането на Бронзовата къща в София се наложи да се укрепи площадката над подземията на мавзолея.Столичният общински съвет вече гласува предложение за отпускане на 100 000 лева за финансиране изграждането на произведения на съвременните визуални изкуства на площадката на Мавзолея през 2019 г. Те ще са максимум две през следващата година, ще бъдат избрани след конкурс и срокът им за експониране ще е между 3 и 9 месеца по преценка на творческа комисия. ", "date": "2018.10.22", "title": "Австрийското посолство откри официално Бронзовата къща два месеца, преди да я демонтират"}
{"url": "https://offnews.bg/politika/siderov-iska-nezabavno-svikvane-na-koalitcionnia-savet-i-ostavka-na-si-690438.html", "text": "Настоявам за незабавно свикване на Коалиционния съвет (ГЕРБ-Обединени патриоти) до края на деня, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Това се посочва в отворено писмо на лидера на ПП АТАКА Волен Сидеров до коалиционните му партньори, съобщават от пресцентъра на ПП АТАКА.„В 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние“, пише още лидерът на ПП АТАКА.По-рано днес Валери Симеонов обяви, че няма намерение да подава оставка. Той заяви, че ако такава му бъде поискана от премиера Борисов и лидерите на ВМРО и \"Атака\", той е готов да я подаде:„Става въпрос за мнението основно на трима души – Бойко Борисов, Красимир Каракачанов и Волен Сидеров. Когато те поискат оставката ми, аз ще я подам по политически причини”, подчерта той.Днес пред сградата на Министерския съвет в София , с който майки на деца с увреждания искат оставката на Симеонов. Поводът е неговото изказване за това, че някои от майките са \"кресливи\", а децата им - \"уж болни\".", "date": "2018.10.22", "title": "Сидеров иска незабавно свикване на Коалиционния съвет и оставка на Симеонов"}
{"url": "https://offnews.bg/kultura/ara-malikian-liubimiat-tcigular-na-almodovar-i-saura-690448.html", "text": "„Ара Маликян притежава инстинкт към музиката и цигулката, какъвто съм виждал единствено в най-големите виртуози. Когато хване цигулката и засвири, се потапя в музиката и нищо повече не го интересува. Той е нетипичен и виртуозен музикант, който си заслужава да бъде слушан отново и отново”.Това казва големият испански режисьор Карлос Саура за Ара Маликян, като го снима в последния си филм „Хота: Отвъд Фламенкото“ .Саура посвещава последната си творба, излязла на екран през 2016г, на традиционния танц „хота“, като за снимките се доверява на най-добрите испански и международни инструменталисти, певци и танцьори в това число виртуозния Ара Маликян.Нежната цигулка на Ара звучи и в саундтрака на един от най-красивите филми за любовта „Говори с нея” (2002) на друг титан в киното Педро Алмодовар, а след това и в скандалния и автобиографичен „Лошо възпитание“ (2005).„Просто бях там, а той имаше нужда от цигулар“, казва скромно Ара Маликян.Испанските режисьори обичат характера и душата на неговата цигулка, като тя може да се чуе в музиката към филми на Мигел Абаладехо, Салвадор Гарсия Руис, Манане Родригес и Емилио Арагон.Самата история на музиканта - ливанец по рождение и с арменска кръв, е като извадена от филм. Вече трета година той я разказва, обикаляйки света с турнето си „Невероятното пътешествие на една цигулка“.Българската публика ще слуша Ара Маликян на 1 ноември в зала 1 на НДК. Организатор на концерта е компания BG Sound Stage. Билети се продават в системата на Ивентим и на касите на НДК.", "date": "2018.10.22", "title": "Ара Маликян – любимият цигулар на Алмодовар и Саура"}
{"url": "https://offnews.bg/tehnologii/a1-startira-treti-sobstven-sporten-kanal-max-sport-3-690449.html", "text": " дава начало на своя трети собствен спортен канал, който стартира излъчване на 23 октомври.  феновете ще имат възможност да гледат най-интересното от УЕФА Шампионска лига и италианската Серия А, както и избрани тенис турнири, голф, плажен футбол, моторните шампионати Speedway и Supercars и още много други.Стартът на канала е част от стратегията на А1 да осигури най-доброто спортно съдържание на българския пазар. Още в първия ден от своето съществуване MAX Sport 3 ще предложи на зрителите двата най-интересни двубоя от УЕФА Шампионска лига във вторник – от 19:55 часа АЕК ще бъде домакин на Байерн Мюнхен, а от 22:00 часа е голямото дерби на кръга между Манчестър Юнайтед и Ювентус.MAX Sport 3 става част от телевизионния пакет MAX Sport Plus, който до момента включваше MAX Sport 1, MAX Sport 2 и EDGEsport. Цената на пакета остава непроменена – 3,99 лева на месец с 2-годишен абонамент. MAX Sport Plus може да се заяви в магазините на А1, на *88 и 088 123, през приложението Моят А1 и на .MAX Sport 3 е поредната крачка към разрастването на каналите . От този сезон те излъчват футболните двубои от УЕФА Шампионска лига, италианската Серия А и испанската La Liga. Спортните канали на А1 излъчват над 8 000 часа съдържание на живо годишно. В програмата им попадат едни от най-гледаните спортни събития в света: тенис турнирите от сериите ATP Masters 1000, ATP 500 и ATP 250, волейболната Лига на нациите, най-големия шампионат за смесени бойни изкуства в света UFC, баскетболните Евролига и Еврокупа, лекоатлетическата Диaмантена лига, Световния шампионат по мотоциклетизъм, стартовете от NASCAR, най-интересните срещи от NHL и още много други спортове, придружени от експертни анализи и коментари.", "date": "2018.10.22", "title": "A1 стартира трети собствен спортен канал – MAX Sport 3"}
{"url": "https://offnews.bg/stil/chudite-se-kakvo-da-oblechete-tazi-esen-badete-smeli-690411.html", "text": "Тенденциите всяка година са различни - кожи, велур, животински десени. Какво е модерно за есен 2018?Чудите се за цвят? Бъдете смели!Ултравиолетовият цвят продължава да бъде актуален. Заложете още на нюансите на зеленото, синьото, червеното.Можете да бъдете спокойни дори при смесването на два или повече цвята в един комплект - \"old school\" школата се завръща, на мода са идеите от 80-те.Наслагване на дрехиКолкото по-навлечени сте, толкова по-добре. Наслагването внася закачливост в облеклото ви, като си играе с цветовете и материите по вас. Отмина времето на трендовете, които караха хората да се разсъбличат, за да бъдат модерни. Сега можете да бъдете в крак с тенденциите, като същевременно да не се притеснявате, че ще замръзнете от студ!Относно десените...Карета... Каретата продължават да бъдат моден акцент и за сезон есен 2018. Животинските мотиви също намират място в трендовете - виждате сами колко голям процент в магазините за дрехи е запълнен от такива с животински мотиви. КожаМодата на кожата не отшумява. Пролет, лято, есен или зима - тя е удобен и стилен начин, по който да се появиш било то на кафе, на кино или на бар.Тесните дънки се заменят все повече от широките такива.Може да не притеснявате и да хапвате каквото и колкото ви се яде. Няма да се чудите как ще влезнете в тесните си дънки, понеже е все по-модерно да се носят широките \"чарлстон-и\".Голямо предимство е и това, че лесно се комбинират с всичко. Не можем да минем и без аксесоари. Коланите винаги внасят по-разчупен поглед на външния ни вид. Независимо дали говорим за широки или за малките парти колани от кадифе или кожа. Освен колан, бихте могли да заложите и на шал - едноцветен, на листенца, шарен на точки... Какъвто харесвате! Шалът ще внесе есенният чар, нужен на облеклото ви!", "date": "2018.10.22", "title": "Чудите се какво да облечете тази есен? Бъдете смели!"}
{"url": "https://offnews.bg/112/avtobus-na-gradskia-transport-blasna-80-godishna-zhena-v-plovdiv-690472.html", "text": "80-годишна жена е била блъсната от автобус на градския транспорт в Пловдив. Инцидентът е станал около 18.50 часа тази вечер в район \"Тракия\". Според първоначалната информация възрастната жена е пресичала неправилно пътното платно. При спирането на автобуса са пострадали и две пътнички в него.Трите пострадали бяха откарани в болница. Блъснатата жена има мозъчно сътресение и е хоспитализирана, но е безопасност за живота. Другите две жени са били прегледани, но състоянието им не е налагало оставане в лечебното заведение, съобщава \"Фокус\".В града тази вечер стана и друг пътен инцидент. 63-годишна жена била блъсната от \"Мерцедес\" на бул.“ Марица“ в града. Тя няма сериозни наранявания и е поискала да бъде пусната за домашно лечение, съобщава Dariknews. И на двамата шофьори са дали проба за алкохол, която е била отрицателна.", "date": "2018.10.22", "title": "Автобус на градския транспорт блъсна 80-годишна жена в Пловдив"}
{"url": "https://offnews.bg/snukar/stiuart-bingam-specheli-otkritoto-parvenstvo-na-anglia-690453.html", "text": "Стюърт Бингам спечели петата си ранкинг титла по снукър в кариерата, след като стигна до драматична победа нa финала Откритото първенство на Англия над Марк Дейвис с 9:7 фрейма.Той получи трофея \"Стив Дейвис\" и чек за 70 000 паунда. Това е второто му отличие от веригата \"Домашни нации\", като именно последният му ранкинг успех бе в Welsh Open 2017Неговият противник Марк Дейвис участваше на първия си ранкинг финал в 27-годишната кариера, но при 7:6 не можа да поддържа темпото на Бингам и загуби последните партии.46-годишният играч демонстрира страхотно спортсменство при 5:4 аванс, когато докосна непозволено бялата с щеката си и веднага си призна, а това бе и повратен момент в мача, защото Стюърт започна обрата си.Той направи разчистване и не допусна да изостане значително, като след това показа класа край зеленото сукно и се справи по-добре с голямото напрежение, за да се поздрави със заслужен успех.Майсторът на щеката от Базилдън се разплака на церемонията по награждаването, защото след тримесечното наказание да не играе, се е чудил дали изобщо някога отново ще може да бъде сред елита в снукъра. ", "date": "2018.10.22", "title": "Стюърт Бингам спечели Откритото първенство на Англия"}
{"url": "https://offnews.bg/knigi/dimitar-berbatov-predstavia-avtobiografiata-si-v-sofia-690402.html", "text": "Димитър Бербатов ще представи лично автобиографията си \"По моя начин\" на 10 ноември, когато близо 500-страничната книга ще бъде налична и в книжарниците.Представянето ѝ ще е същия ден от 12:30 ч.  в Paradise Center (бул. „Черни връх“ 100) в книжарницата на издателя му - \"Сиела\". Там гостите ще могат да получат автограф и снимка с футболната ни звезда.В книгата си Димитър е \"открит както никога досега\" - пишат от \"Сиела\" и допълват, че изданието съдържа непубликувани досега снимки от личния архив на Бербатов.Автор на предговора е сър Алекс Фъргюсън.Бербатов има 48 гола за националния отбор на България. Нападателят оглавява класацията на най-резултатните голмайстори в националния отбор за всички времена.Тръгнал е от „Пирин” (Благоевград) и ЦСКА (София) и е преминал през три от най-силните първенства в света – Бундеслигата, английската Висша лига и френската лига 1. Двукратен шампион е на Англия, а през третия си сезон в \"Манчестър Юнайтед\" (2010/11) Бербатов е сред водещите играчи в своя отбор и в Premier League. Той има основна заслуга за шампионската титла за сезон 2010/11, когато става и голмайстор на Висшата лига, а Асоциацията на професионалните футболисти (PFA) го избира в идеалния отбор на годината. Той е първият футболист в историята на \"Манчестър Юнайтед\" от Втората световна война насам, който отбелязва хеттрик на \"вечния враг\" - \"Ливърпул\". В историята на Висшата лига влиза като първия чужденец и четвъртия футболист, вкарал 5 гола в един мач. Отбелязва три хеттрика – едва трето подобно постижение в цялата история на английския футбол.Милионите му почитатели познават „неговия начин” на игра – интелигентен, със способности да импровизира, с отличен нюх за пласиране, с перфектни пасове и игра с глава, както и с джентълменското си поведение на терена.На 7 април 2008 г. звездата учредява фондация “Димитър Бербатов” с мисия да подпомага талантливи български деца да развиват своя потенциал в сферата на спорта, изкуствата и науката. През 2012 г. \"за забележителната работа на неговата фондация\" е избран за посланик на ЮНЕСКО.", "date": "2018.10.22", "title": "Димитър Бербатов представя автобиографията си в София"}
{"url": "https://offnews.bg/tenis/pusnaha-falshiva-novina-za-sharapova-690405.html", "text": "Новината, че американският гигант в производството на спортни стоки Nike прекратява договора си с руската тенисистка Мария Шарапова, се оказа фалшива.Това твърди агентът на бившата номер 1 в света Макс Айзенбад.\"Потресен съм. Най-лошото е, че уважавани издания публикуват нещо фалшиво, след което другите го тиражират като факт.Мария има доживотен договор с Nike. Догодина ще пуснат нова колекция рокли и маратонки, разработени съвместно с нея\", коментира агентът.Шарапова работи с американците от 11-годишна, т.е. вече цели 20 години.", "date": "2018.10.22", "title": "Пуснаха фалшива новина за Шарапова"}
{"url": "https://offnews.bg/futbol/real-madrid-opria-do-ibrahimovich-690403.html", "text": "Шведската мегазвезда Златан Ибрахимович може да се озове в Реал Мадрид през зимния трансферен прозорец, съобщават местните медии.В момента Златан играе в САЩ за отбора на ЛА Галакси, като редовният сезон е пред приключване. Според Cadena Cope в Реал си дават сметка, че сезонът им е пред провал и търсят вариант за спасяването му с голям трансфер. Ибрахимович е на 37 години, но все още показва изключителна ефективност.Той е играл за повечето големи клубове в Европа, като в Испания вече е защитавал цветовете на Барселона през сезон 2009/2010 година. Реал Мадрид, действащ европейски клубен шампион, върви едва седми в Примера дивисион, като за последно спечели мач на 22 септември.", "date": "2018.10.22", "title": "Реал Мадрид опря до Ибрахимович"}
{"url": "https://offnews.bg/futbol/dvojnikat-na-doktor-haus-poema-real-madrid-690450.html", "text": "Кике Санчес Флорес е поредният кандидат за нов треньор на Реал Мадрид, съобщава испанското издание \"Marca\".Специалистът, който поразително прилича на актьора Хю Лори, известен с главната си роля в хитовия сериал \"Доктор Хаус\", е едно от обсъжданите от президента на клуба Флорентино Перес и неговата дясна ръка Хосе Анхел Санчес.За последно Флорес бе начело на Еспаньол, но бе уволнен в края на април, тази година, заради лошите резултати на отбора.Треньорската му започва именно в Реал. Той е част от школата на клуба от 2001 до 2004 година. С Атлетико Мадрид, той печели Лига Европа през 2009/10 и Суперкупата на Европа през 2010 година.", "date": "2018.10.22", "title": "Двойникът на доктор Хаус поема Реал Мадрид?"}
{"url": "https://offnews.bg/politika/borisov-za-iskanata-ostavka-na-simeonov-da-podam-az-togava-tova-li-m-690445.html", "text": "Премиерът Бойко Борисов коментира остро протеста на майките на деца с увреждания от Обединените арабски емирства, където е на посещение.По повод исканата от тях оставка на вицепремиера Валери Симеонов Борисов заяви, че не може да му я поиска, защото ще наруши коалиционното споразумение с \"Обединени патриоти\" и така може да се стигне до падане на правителството. \"Що се касае за оставката на Валери Симеонов, това е малко по-сложно, отколкото си го представят, когато касае министри, излъчени от ГЕРБ по коалиционното споразумение, защото нося партийна отговорност към избирателите, които са ни изпратили тази част от управляващата коалиция\", каза Борисов, цитиран от БНР.\"Аз мога да му поискам оставката, но това няма правна стойност в нашите взаимоотношения. Второ, ако тръгна силово да искам неговата оставка така, както настояват майките, това означава, че мигновено ще се счупи цялата конструкция и те, въпреки че казват, че нямали политически искания или не търсели сваляне на правителството, всъщност с един подобен акт, то ще падне\", допълни той.„Когато се касае за министри, излъчени от ГЕРБ по коалиционното споразумение, въпреки че ми се сърдят след това, дето се вика не питам. Нося партийна отговорност към избирателите, които са ни изпратили тази част от управляващата коалиция. Нашите партньори са в по-сложна ситуация. „Обединени патриоти“ са три партии и помежду си имат коалиционно споразумение. След това с тях трите сме подписали ние нашето коалиционно споразумение, знаейки през цялото време колко различни и нееднакви сме в своите програми и разбиране. Така бяха отредили българските избиратели, така го направиха“, обяви Борисов.Премиерът подчерта, че сега не е моментът да подаде оставка. \"Ами да подам аз тогава. Това ли ми казвате, и да хвърля държавата в хаос преди да се приеме бюджета, или всичко това, което творим досега, да отиде на вятъра, както десетилетия е отишло?\", каза той. Борисов отправи призив към майките да спрат протестите, за да може да се изпълнят ангажиментите към тях и посочи. \"Да изчакат това време. Това са ангажиментите, които съм приел, подписал и изпълнявам в пълния им обем\", заяви Борисов. „Мога само да помоля да доизпълним ангажимента си към майките на децата с увреждания. Те са не са уж болни, те са болни и ние ги виждаме\", каза още той. Изказването на премиера дойде на фона на протеста, който се проведе днес пред Министерския съвет с искане за оставката на Валери Симеонов след изказването му, че майките на децата с увреждания са \"група кресливи жени, които спекулират с децата си\".", "date": "2018.10.22", "title": "Борисов за исканата оставка на Симеонов: Да подам аз тогава, това ли ми казвате"}
{"url": "https://offnews.bg/tenis/grigor-dimitrov-otstapi-edno-miasto-v-ranglistata-690408.html", "text": "Григор Димитров отстъпи с една позиция в световната ранглиста и от днес е под №10. Най-добрият ни тенисист бе изместен от първата ракета на САЩ Джон Иснър, тъй като не игра на турнира в Стокхолм и загуби 150 точки от актива си, спечелени с достигането до финала миналата година.В момента Григор има 3335 точки, а рокадата между него и Иснър е единствената промяна в Топ 10.На върха остава Рафаел Надал със 7660 точки, следван от Новак Джокович със 7445 и Роджър Федерер с 6260 точки. Следват Хуан Мартин дел Потро с 5760, Александър Зверев с 5025, Марин Чилич с 4185, Доминик Тийм с 3825, Кевин Андерсън с 3730, Джон Иснър с 3380 и Григор Димитров с 3335.От другите българи втората ни ракета Димитър Кузманов падна със 7 места до №280 с актив от 177 точки, Александър Лазов бележи отстъпление с 2 позиции до №405 с 97 точки, а Александър Лазаров е №631 (-7 места) с 44 точки.", "date": "2018.10.22", "title": "Григор Димитров отстъпи едно място в ранглистата"}
{"url": "https://offnews.bg/vodni/pluvetcat-antani-ivanov-s-poredno-otlichie-690447.html", "text": "Младият ни талант в плуванието Антъни Иванов спечели титлата на 200 метра бътерфлай на турнира \"13 ноември\", който се проведе в Скопие.Състезателят на Вихрен Сандански Николай Вакареев пък даде респектиращото време от 1:55,39 минути, пише bgswim.com.Това е най-силното постижение на турнира (832 точки по таблицата на ФИНА) и под норматива за световното първенство в Китай през декември (1:57,67 мин.)На 100 метра бътерфлай Антъни даде първо време за финала (52,93 сек.), в който обаче не участва. В състезанието взеха участие 372 плувци от 47 клуба, представители на 8 държави.", "date": "2018.10.22", "title": "Плувецът Антъни Иванов с поредно отличие"}
{"url": "https://offnews.bg/obshtestvo/znaete-li-che-imate-pravo-na-kompensatcia-ako-poletat-vi-zakasnee-689505.html", "text": "Чакате полета си в ЕС?Все още не сте се качили на борда?Знаете ли, че ако пътувате в ЕС и полетът Ви закъснее или бъде отменен, имате право на компенсация.Научете повече за правата си като европейски граждани на  и .Пътуванията Ви вдъхновяват? До края на октомври можете да се включите и в конкурса за млади режисьори  и да спечелите субсидия от 7500 евро, за да реализират свой късометражен филм. Инициативата е част от информационната кампания на Европейската комисия , чиято цел е да поведе младежите от поколението на хилядолетието на пътешествие в изследване на това, което ЕС прави за тях.", "date": "2018.10.22", "title": "Знаете ли, че имате право на компенсация, ако полетът Ви закъснее? #EUandME"}
{"url": "https://offnews.bg/ikonomika/uchitelskite-zaplati-se-vdigat-sredno-s-20-no-ne-ednakvo-za-vsichki-690460.html", "text": "Средно с 20% ще се повишат заплатите на учителите през 2019 г., но увеличението няма да е еднакво за всички.10% е вдигането на заплатите за непедагогическия персонал в училищата, става ясно от проектите на бюджета за 2019 г. и на актуализирана бюджетна прогноза за периода 2019-2021 г., които Министерството на финансите публикува днес.До 2021 г. възнагражденията на педагозите ще се увеличат двойно спрямо 2017 г., става ясно от актуализацията на бюджетната прогноза. За целта се предвидени 330 млн. лв. Още 39 млн. са заложени за непедагогическия персонал.Сега младите учители са едва 8% от общия брой, а през следващите 8 г. предстои да се пенсионират около 40 хиляди български учители.Заплатите в малките училищаНа въпрос на OFFNews ще успеят ли и малките училища да повишат с 20% заплатите, след като техните делегирани бюджети са по-скромни заради по-малкото ученици, министърът поясни:С други думи, едно училище може да увеличи заплатите до новия минимален размер за 2019 г., който също се увеличава с 20%, и не може да пада под него. Минимумът за стартова учителска заплата например се вдига от 760 на 920 лв.В момента около 1/3 от учителите получават основни заплати над минимума.Догодина ще продължи предоставянето на допълнителни средства за работа с деца и ученици от уязвими групи. През 2018 г. такива получават над 900 училища и около 400 детски градини. С тези пари могат да се изплащат допълнителни възнаграждения на учители, да се плаща на медиатори и други специалисти. За 2019 г. се предвижда в този механизъм да бъдат включени всички ученици, а не само тези до 7. клас, като за тази цел общо по механизма са предвидени 30,0 млн. лв. или с 8 млн. лв. повече от 2018 г.ГимназиитеСредствата за гимназиите ще се увеличат с 9,8 млн. лева.Това ще стане чрез въвеждането на допълващ стандарт в размер на 2% от основния стандарт за издръжка на ученик в гимназиалния етап на обучение. Причината за корекцията в сегашния финансово-разпределителен механизъм министър Вълчев обясни по следния начин:\"Миналата година направихме промени в механизма и разпределението вече не зависи само от броя ученици. Въведохме и стандарт за институции, стандарт за паралелка. В резултат на това гимназиите, които бяха по-големи и получаваха повече заради по-големия си брой ученици, получиха относително по-нисък бюджет, защото в гимназиите учебният план е повече часове. А ние, давайки еднакъв стандарт за дете в първи и в единадесети клас, не отчетохме, че учебният план е различен и има повече разходи за обезпечаване при по-големите. Затова сега вкарваме една добавка 2% за гимназиалния етап\".", "date": "2018.10.22", "title": "Учителските заплати се вдигат средно с 20%, но не еднакво за всички"}
{"url": "https://offnews.bg/futbol/hristo-stoichkov-mesi-mozhe-da-igrae-i-kontuzen-v-el-klasiko-690442.html", "text": "Легендата на българския футбол и Барселона Христо Стоичков е доволен от играта на каталунците към настоящия момент.Камата коментира и контузията на Лионел Меси, който ще пропусне дербито с Реал Мадрид на 28 октомври на стадион \"Камп Ноу\".\"Барселона се намира на правилния път, играе доста добре и не трябва да се притеснява от това, което правят останалите отбори. Тимът можеше да има десет точки преднина в класирането.Специалистите обвиняват треньора и футболистите за пропуските, но и останалите отбори също грешат. Следващата неделя се разиграват много повече от три точки.Меси е най-добрият на света. Има характер на победител, а неговото желание да играе може да му помогне да бъде на терена дори контузен.Лекарите също могат да му помогнат. Продължавам да си мисля, че Меси може да играе срещу Реал Мадрид\", каза Стоичков пред \"Мундо Депортиво\".", "date": "2018.10.22", "title": "Христо Стоичков: Меси може да играе и контузен в Ел Класико"}
{"url": "https://offnews.bg/futbol/sravniha-bozhidar-mitrev-s-bufon-690398.html", "text": "Мартин Полачек не е за Левски. Това заяви бившият футболист, а понастоящем футболен мениджър, Урош Голубович.Словашкият страж сбърка при първия гол в дербито с Лудогорец. \"Сините\" загубиха с 1:2.\"Бях сигурен в успеха на Лудогорец, защото през цялата седмица четох как Левски ще бие. С това вкараха напрежение върху \"сините\".А и този Полачек е слаб вратар. Божидар Митрев е като Джиджи Буфон пред него. Аз го следя от три години. Тогава беше в Заглебие (Любин). В клуба му търсиха заместник година и половина. Работя със Заглебие като мениджър и затова знам.В България коментираха неговите габарити - височина и липса на мазнини. Това е важно, но момчето не е за Левски. Със своите два метра височина е много слаб при центрирания\", сподели Голубович пред \"България днес\".След идването на Славиша Стоянович словакът е титуляр, въпреки грешките, които прави. Това се дължи най-вече на състоянието на Митрев.", "date": "2018.10.22", "title": "Сравниха Божидар Митрев с Буфон"}
{"url": "https://offnews.bg/politika/pravitelstvoto-tihomalkom-otchita-proval-v-borbata-s-radikalizatciata-690399.html", "text": "Провал в изпълнението на мерките по противодействието на радикализма и тероризма отчете правителството на последното си заседание в сряда. Без дебати министрите приеха отчета за изпълнението на плана за противодействие на тероризма и радикализацията за 2017 г., въпреки че той системно не се изпълнява, като в същото време приеха и плана за изтичащата 2018 г.От отчета за миналата година става ясно, че голяма част от планираните дейности не са изпълнени. От 36 мерки за миналата година са изпълнени 20, като сроковете за изпълнение на останалите отдавна са просрочени.Сред тях е и една от най-съществените мерки - купуване на техническо оборудване, с което Националният контратерористичен център в ДАНС да извършва анализ на радикализацията в България и да обменя информация с останалите институции.  В отчета е записано, че през 2017 г. поръчката се е придвижвала по график, но справка в Агенцията за обществени поръчки и на сайта на ДАНС показва, че тя дори не е обявена. Средствата за нея трябва да бъдат осигурени от Фонд \"Вътрешна сигурност\", а според годишната програма на МВР за усвояването на парите от него, тази поръчка трябва да е обявена през август и приключена през октомври 2017 г.Разчетите на МВР показват също, че за купуването на техниката за ДАНС ще са необходими 50 хил. лв., но в същото време в отчета за изпълнението на контратерористичния план е посочено, че средствата не са били предвидени, като изпълнението на поръчката е отложено за 2019 г. Изпълнението на тази част от плана е важна дотолкова, доколкото в Стратегията за противодействие на радикализацията и тероризма,  ясно е посочено, че службите за сигурност трябва да придобият нови способности, с които да противодействат на тези явления. От документа става ясно, че възможностите за противодействие на тероризма може да се окажат \"дефицитни\", ако не се извърши \"\".С неизпълнението на тази поръчка са забавени и други дейности. Една от тях е пресичането на радикализацията в интернет пространството, което всъщност е основната среда за разпространение на радикални идеи. Мярката \"Повишаване на капацитета за идентификация, контрол и пресичане на възможностите за комуникация чрез интернет на лица, подозирани в съпричастност към терористична дейност\" се очаква да бъде изпълнена до края на следващата година, което представлява две години и половина над първоначално планирания срок.От документа, публикуван в правната система на Министерския съвет, става ясно също, че новосъздадената антикорупционна комисия, е осуетила плановете за укрепване капацитета на Националния ситуационен център към Съвета по сигурността към Министерски съвет. Това е трябвало да стане до края на 2017 г., но отново заради непредвидени средства, мярката остава неизпълнена.В отчета се посочва:Не е изпълнена и целта до юни 2017 г. в Областните дирекции на МВР в страната да бъдат създадени регистри на системите за видеонаблюдение в търговски обекти и обществени места, на които се събират много хора. Отново заради проблеми при усвояването на средства от фонда \"Вътрешна сигурност\" и забавянето на проект, е пропаднало изпълнението на мярката, предвиждаща сътрудничество на властите с религиозните общности.Въпреки системното неизпълнение на плана правителството прие и новите мерки, които трябва да изпълни през изтичащата година. В нея е предвидено наваксването на пропуснати до момента срокове. Така например до края на годината трябва да бъде избран национален координатор за противодействие на радикализацията, който на практика ще е отговорен за по-добрия контрол на процесите по стратегията и плана. Такъв координатор е трябвало да бъде определен още през юни 2017 г.Сред изпълнените мерки са посочени промените в Закона за СРС, с които се дава възможност за проследяване и подслушване при извършване на престъпления, свързани с извършване и закана за извършване на терористични действия. Изпълнена е и мярката, която предвижда участие на хора от службите в международни конференции и семинари, както и това, че са въведени правила в мисиите ни зад граница за това как да действат при терористични атаки и да помагат на български граждани. Сред изпълнените мерки фигурират и преглед на съществуващите мерки за сигурност по летищата и в официалните представителства на страната зад граница и военните ни контингенти.", "date": "2018.10.22", "title": "Правителството тихомълком отчита провал в борбата с радикализацията и тероризма"}
{"url": "https://offnews.bg/bojni/tcenite-za-pulev-fiuri-otnovo-biaha-namaleni-690409.html", "text": "Цените на билетите за галавечерта на професионалния бокс в “Арена Армеец” тази събота отново бяха намалени. Гвоздеят в програмата е мачът на Кубрат Пулев с Хюи Фюри, като победителят ще стане задължителен претендент за пояса във версия IBF на Антъни Джошуа.След като миналата седмица организаторите намалиха част от талоните и ги промениха от 60 на 50 лева, сега стана ясно, че са направени още две корекции в исканите суми от феновете на бокса. Въведени са нови две категории, като сумите за билети са 35 и 40 лева.Проверка показва, че към момента има продадени малко над 5000 места в залата. Това означава, че остават още толкова свободни седалки за галавечерта.На ринга ще излезе и братът на Кубрат Тервел Пулев. Бронзовият олимпийски медалист от Лондон 2012 ще атакува титлата на ЕС в полутежка категория срещу Леонардо Бруцезе (Ит). В друг от по-интересните двубои Спас Генов ще се изправи срещу Коко Семерджиев - Тайсъна в лека тежка категория. Стилян Костов - Убиеца и Йосиф Панов - Пепелянката пък ще боксират за титлата на България в супер полусредна категория.", "date": "2018.10.22", "title": "Цените за Пулев - Фюри отново бяха намалени"}
{"url": "https://offnews.bg/politika/simeonov-ne-vizhda-prichini-da-podava-ostavka-690413.html", "text": "Не виждам причини да подам оставка по лични съображения. Това заяви вицепремиерът Валери Симеонов по повод исканията да се оттегли на протестиращите майки на деца с увреждания, цитиран от bTV. „Човек не подава оставка за това, че казва истината. Боли, не боли, това е истината, стоя зад своите думи катeгорично”, подчерта той.Симеонов допълни, че когато политическият съвет на коалицията ГЕРБ – Обединени патриоти поискат оставката му, той ще я подаде.„Всеки може да иска оставки, особено политически партии и политически лидери. Оставката обаче представлява самостоятелно решение за освобождаване на определен пост. Причините могат да бъдат две – лични, морални, ако човек е допуснал грешка и по този начин смята, че ще я изкупи, а втората е искане за оставка в резултат на политическо решение. Такова политическо решение може да вземе политическия съвет на коалиция ГЕРБ – Обединени патриоти. Същите те са ме задължили да бъда вицепремиер. Аз съм на тази длъжност не по свое желание, такова беше решението на коалиционния съвет”, коментира Симеонов.„Става въпрос за мнението основно на трима души – Бойко Борисов, Красимир Каракачанов и Волен Сидеров. Когато те поискат оставката ми, аз ще я подам по политически причини”, подчерта той.„Протестите на БСП не ме притесняват. Нормално е политическа опозиционна сила да иска оставка. Да си ги събират, да ги карат с рейсове от различните градове”, подчерта той.За днес е  пред сградата на Министерския съвет, с който майки на деца с увреждания искат оставката на Симеонов. Поводът е неговото изказване за това, че някои от майките са \"кресливи\", а децата им - \"уж болни\".", "date": "2018.10.22", "title": "Симеонов не вижда причини да подава оставка"}
{"url": "https://offnews.bg/politika/borisov-podkara-dubajska-patrulka-predi-sreshtata-si-s-shejha-na-oae-690401.html", "text": "Премиерът Бойко Борисов се качи на полицейски автомобил в Дубай. В рамките на посещението му в Обединените арабски емирства той отиде в Центъра по операциите на полицията в Дубай, който координира дейността на 28 хиляди камери в града.Ръководителят на полицията генерал-майор Абдула Халифа Ал-Мери представи техниката и ресурсите, с които органите на сигурността в Дубай разполагат. Премиерът Борисов пък сподели за новите 341 полицейски джипове, които бяха осигурени на граничната полиция само преди броени дни и посочи, че текат планове за цялостна модернизация на Института ни по криминалистика.Посещението в Дубай ще продължи със среща с вицепрезидента и министър-председател на монархията шейх Мохамед бин Рашид ал-Мактум, на която двамата ще обсъдят развитието на политическия диалог между двете държави. \"Форбс\" изчислява състоянието на шейха на $13,7 млрд., като той отделя голяма част от него за инвестиции и благотворителност.  През 2007 г. прави едно от най-големите дарения в историята на стойност $10 млрд. и създава образователна фондация на негово име, чиято цел е да изравни стандарта на образованието в арабския свят с този на Запад. След края на визитата си в ОАЕ Борисов ще замине за Кайро, където във вторник ще се срещне с египетския президент Абдел Фатах Сиси.  Визитата бе насрочена в Ню Йорк по-рано тази година, когато двамата се срещнаха на 73-ата сесия на Общото събрание на ООН.  Очаква се Борисов и Сиси да обсъдят сътрудничество в сферата на енергетиката и евентуалното включване на България в газовия проект между Кипър, Египет и Гърция.  ", "date": "2018.10.22", "title": "Борисов подкара дубайска патрулка преди срещата си с шейха на ОАЕ"}
{"url": "https://offnews.bg/obshtestvo/bebe-na-3-mesetca-se-nuzhdae-ot-speshna-zhivotospasiavashta-operatcia-690406.html", "text": "Семейството на малката Марая, родена само преди три месеца, спешно набира дарителски средства за лечение в чужбина.Детето се ражда в Ловеч с рядка аномалия - без жлъчен мехур. Надежда за излекуването на бебето дава единствено скъпоструваща трансплантация на черен дроб. Родителите вече имат оферта от болница в Хамбург, но засега не достигат около 100 000-120 000 лева. За да бъде определена дата за прием, в болницата трябва да се преведе депозит от 250 000 евро. Времето е другият тревожен фактор - детето трябва да замине до месец, за да не развие междувременно цироза като усложнение от вроденото заболяване. Близките чакат оферти и от други клиники в чужбина.\"Молим за помощ всеки един, който има възможност да помогне и да се събере сумата възможно най-скоро! Вярваме в доброто и че заедно сме по-силни!!!\", споделят родителите на Марая.Повече информация за кампанията родителите са публикували в дарителската платформа .Как можем да помогнем?Желаещите да подкрепят семейството на момиченцето могат да дарят сума по техен избор чрез Helpkarma или директно по дарителската сметка:УниКредит БулбанкIBAN: BG83UNCR70001523369899BIC: UNCRBGSFТитуляр: Марая Пламенова Кръстева", "date": "2018.10.22", "title": "Бебе на 3 месеца се нуждае от спешна животоспасяваща операция в чужбина"}
{"url": "https://offnews.bg/ikonomika/biudzhet-2019-predvizhda-50-poveche-pari-za-sotcialna-politika-690419.html", "text": "Министерството на финансите  и актуализираната средносрочна бюджетна прогноза за периода 2019-2021 г., която представлява мотивите към него. Това съобщиха от пресцентъра на Министерството на финансите. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Нов момент в съдържанието на прогнозата е включването на повече информация при представянето на разходните политики – както с фискални измерители, така и посредством ключови индикатори за измерване на степента на изпълнението им.Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. – балансирана бюджетна позиция, която се запазва и през 2021 година.Приходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера.Изразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година. В частта на данъчната политика са отчетени ефектите от настъпилите към момента промени в данъчното законодателство, свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд.Разходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година.Приоритетите на Бюджет 2019, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите.В сферата на социалната политика са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева.Политиките за достъпно и качествено образование се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение.Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти.В политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти.Предвидени са промени в механизмите за разпределение на целевата субсидия за капиталови разходи и на общата изравнителна субсидия. При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията.Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител.Приоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика.Управлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП.Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави членки на ЕС по отношение на ниското ниво на дългова тежест.Оценките за намаляващи рискове и стабилни перспективи за развитието на публичните финанси в България, които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози.", "date": "2018.10.22", "title": "Бюджет 2019 предвижда 50% повече пари за социална политика"}
{"url": "https://offnews.bg/politika/simeonov-i-biznesat-se-obiaviha-protiv-skoka-na-maksimalnia-osiguritel-690418.html", "text": "Бизнесът и вицепремиерът Валери Симеонов се обявиха против повишаването на минималния осигурителен праг от 2600 на 3000 лв. Това стана ясно след среща в Министерския съвет в понеделник, съобщава Нова тв.„Това е много сериозно нарушение на предизборната програма, под която сме се подписали, а именно да не се променят данъците в четиригодишния период на управлението ни. Една такава промяна на минималния осигурителен праг ще доведе до удар върху печелившия бизнес и може да предизвика пререгистрация на бизнеса в други държави, откъдето следва изтичане на работна ръка, което не е в полза на страната ни“, заяви Симеонов.Както съм изразил своята позиция в Министерски съвет, ние обединени, сме категорично против повишаването на максималния осигурителен праг от 2600 на 3000 лева. Смятаме, че това е много сериозно нарушение на предизборната програма на коалиция ГЕРБ – Обединени патриоти, под която сме се разписали да не се променят данъците в 4-годишния период на управление. Както виждате още няма година и половина, ние вече посягаме върху тази тема и увеличаваме данък, защото това не е нищо друго, освен увеличаване на данък“, допълни той. По думите му една такава промяна неизбежно ще доведе до удар върху печелившия бизнес в България и може да предизвика пререгистрация на фирми в държави извън България. „От това следва намаляване на данъците и изтичане на висококвалифицирана работна ръка. Това е удар върху икономиката като цяло“, обясни вицепремиерът. „Както аз съм бил против, така ще бъдат против и нашите народни представители в парламента“, обясни Симеонов, цитиран от \"Фокус\".Той уточни, че с представителите на работодателските организации са на обща позиция, че е крайно време вече да се отмени плащането на първите 3 болнични дни от работодателя. „Това беше една кризисна мярка от 2008 година в условия на световна финансова криза. Беше обявена като временна, но продължава и в момента. Не виждам защо при тези ръстови показатели на развитие на държавата и икономика, бизнесът трябва да продължава да изплаща първите 3 дни?“, заяви вицепремиерът Валери Симеонов.", "date": "2018.10.22", "title": "Симеонов и бизнесът се обявиха против скока на максималния осигурителен доход"}
{"url": "https://offnews.bg/protesti/stotitci-pred-ms-iskat-ostavkata-na-valeri-simeonov-video-i-galeria-690410.html", "text": "Няколкостотин души излязоха на протест днес пред Министерския съвет, за да поискат оставката на вицепремиера Валери Симеонов.Поводът за недоволството е изказването му за майките на деца с увреждания. Според Симеонов майките са \"кресливи\", а децата им - \"уж болни\".С виковете \"Оставка\" протестиращите блокираха платната на бул. \"Княз Александър Дондуков\".Организаторите на протеста заявиха, че ако Валери Симеонов не подаде оставка, следват граждански безредици. Те са категорични, че ще останат на площад \"Независимост\" докато вицепремиерът не освободи поста си.След думите на Симеонов премирът Бойко Борисов се извини от името на правителството, но не поиска оставката на вицепремиера.Лидерът на НФСБ е категоричен, че не вижда причина да хвърли оставка. „Човек не подава оставка за това, че казва истината. Боли, не боли, това е истината, стоя зад своите думи катeгорично”, подчерта Симеонов.Протести ще има и в други градове в Пловдив и Стара Загора. Те ще започнат от 18.00 часа.Протест за оставката на Симеонов ще има дори и в Лондон. Българите в британската столица ще излязат пред посолството ни във вторник от 19 часа.Може да гледате протеста тук:", "date": "2018.10.22", "title": "Стотици пред МС искат оставката на Валери Симеонов (видео и галерия)"}
{"url": "https://offnews.bg/obshtestvo/dvajsetina-dushi-poiskaha-ostavkata-na-fandakova-690422.html", "text": "Двайсетина души се събраха на протест пред Столична община, за да поискат оставката на кмета Йорданка Фандъкова, заместника й по транспорт Евгени Крусев и главния архитект на София Здравко Здравков. Организаторът на митинга - художникът Владо Руменов, обясни, че ще внесе в общината писмо от името на подписалите го граждани. На протеста бяха общинската съветничка от ДСБ Марта Георгиева, група защитници на подсъдимите бивши кмет и зам.кмет на Младост Десислава Иванчева и Биляна Петрова, сред които Петър Кърджилов и др. В писмото, разпространено във фейсбук, от Руменов, пише:  Госпожо Фандъкова,Ние, граждани на София, искаме оставката Ви, както и тези на главния архитект на София, г-н Здравков и заместник кмета по транспорт, г-н Крусев заради цялостната ви дейност, защото:- Позволихте презастрояването на София. - Допуснахте високо строителство из централните части на София и закриването на гледката към Витоша от едни от най-емблематичните места в града ни – НДК, Младост, бул. България.- Допуснахте сврехцентрализация на инвестициите в централната градска част за сметка на останалия град.- Не решихте проблема с продължаващата липса на инфраструктура в някои периферни части на София.- С бездействието си способствахте за унищожаването на редица архитектурни и археологически паметници в София. - Противозаконно заменихте гранитния паваж, приет за паметник на културата със закон по софийските булеварди „Дондуков“ и „Прага“ с асфалт, независимо от общественото недоволство. - Липсват над 4 млн. бр. от премахнатите от улиците павета за последните 10 години.- Обществено достояние стана фактът, че в Столичния общински съвет има \"тайна комисия\", която „разпределя“ по непрозрачен начин обществените поръчки и създава заданията за тези процедури. - Непрозрачно е как харчите парите от огромния бюджет на общината - за тази година той е 1.43 млрд. лв., от които близо половин милиард са за капиталови разходи, разбирай обществени поръчки, като в тази сума не влизат средствата, които се усвояват по различни европейски програми. - Нямаше обществено обсъждане за реконструкциите на площад Славейков, Граф Игнатиев, градинката при храма Св. Седмочисленици и тази на Кристал, които се проведоха в условията на безпрецедентно опорочена процедура. Толкова повече те са неестетични и некачествени.- Е цинично да разходвате средства за подмяна на хумуса в градинката Кристал, докато града ни тъне в мръсотия, разбити тротоари, мрачни подлези и тъмни улици.- През последните години подозрително три фирми получават големите обществени поръчки в София за ремонти на улици и строителството на метрото - \"Джи Пи груп\", \"Главболгарстрой\" и \"ПСТ груп\".- Общественото мнение е, че за някои от пространствата в столицата не се налагаше ремонт, което доведе до съмненията, че това се прави, за да се усвоят средства, вместо да се дадат на места, където това действително би било необходимо.- В интерес на спешното „усвояване“ на средства от еврофондовете и при очевидна липса на добро планиране на ремонтите допуснахте едновременни ремонти на централни софийски артерии, с което за дълго затруднихте движението из града, създавайки неудобства за гражданите и търговците. - За толкова години начело на града ни, не успяхте да създадете екип от компетентни и отговорни администратори, които да работят в името на града и неговото развитие, а не само за собственото си обогатяване. - С всичко по-горе системно подменяте автентичният облик на родния ни град в условията на тежка корупция, което вече е дстояние и на европейските ни партньори.", "date": "2018.10.22", "title": "Двайсетина души поискаха оставката на Фандъкова"}
{"url": "https://offnews.bg/zdrave/triznatci-se-rodiha-dva-pati-pored-v-ramkite-na-dve-sedmitci-v-tokuda-690414.html", "text": "Тризнаци проплакаха два последователни пъти за две седмици в Аджибадем Сити Клиник Болница Токуда, като втората тройка бебета се родиха след естествено спонтанно зачеване, съобщиха от болницата.Екипите на Акушерство и гинекология и Неонатология с помощта на анестезиологичните специалисти на болницата посрещнаха бебетата, които все още са под наблюдение в неонатологичния интензивен сектор.Първите тризнаци се родиха след многоплодна ин витро бременност и оперативно раждане в 29-а гестационна седмица. Новородените са с тегло между 700 г. и 1390 г. Втората тройка деца се появиха на бял свят след спонтанна бременност, което се случва изключително рядко. Те са с тегло при раждането по около 1 кг. И шестте бебета са момиченца. Състоянието им вече е стабилно, дишат самостоятелно и продължават да наддават на тегло.Екипът на отделението по Акушерство и гинекология притежава богат опит при проследяване и раждане след рискови бременности, което в колаборация с високоспециализираните умения на специалистите по Неонатология има решаващо значение за добрия изход за майките и бебетата. За 6-те момиченца екипът на д-р Масларска полага няколкоседмични денонощни грижи с всички специализирани средства. Те ще останат под наблюдение, докато достигнат необходимото препоръчително тегло за своята възраст.", "date": "2018.10.22", "title": "Тризнаци се родиха два пъти поред в рамките на две седмици в Токуда"}
{"url": "https://offnews.bg/temida/tragva-novo-delo-za-tomatinata-po-parlamenta-sreshtu-manol-glishev-i-b-690324.html", "text": "Поетът Манол Глишев и приятелите му Кирил Чуканов, Алекс Иванов и Калин Каменов днес в 9,30 часа се изправят пред Софийски градски съд.Причината е, че прокуратурата обжалва на втора инстанция оправдаването им заедно с Николай Колев-Босия за Томатината от 9 септември 2015 г. Тогава те хвърляха развалени домати по сградата на Народното събрание заради корупцията в ДАИ, която убива.На 3 октомври миналата година обаче Софийския районен съд напълно оправда участниците в акцията. Тогава магистратите приеха, че въпреки че е нарушен редът, то протестът затова е протест, за да привлече общественото внимание към поставения проблем.Това е чисто политическо дело, преминало от опит за административен тормоз в обикновена комедия, коментира Глишев пред OFFNews.Той припомня, че преди три години Николай Колев-Босия за пореден път замеряше Народното събрание с домати, след като властите не бяха обърнали никакво внимание на многото изпращани от него сигнали за корупция в Министерството на транспорта.Той смята, че сега прокуратурата обжалва съдебната им победа, защото са \"неприятни за правителството\".", "date": "2018.10.22", "title": "Тръгва ново дело за Томатината по парламента срещу Манол Глишев и Босия"}
{"url": "https://offnews.bg/futbol/trenior-poliva-razdialata-s-ludogoretc-690397.html", "text": "Вече бившият главен мениджър и старши треньор на Лудогорец Пауло Аутуори сe повесели след победата над Левски.С нея \"орлите\" се настаниха на върха на класирането в Първа лига, а мачът беше последен за бразилеца начело на разградчани, тъй като той си тръгна сам след освобождаването на Методи Томанов.Аутуори поля успеха над \"сините\" в компанията на футболния агент Руджерио \"Джери\" Перейра. Бившият защитник на Славия и Беласица публикува снимки, като написа под тях: \"Дойде в Лудогорец като мой клиент, а си тръгва като лидер в класирането и мой приятел. Освен това класира отбора в групите на Лига Европа\".", "date": "2018.10.22", "title": "Треньор полива раздялата с Лудогорец"}
{"url": "https://offnews.bg/knigi/anna-zarkova-predstavia-novata-si-kniga-za-balgarskata-mafia-690327.html", "text": "Тази вечер в клуб Сити Стейдж в подлеза на НДК ще е премиерата на най-новата книга на разследващата журналистка Анна Заркова - „Българската мафия, както я видях“.Тя е естествено продължение на книгите й „Изгаряне“ и „Големите убийства“.Творбата представлява ретроспекция на случващото се в правораздавателната система на страната през последните 30 години до наши дни.Тази ретроспекция се основава на събирания в продължение на десетилетия материал от журналистката, на нейни предишни книги, публикации, както и на други публични източници по големите криминални случаи в страната.В книгата говорят прокурори, съдии, народни представители, „сиви кардинали“, обикновени хора и...престъпници. Изводите остават за читателя, но ако трябва да се обобщи с една дума натрупания публицистичен матирал в книгата, то тази дума би била „безнаказаност“. Безнаказаност за извършени престъпления, независимо дали са класически криминални престъпления, каквото е покушението и срещу самата Заркова, или престъпления на „белите якички“, ощетили и ощетяващи милиони българи през годините.Съвременните българи са свидетели на описваното в „Българската мафия, каквато я видях“. Историята обаче бързо се забравя от всички нас, новите криминални случаи се трупат и захлупват предишните. Достойнството на тази книга е, че припомня всичко случило се и неусетно свързва събитията помежду им. Спойката, която през десетилетията, се е случила между криминалния свят и този на белите якички, Анна Заркова нарича „мафия“. Мафията, така, както тя е видяла през погледа на журналиста.Тази книга е и едно признание в безсилието на четвъртата власт. В нея са публикувани някои от знаковите позиции и материали, публикувани през годините от Анна Заркова. Това, което самата тя признава е, че от един момент нататък казваното от журналистите и от самата нея започва да се повтаря, но то не променя нищо.„Българската мафия, както я видях“, разобличава едно клише, което много българи не разбират и това не е случайно. Това е клишето „съдебна реформа“. Очевидният извод от разказаното в страниците и между страниците на тази книга е, че съдебна реформа никога не е съществувала, нито е съществувал замисъл и желание тя да бъде проведена. Резултатът е, че престъпността все повече се сраства с държавата, а за това има само една дума – мафия, която, уви, изглежда вече е реалност.Има ли надежда?В тази книга Анна Заркова разказва и собствената си голгота като журналист. Журналист, който не издържа на тоталния срив в авторитета на тази професия и я напуска, а след това отново се връща към нея, защото не вижда друг път за себе си. Тази книга е и признание в любов към журналистиката и надежда, че тя отново ще заеме мястото, което й е отредено от историята.Ето и краят на книгата:Анна Заркова е български журналист, носител на Голямата награда за кураж на Международния съюз на журналистите (Вашингтон, 2000). Дългогодишен репортер, редактор и отговорен редактор във в. „Труд“ Завършила българска филология в СУ „Св. Климент Охридски“. Автор на книгите „Големите убийства“ („Куршуми по време на преход“ и „Смърт по царско време“), „Изгаряне“ и „От Вапцаров до Живков и останалите“.СъдържаниеЗаркова срещу Форсайт. Никола КицевскиБомбата в „Труд“Неразкритите убийстваКратуните и главанацитеНякои особености на криминалния бизнесБорческата империяКиселина в очитеПравосъдие ли?Реформата и нейните героиКръв в задкулисиетоМутрите, магистратите и още нещоЛовът на октоподитеАло, контрабандата!Криминалният поминъкЦветни къщички за престъпносттаЗаписки за разни патила", "date": "2018.10.22", "title": "Анна Заркова представя новата си книга за българската мафия"}
{"url": "https://offnews.bg/obshtestvo/bez-voda-v-chasti-ot-mladost-lozenetc-i-nadezhda-690389.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Реконструкция на уличен водопровод на ул. „Полк. Владимир Сарафимов“ в жк. „Младост“ III налага спиране на водоподаването от 10:00 до 22:00 часа на ул. „Филип Аврамов“, ул. „Полк. Владимир Сарафимов“, ул. „Свето Преображение“, ул. „Жечо Гюмюшев“.Подмяна на сградно водопроводно отклонение на ул. 3 в кв. „Враждебна“ налага спиране на водоподаването от 09:30 до 18:00 часа на ул. 4, ул. 5, ул. 61, ул. 25, ул. 1.Изграждане на сградно водопроводно отклонение на ул. „Червена стена“ в кв. „Лозенец“ налага спиране на водоподаването от 10:00 до 18:00 часа по ул. „Червена стена“ от ул. „Петър Станчев“ до ул. „Джеймс Баучър“. Пресвързване на уличен водопровод на ул. „Екзарх Стефан“ в жк. „Надеждат“ II налага спиране на водоподаването от 10:00 до 13:00 часа на ул. „Екзарх Стефан“ от ул. „Проф. Петър Ников“ до ул. „Илинденско въстание“. ", "date": "2018.10.22", "title": "Без вода в части от Младост, Лозенец и Надежда"}
{"url": "https://offnews.bg/obshtestvo/zimata-se-otlaga-temperaturite-skachat-v-kraia-na-sedmitcata-690391.html", "text": "Топлото време ще се върне в края на седмицата. Първоначалните прогнози за идване на зимата се опровергаха. Седмицата започва с облачно време и понижение на температурите, което ще продължи до четвъртък. Очакваните температури в понеделник, 22 октомври, ще са между 13 и 18 градуса.По-съществени временни разкъсвания на облачността ще има във вторник, когато и вероятността за валежи намалява. Дневните температури слабо ще се повишат.В сряда и четвъртък западният вятър ще се усили и с него, повече през втория ден, в страната ще нахлуе студен въздух. Облачността ще е променлива, в четвъртък по-често значителна. Ще има превалявания от дъжд, в планините – от сняг. Има повишена вероятност за валежи от сняг в Предбалкана и по високите котловинни полета на Западна България.В петък обаче времето ще се промени рязко и до края на месеца, а и в началото на ноември, температурите трайно ще се задържат над 20 градуса. Затоплянето ще дойде от югозапад с нахлуването на топъл въздух. Очертава се октомври да бъде с 2-3 градуса по топъл от нормалното.Очаква се зимата да бъде по-топла от очакваното с нормалните количества сняг за сезона.", "date": "2018.10.22", "title": "Зимата се отлага, температурите скачат в края на седмицата"}
{"url": "https://offnews.bg/obshtestvo/majki-na-detca-s-uvrezhdania-tova-e-gavra-ne-priemame-izvinenia-690393.html", "text": "Майки на деца с увреждания са категорични, че извиненията на премиера Бойко Борисов от името на Валери Симеонов и евентуално извинение на вицепремиера няма да ги откажат от намеренията им за протест.\"Това е гавра към децата ни, той за пореден път показва отношението си. Той показа обида към държавата, изгаври се с децата с увреждания. Ние отдавна твърдим, че има геноцид, и той го доказа. Извинение не приемаме, искаме му оставката, защото според нас той няма място на този пост, който заема в момента и би следвало да не е в политиката\", каза пред Нова тв една от майките, които са в постоянния палатков лагер пред парламента под надслова \"Системата ни убива\". Майките са категорични, че не те, а самият Симеонов спекулира и заявяват, че протестът не е политически и не е обвързан с партии. \"Нашите деца са нашата кауза\", заявяват те.\"Тези деца не са уж болни, въпреки че според системата те не трябва да съществуват и той го доказа\", каза една от майките.Протестиращите очакват Симеонов сам да подаде оставката си. \"Аз не мога да си представя, че този човек спи спокойно, ще протестираме всеки ден, докато това се случи\", категорични са майките и заявяват, че нямат искания конкретно към премиера Бойко Борисов. Според протестиращите приемането на закона за деца с увреждания няма общо с искането оставката на вицепремиера, отговарящ за демографската политика. Те поясниха, че за приемането има ясно разписани срокове, за изпълнението на които те ще съблюдават докрай.", "date": "2018.10.22", "title": "Майки на деца с увреждания: Това е гавра, не приемаме извинения"}
{"url": "https://offnews.bg/politika/borisov-pokani-shejh-mohamed-bin-rashed-al-maktum-v-balgaria-690416.html", "text": "Министър-председателят Бойко Борисов е поканил премиера и управник на емирство Дубай шейх Мохамед Бин Рашед Ал-Мактум да посети България в удобно време, за да се запознае с потенциала на страната ни и за да продължи обсъждането на пътищата за разширяване на взаимното сътрудничество.От правителствената пресслужба съобщиха, че двамата са провели среща, на която Борисов е заявил задълбочаваме на отношенията между двете държави. Борисов е отбелязал, че цени високо наличието на взаимна политическа воля за активизиране на двустранното сътрудничество. Премиерът Борисов специално изтъкна ролята на Дубай в развитието на българо-емиратските връзки. Той отбеляза, че в ОАЕ е съсредоточена най-многочислената в региона българска общност, като по-голямата част от нейните представители живеят и работят именно в Дубай, уточняват от правителствената пресслужба.Борисов е поздравил емиратското ръководство и народа на ОАЕ за постигнатото по пътя на развитието и технологичното модернизиране на страната, като изразил увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността.Според министър-председателя би било от полза и за двете страни, ако се насърчават контактите между представителите на бизнеса.Емиратските инвеститори са добре дошли у нас, отбеляза премиерът Борисов, като изтъкна възможностите в българските индустриални зони. ", "date": "2018.10.22", "title": "Борисов покани шейх Мохамед Бин Рашед Ал-Мактум в България"}
{"url": "https://offnews.bg/zdrave/nzok-diskutira-biudzheta-i-nova-megaagentcia-za-meditcinski-nadzor-690394.html", "text": "Агенцията по трансплантации и Медицинският одит се обединяват в нова структура, която ще е на подчинение на здравния министър и ще контролира и болниците. Това е предвидено в проектобюджета на Националната здравноосигурителна каса (НЗОК) за следващата година, който ще бъде обсъден на заседание на Надзорния съвет на институцията.Измененията предвиждат повече контрол над здравната система със създаването на нова агенция за медицински надзор. Тя ще изземе правомощията на други контролни органи, като същевременно се разширяват и контролните правомощия на НЗОК.Предвидено е да има нови, по-строги правила за лечението в болниците и изплащането на лекарствата, ще има ограничения на възможността лекарите да практикуват на няколко места. Предвиждат се повече пари по почти всички направления.Догодина бюджетът за здраве ще се увеличи с около 490 млн. лв. Така ще надхвърли 4 млрд. лв. С 18 млн. е увеличен бюджетът за личните лекари. 28 млн. повече ще има за прегледи при специалисти и 7 млн. - за изследвания. Най-сериозно увеличение има в бюджета за болниците.Той е с почти 180 млн. лв. повече в сравнение с тази година. При лекарствата, където обикновено има най-голям преразход, увеличението е с над 117 млн. лв. Агенцията по трансплантации и Медицинският одит се обединяват в нова структура, която ще е на подчинение на здравния министър и ще контролира и болниците.", "date": "2018.10.22", "title": "НЗОК дискутира бюджета и нова мегаагенция за медицински надзор"}
{"url": "https://offnews.bg/temida/prokuraturata-iska-arest-za-biachite-na-politcai-v-sliven-690392.html", "text": "Очаква се в понеделник прокуратурата в Сливен да поиска постоянен арест за задържаните за нападение над полицаи.Преди дни полицейски патрул се отзовава на сигнал за силна музика в квартал \"Надежда\" в града. След пристигането си, униформените били нападнати от близо 100 души. В резултат пострадаха четирима служители на реда.Последваха масови проверки в ромската махала. Полицейски патрули останаха на входа на квартала и проверяваха всички влизащи автомобили. Акцията беше посрещната с протести заради сватбите в петък вечер.Четирима от нападателите са в ареста за 72 часа, други петима са освободени. На задържаните са повдигнати обвинения и ако бъдат признати за виновни, ги очакват до 5 години затвор.", "date": "2018.10.22", "title": "Прокуратурата иска арест за биячите на полицаи в Сливен"}
{"url": "https://offnews.bg/obshtestvo/protest-pred-ministerskia-savet-iska-ostavkata-na-valeri-simeonov-690390.html", "text": "Протест пред сградата на Министерския съвет в София ще иска оставката на вицепремиера Валери Симеонов. Поводът е изказването му за майките на деца с увреждания. Според Симеонов майките са \"кресливи\", а децата им - \"уж болни.\"Думите на Симеонов , , който се извини от името на вицепремиера, но не сметна за необходимо да го освободи от поста му. Думите на Симеонов бяха осъдени и от организацията на жените в БСП, както и от депутата от \"Атака\" Миглена Александрова и от новия коалиционен партньор на Волен Сидеров Николай Бареков.Повече от 20 хил. души са заявили участие в протеста. Протести ще има и в други градове в Пловдив и Стара Загора. Те ще започнат от 18.00 часа. Протест за оставката на Симеонов ще има дори и в Лондон. Българите в британската столица ще излязат пред посолството ни във вторник от 19 часа.В призива за протест се посочва, че той ще продължи до оставката на Симеонов: \"Протестът ще продължи до подаването на оставката на Валери Симеонов! Носете си топли дрехи и храна\", категорични са отвратените от думите на вицето.Набира сила и онлайн петиция, която настоява за отстраняването на националиста от кабинета. От своя страна Валери Симеонов  си, като определи реакцията срещу него като \"политическа\" и обясни, че не е бил разбран правилно: \"Знам, че истината боли, но не се отказвам от нито една своя дума\", коментира той в профила си във Фейсбук. Очаквано, от партията му го защитиха.Към протеста на майките се очаква в понеделник да се включат и недоволните от качеството на ремонтите в София и управлението на столичния кмет Йорданка Фандъкова. Те се събират пред Столична община също в понеделник в 12 часа и оттам ще се насочат към сградата на правителството.", "date": "2018.10.22", "title": "Протест пред Министерския съвет иска оставката на Валери Симеонов"}
{"url": "https://offnews.bg/sviat/sluchaiat-hashogi-vliza-v-dnevnia-red-na-evropejskia-parlament-690395.html", "text": "Убийството на саудитския журналист Джамал Хашоги влиза в дневния ред на Европейския парламент. Евродепутатите ще обсъдят случая на фона на растящия натиск върху Саудитска Арабия, съобщава Нова тв.Междувременно, властите в Анкара назначиха охрана за годеницата на убития журналист, тъй като тя е турска гражданка. Рияд вече официално призна, че Хашоги е бил убит в консулството в Истанбул.Саудитският външен министър каза, че убийството е било \"огромна грешка\" и обеща на семейството му, че отговорните ще бъдат наказани.Междувременно германският канцлер Ангела Меркел заяви, Германия няма да изнася оръжия за Саудитска Арабия, докато продължава сегашната несигурност за това какво се е случило с журналиста Джамал Хашоги. Саудитският , че убийството на журналиста в консулството на Саудитска Арабия в Истанбул е било \"огромна и сериозна грешка\", и обеща на семейството му, че отговорните ще бъдат наказани. \"Това е ужасна грешка. Това е ужасна трагедия. Поднасяме им нашите съболезнования. Ние усещаме тяхната болка\", заяви Джубейр в интервю за телевизия \"Фокс нюз\".По думите му саудитските власти засега не знаят как точно е бил убит Хашоги и къде се намира тялото му. \"Изяснихме, че той е бил убит в консулството. Що се отнася до подробностите, ние не знаем как. Не знаем къде се намира тялото\", каза Джубейр.Анонимен източник обаче е разказал пред \"Ройтерс\" как точно е настъпила смъртта на журналиста. Екип от 15 саудитски граждани е бил пратен за среща с Хашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка, причиняваща задушаване. Член на екипа тогава облякъл дрехите на Хашоги, за да изглежда, че той напуска сградата на консулството.Саудитските власти казаха, че Хашоги е умрял в юмручен бой в консулството. Преди това близо две седмици те казваха, че той е напуснал сградата и отричаха твърденията, че нещо се е случило с него вътре. Малко след като тази версия бе разпространена вчера, друг саудитски представител каза, че Хашоги е починал вследствие на задушаване. Сега версията за задушаването бе потвърдена от пожелалия да остане анонимен саудитски представител. Той разказа още, че трупът на журналиста бил увит в килим и бил предаден на \"местен сътрудник\", който да се отърве от него. Така представителят опроверга появилите се твърдения, че тялото на Хашоги е било разрязано на части. Той каза, че предварителни резултати от разследването не навеждат на мисълта, че Хашоги е бил измъчван или обезглавен.", "date": "2018.10.22", "title": "Случаят \"Хашоги\" влиза в дневния ред на Европейския парламент"}
