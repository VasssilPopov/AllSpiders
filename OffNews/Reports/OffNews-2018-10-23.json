{"url": "https://offnews.bg/sviat/izmamnitci-s-podpraveni-diplomi-rabotili-v-ek-8-godini-690533.html", "text": "Двама служители на Европейската комисия са работили в институцията 8 години благодарение на подправени дипломи. ЕК е дала на съд Филип Б. и Лоранс С., съобщиха белгийски медии, цитирани от БГНЕС. Лоранс твърдяла, че е допломиран правист и политолог от Сорбоната в Париж, а Филип, че е завършил право и инженерни науки.Скоро след като били назначени, двамата започнали да подават болнични листове. Така в продължение на години те получавали щедри заплати и осигуровки, без да се явяват на работа.Двамата признали, че умишлено са подвели ЕК. Прокуратурата е поискала 36 месеца затвор за Филип Б. и 18 месеца затвор за Лоранс С.Ако бъдат признати за виновни, те ще трябва да възстановят и заплатите, получени от 2004 до 2012 г. - в размер на общо 670 000 евро. ", "date": "2018.10.23", "title": "Измамници с подправени дипломи работили в ЕК 8 години"}
{"url": "https://offnews.bg/izvan-terena/stoichkov-bojko-imashe-neblagorazumieto-da-zaiavi-pred-men-i-baj-tosh-690526.html", "text": "В част от официалната си биография на легендата на българския футбол и Барселона Христо Стоичков разказва за срещите си с Тодор Живков.Камата споделя и за лошото първо впечатление, което оставя в него бъдещият тогава премиер на България Бойко Борисов. Книгата на Стоичков ще излезе на пазара на 25 октомври.\"Малко преди да настъпи 1990 година, Барселона и ЦСКА парафираха споразумение за условията по трансфера. Официалното подписване трябваше да се случи пет месеца по-късно - на 2 юни вечерта в София след последния мач за сезона - срещу Славия.Колкото до другаря Живков и онази мълва за неговото \"Ха-ха-ха, давайте го това момче!\", разбрах, че това не е вярно лично от него. Три-четири пъти се срещах с бившия Първи. Подарих му фланелка на Барса с моя номер 8, топка и други сувенири на клуба. Много му се кефех на стареца. Не се правеше на голям запалянко, но пък и футболът не му беше тъмна Индия.А при нашите срещи тогава го охраняваше не кой да е, а Бойко Борисов - човекът, който след време го наследи на кормилото на държавата. За бъдещия премиер обаче фланелка нямаше. Още не му бе изгряла звездата, не беше се издигнал. Освен всичко той имаше неблагоразумието да заяви пред мен и Бай Тошо, че е от Левски и Реал (Мадрид). Каква двойна грешка само!Но... на когото не му върви във футбола, му връзва на други места. В политиката например. Неслучайно, освен като страната на иконите, България вече е и страната на чудесата. И то не само заради сензацията, която направихме във футбола в Щатите през лятото на 1994 година\".", "date": "2018.10.23", "title": "Стоичков: Бойко имаше неблагоразумието да заяви пред мен и Бай Тошо, че е от Левски и Реал"}
{"url": "https://offnews.bg/ikonomika/upraviteliat-na-bnb-chlenstvoto-na-balgaria-v-evrozonata-mozhe-da-e-p-690532.html", "text": "Членството на България в еврозоната може да е полезно и за двете страни, твърди управителят на Българската народна банка (БНБ) Димитър Радев в публикация в изданието Euromoney Yearbook: Global Banking & Policy Review 2018 от 19 октомври.Дали влизането на България в еврозоната не се проточи твърде дълго, пита Радев и посочва, че отговорът е отвъд оценката за покриването на различните критерии за конвергенция. \"Днес цялостната готовност на България се анализира от гледна точка на уроците, които еврозоната научи от неотдавнашната финансова криза\", пише той.\"В днешно време, един кандидат за присъединяване към еврозоната и нейния Единен надзорен механизъм трябва да докаже, наред с другото, стабилността на своята финансова система, както и качеството и ефективността на своите институции. Това е  по отношение на участието на българския лев във Валутния механизъм II (ERM II).\"Новият път на България към пълноправно членство в еврозоната ще ни преведе през неизследвана досега територия, прогнозира управителят на БНБ и прогнозира, че може да срещнем както вътрешни, така и външни рискове, които да повлияят напредъка на въвеждането на еврото в България.Еврозоната днес е различна от тази преди десетилетие, затова всяко бъдещо разширение ще бъде различно от предходните, допълва той.", "date": "2018.10.23", "title": "Управителят на БНБ: Членството на България в еврозоната може да е полезно и за двете страни"}
{"url": "https://offnews.bg/politika/karakachanov-ne-iskal-poveche-da-e-sinia-kaska-a-siderov-ne-otide-n-690523.html", "text": "\"Аз повече роля на \"синя каска\" няма да играя\". С тези думи вицепремиерът и лидер на ВМРО Красимир Каракачанов коментира отношенията между коалиционните му партньори в \"Обединените патриоти\" - Волен Сидеров (лидер на Атака) и Валери Симеонов (лидер на НФСБ).Каракачанов каза още, че правителството не трябва да пада. \"Не мога да кажа дали правителството ще падне при евентуална оставка на Валери Симеонов\", каза той. Малко след изказването на Каракачанов започна и спешна пресконференция на вицепремиера Валери Симеонов. Лидерът на НФСБ обяви, че и  и помоли да няма протести в негова защита. След това започна коалиционния съвет на \"Обединените патриоти\", на който трите партии трябва да решат дали Симеонов да запази поста си в правителството след изказването му за \"кресливи жени\" с \"уж болни деца\" по адрес на майките на деца с увреждания. Срещата продължава и в момента, но лидерът на \"Атака\" Волен Сидеров не присъства на нея. Причината - миналата седмица НФСБ сне доверието от него и поиска оставката му като председател на парламентарната група на \"Обединените патриоти\". Повод за действията им бяха надписи срещу Симеонов, излъчени по партийната телевизия на \"Атака\". Преди повече от месец вицепремиерът Каракачанов отиде със синя каска на главата на среща на управляващата коалиция между ГЕРБ и \"Обединените патриоти\". Тогава причината бяха оставките на бившите министри Валентин Радев, Ивайло Московски и Николай Ненчев. От НФСБ и ВМРО бяха недоволни, че премиерът Борисов не е обсъдил рокадата с тях преди да я обяви. Заради това Симеонов и партията му три дни мислиха дали да не напуснат властта, но в крайна сметка се отказаха. ", "date": "2018.10.23", "title": "Каракачанов не искал повече да е \"синя каска\", а Сидеров не отиде на коалиционен съвет"}
{"url": "https://offnews.bg/obshtestvo/pian-mazh-potroshi-13-avtomobila-vav-velingrad-690524.html", "text": "Пиян мъж потроши 13 автомобила във Велинград тази нощ, съобщиха от МВР, цитирани от \"Фокус\". Нанасяйки удари с ръце, 34-годишният мъж успял да потроши страничните огледала на паркирани коли и джипове. Той излял яда си върху колите след скандал вкъщи.Мъжът е задържан. Установено е, че той е криминално проявен.Той е задържан за период от 24 часа. Спрямо него е образувано бързо производство. ", "date": "2018.10.23", "title": "Пиян мъж потроши 13 автомобила във Велинград"}
{"url": "https://offnews.bg/nashite-avtori/duel-v-pisma-ii-toncho-kraevski-kam-evgenij-dajnov-liberalniat-proek-690536.html", "text": "Драги Евгений,Твоето първо писмо предизвика доволно голям отзвук в нашия интернет балон. Не закъсняха очаквано фрустрираните коментари по повод нашето начинание, които трябваше да разкритикуват безотговорното ти (ми) решение да ме (те) легитимираш (-ам). При все това, за да бъда коректен трябва да кажа, че тези гласове си останаха единици и повечето хора всъщност се оказаха положително настроени и даже много отворени за идеята. Нещо повече, сигурно си забелязал как мнозина започнаха да си пишат публични писма , та още преди аз да съм успял да ти отговоря, в Балона вече се образува малка епистоларна епидемия. Това значи, че ние все пак няма да успеем да се превърнем в жертви от ден първи, което трябва да е лоша новина за нас в днешната доминираща култура на жертвите.В писмото си ти засягаш наболелия въпрос за разцеплението, враждебността и партизанщината в общественото пространство. Този проблем се наблюдава най-автентично в Америка, където е цитаделата на политическия дебат и където идеологията на света се формира. До нас достига само лек бриз от бурята, която се е разразила там. И като казвам “у нас”, имам предвид Европа. В Европа следвоенната образователна система просто е свършила отлична работа в изкореняването на всякакви алтернативни гледни точки - но за това обещавам да се обоснова в друго писмо.И така, каква е причината хората да не могат да си говорят? Защо понякога ни се струва, че приказваме на различни езици?Аз знам, че няма да ти се понрави, но ще ти предложа единственото обяснение, което имам - библейското. В Стария завет се разказва как след като хората решили да строят кула до небесата, Господ ги наказал всеки да говори на различен език. Дори да не вярваш буквално в тази история, не можеш да отречеш три факта.Първо, факта че езикът е неизменно присъщ на човека и дори най-затънтените диви племена имат сложни езици. Някои казват, че би било по-правилно да кръстим човека не homo sapiens (мъдър човек), ами homo loquens (говорещ човек), тъй като речта е присъща на всички ни, докато мъдростта у хората се проявява по-скоро по изключение. Второ, лингвистите до днес считат за мистерия произхода на езиците, така че разказът за Вавилонската кула не може да бъде нито потвърден, нито отречен. И трето, най-важно, което ще коментирам сега: фаталността на човешкото езиково многообразие.Въпреки появата на печата, вестниците и интернет, въпреки световните империи и модерното образование, хората по света не уеднаквяват езика си, дори напротив - днес се говорят рекорден брой различни езици и това многообразие изглежда напълно неизтребимо. Аз твърдя, че това многообразие не е характерно само за народите, макар разликите между тях да са най-явни. Невидими бариери пред разбирането (езикови бариери) съществуват и между индивидите, които споделят един книжовен език. Просвещенските философи, рицари на разума, винаги са предполагали че човек първо разбира една идея и след това я приема. Но опитът не потвърждава тази разумна аксиома. Много преди просвещенците да се родят, Анселм Кентърбърийски е казвал “Neque enim quaero intelligere ut credam, sed credo ut intelligam” (лат. - “Не се опитвам да разбера, за да повярвам, ами вярвам, за да мога да разбера”). “Разумното” разбиране на една философска идея се предхожда от “неразумна” инициация, от непосредствено приемане на идеята, а рационализацията идва като последствие. Колаковски казва, че тъкмо затова философите толкова често се оплакват, че са останали неразбрани. Например Витгенщайн е заявил, че Бъртранд Ръсел не е успял да схване смисъла на неговия Трактат. Твоят любим Хегел е казал, че само един човек го е разбрал и дори той го е разбрал погрешно. Изследователи на Аристотел смятат, че след двадесет години в Академията, той не е успял да разбере Платон, който пък от своя страна не е усвоил напълно учението на Сократ. Просто хората са първо религиозни същества и след това разумни. Затова днес ми е смешно да наблюдавам тази ирония: най-горделивите атеисти почитат Сократ, а не го четат; кълнат се в него, дори когато не разбират философията му. Същински религиозни фанатици, не мислиш ли?От това следва песимистичния извод, че всеки човек е донякъде обречен на самота и неразбиране. Гражданското общество, което Джордж Сорос така усилено и скъпоструващо обгрижва от десетилетия, никога няма да разбере идеите на Попър (впрочем, самият Сорос не разбира Попър, както  миналия месец), нито народът ще практикува някога демокрацията според идеите на Кант.Тук настъпва следващото голямо противоречие между мен и либералите. Според вас, хората не разбират либералните идеи, защото са глупави. Според мен, хората не ви разбират (както и вие не ги разбирате), защото всички сме горделиви. Дори най-блестящият интелект може да бъде ограден с езиковите бариери на гордостта и така до него да не достигне най-простата идея. Както писах по-горе, именно непосредственото приемане (т.е. смирението, както го наричаме християните) се явява предусловието за разбиране. Липсата на смирение е накарала строителите на Вавилонската кула да проговорят на различни езици и да се скарат. Колкото по-високо, колкото по-далече от земята, толкова по-арогантни стават хората и толкова повече се намразват едни други - което от своя страна обрича и общия им проект на провал.Това е моето фундаментално възражение срещу модерността и либералните й апологети. Либералният проект е Вавилонска кула. Да премахнем националните различия, да премахнем половите различия, да премахнем социалните неравенства, за да станат хората “краен продукт” на историята. Да изтръгнем човек от църквата, нацията и семейството му, за да стане той автономен и независим. Да стане човекът бог, за да се сътворява сам и да се гради по свой образ. Да натъпчем забранените плодове в устата му, докато той не повърне гадините на 20-ти век по цялата земя.Кое от великите либерални начинания е успех? Може би секуларизмът, който отвърна хората и държавата от Бога, за да може след това да се подчинят на Идеологията?Може би прочутото “сексуално освобождение” на 68-ма, което вместо да освободи, направи човека роб на страстта му; което направи, прочее, жените повече от всякога сексуални обекти, защото морално оправда порнографията (интересно, през 70-те срещу порно филмите в Англия са протестирали само крайнолеви феминистки и… консерваторът Роджър Скрутън). Твоето поколение от революционери никога няма да разбере какво е като дете да научиш за секса от брутална интернет порнография.Може би технологиите освещават и облекчават модерния свят? Фейсбук, който трябваше да свърже глобално хората, но чиито алгоритми вместо това ни затвориха в “балони” и “ехо камери”, където се чуват едни и същи мнения? Ютуб, където всеки може да получи обещаните от Уорхол петнадесет минути слава, стига да намери най-глупавия и трансгресивен начин да бъде оригинален? Инстаграм, който е ефективно пазар за непълнолетни проститутки?Вавилонска кула е този проект. Колкото по-високо стига, толкова по-отчуждени стават хората, които го строят. Докато един ден всички не проговорят на различен език и не се избият. Не ме разбирай погрешно, аз не съм апокалиптичен християнин, не смятам че живеем “в последните дни”. Напротив, както казва Калин Янакиев, много арогантно би било да си мислим, че светът пред 2000 години е бил по-малко зъл, антихристиянски и содомитски и че именно нам е съдено да живеем в най-страшното време. Не, аз смятам че недостатъците на света и на хората са си същите, каквито са били. Това, което е пораснало обаче е нашата самонадеяност; това, което се е променило е, че сега сме твърде заслепени от бляскавия си градеж, за да видим същите свои слабости. Затова Евгений, аз отказвам да строя Вавилонска кула.Твой, Тончо", "date": "2018.10.23", "title": "Дуел в писма II. Тончо Краевски към Евгений Дайнов: Либералният проект е Вавилонска кула"}
{"url": "https://offnews.bg/112/sdvr-pusna-snimki-na-kradetc-zadignal-skap-chasovnik-ot-butik-na-vit-690517.html", "text": "СДВР обяви, че издирва мъж, представил се за чужденец и откраднал скъп часовник от магазин на столичния булевард  \"Витоша\". Полицията разпространи кадри на мъжа в магазина и призова гражданите, които могат да помогнат за установяване на самоличността му, да окажат съдействие.Обирът е извършен на 12 октомври по обед. Мъжът разговарял на английски със силен акцент. След около 40 минути разговор с продавач-консултанта, прибрал скъпия часовник в джоба си и изчезнал. Според публикации в медиите часовникът струва 90 000 лева.Полицията моли хората, които имат информация за мъжа от снимките, да съобщят в най-близкото поделение на МВР, на тел. 112 или на лични съобщения в страницата на „СДВР Столична полиция” в Facebook при гарантирана анонимност! ", "date": "2018.10.23", "title": "СДВР пусна снимки на крадец, задигнал скъп часовник от бутик на 'Витошка'"}
{"url": "https://offnews.bg/112/chetirima-postradaha-pri-verizhna-katastrofa-v-plovdiv-690535.html", "text": "Четирима души пострадаха при верижна катастрофа в Пловдив. Три автомобила са се ударили на кръстовището на бул. \"Руски\" и ул. \"Янко Сакъзов\". Инцидентът е станал около 16.20 часа, съобщи \"Фокус\".Пострадали са водачът и три пътнички от една от колите. На шофьорите са взети проби за алкохол, които са били отрицателни.Катастрофата предизвика задръстване.", "date": "2018.10.23", "title": "Четирима пострадаха при верижна катастрофа в Пловдив"}
{"url": "https://offnews.bg/politika/simeonov-ostava-vav-vlastta-za-da-ne-dojdat-bsp-dps-ili-mareshki-690531.html", "text": "Вицепремиерът и лидер на НФСБ Валери Симеонов остава на поста си.Това решиха \"Обеднените патриоти\" на спешен коалиционен съвет свикан заради изказването му за \"кресливи жени\" с \"уж болни деца\". На него обаче присъстваха само двама от тримата лидери във формацията - самият Симеонов и лидерът на НФСБ Красимир Каракачанов. Лидерът на \"Атака\" Волен Сидеров, който поиска оставката на вицепремиера, не се появи на срещата. Мотивите за днешното решение са, че ако Симеонов беше подал оставка - на власт можело да дойдат БСП, ДПС или формацията на Веселин Марешки - \"Воля\".На днешния коалиционен съвет \"надълго и нашироко\" Симеонов обяснил, че не е искал да обижда майките. След това разясни и пред медиите - думите му били не към децата, а към майките им. В част от обяснението си избра да говори за себе си в трето лице:Досега не влизал в \"обеснителен режим\", защото според него това е губеща тактика. Упрекна и медиите, че не бил разбран правилно. И Каракачанов, и Симеонов бяха категорични, че \"Обединените патриоти\" още са коалиция. Лидерът на НФСБ обаче не бил сигурен как ще гласуват \"Атака\", а след това добави: \"Не съм сигурен и как ще гласува „Воля“, не съм сигурен и как ще гласува ДПС\".Красимир Каракачанов продължи обясненията си за това какво е искал да каже Симеонов и пред bTV. Той посочи, че не е съгласен с изказванията на коалиционния му партньор, но думите му не били разбрани правилно от обществото. \"Аз ги разбирам, даже не им се сърдя, че излизат да протестират\", заяви Каракачанов. \"Аз разбирам жените, които се чувстват обидени, но много политически формации се опитват да яхнат този протест, за да свалят управляващите на всяка цена. От първия ден там има депутати от БСП. Аз няма да му поискам оставката, защото си давам сметка какво следва. Аз да сваля правителството, който съм бил винаги против управлението на ДПС, да ги върна на власт или да заменим Валери Симеонов с Марешки\", допълни той. Той отново подчерта, че в последните 5-6 месеца постоянно обяснява какво е искал да каже Симеонов или Сидеров. По думите му в тези вътрешни разпри се губи време, вместо да се решават проблеми в държавата. \"Ние губим време да се занимаваме с това кой какво казал и как се чувства спрямо другия. Ние имаме Програма, ясни неща, които сме разписали\", допълни Каракачанов и посочи сред тях мерки срещу радикалния ислям и привличане на българите в Украйна и други държави за решаване на демографската криза. Вицепремиерът допълни, че предстоят разговори и с премиера Бойко Борисов, който днес ще се върне в България. На въпрос за стопляне на отношенията между Николай Бареков и Волен Сидеров и евентуалното им явяване заедно на европейските избори Каракачанов обясни, че не се притеснява от това, но не е и чул Сидеров да прави коалиция с Бареков. \"Не съм чул от моя колега, говорили сме, че той има някаква идея да се работи с европейските консерватори, а това не е лоша идея. Но не съм чул от него идеята да се прави коалиция\", каза той. ", "date": "2018.10.23", "title": "Симеонов остава във властта, за да не дойдат БСП, ДПС или Марешки"}
{"url": "https://offnews.bg/obshtestvo/git-se-vkliuchva-v-kampaniata-na-nap-za-kontrol-na-stroitelnite-obekti-690525.html", "text": "Изпълнителна агенция „Главна инспекция по труда“ се включва в кампанията на Националната агенция за приходите за спазване на данъчното и осигурителното законодателство. Двете институции ще координират действията си, включително чрез извършване на съвместни проверки, с цел повишаване ефективността на контрола на строителните обекти.И в момента секторът е идентифициран от ИА ГИТ като рисков както по отношение безопасността и здравето при работа, така и при изпълнението на трудовите правоотношения, което се потвърждава от резултатите от контролната дейност. Поради това в плана за дейността на Инспекцията по труда е планирана специална мярка за контрол при извършване на строително-монтажни работи, а проверките в трите икономически дейности в сектора са над 10% от всички извършени. Съвместните дейности с НАП ще помогнат най-рисковите обекти да бъдат идентифицирани не само на базата на контролната дейност на ИА ГИТ, но и по други източници на информация, достъпни за приходната агенция. Например чрез съпоставка на данни за брой наети лица, платени данъци и осигуровки и др.За деветте месеца на годината ИА ГИТ е извършила 4140 бр. проверки на строителни обекти от общо 32 881 бр. Установените нарушения при тези проверки са 19 850 бр. Нарушенията, свързани с осигуряване на здраве и безопасност при работа, са 13 020 бр., а с изпълнението на трудовите правоотношения – 6807 бр. Нарушенията общо по възникването на трудовите правоотношения са 1426 бр., като основно се установява липса на някои задължителни клаузи в трудовите договори. Нарушенията във връзка с полагането на труд без сключен писмен трудов договор са 440 бр. от 1959 бр. общи. По заплащането на труда са установени 1413 бр. нарушения, най-често свързани с неизплащане на допълнителни възнаграждения за придобит стаж. Не се заплаща с увеличение полагането на труд в празнични дни, извънреден труд. Строителството е един от секторите, който е рисков и по отношение забавянето изплащането на възнагражденията. По отношение безопасността и здравето при работа най-често се нарушават разпоредбите, свързани с цялостната организация на тази дейност – 8303 бр. и по безопасността на работното оборудване – 2983 бр. Половината актове за спиране на работно оборудване, работни места и обекти, са издадени на строителни обекти - 124 бр. от 251 бр. общо. Най-често се установяват необезопасени конструктивни отвори на обектите, скелета, временни ел. инсталации и др., които пряко застрашават работещите и случайно преминаващи лица.Предвид идентифицираните рискове при извършване на строително-монтажни работи, по проект „Превенция за безопасност и здраве при работа“ са разработени онлайн инструменти за оценка на риска, кодекси за добри практики и др., които са свободно достъпни на сайта на проекта . Освен за оценка на риска, инструментите могат да бъдат използвани и за инструктажи и обучения. По проект „Оптимизация и иновации в ИА ГИТ“ са назначени помощник-инспектори, които могат на място да демонстрират на работодателите функционалностите на инструментите. Двата проекта са финансирани съответно през първия и през втория програмен период на оперативна програма „Развитие на човешките ресурси“, съфинансирана от ЕС чрез ЕСФ.За степента на тежест на нарушенията в строителството показателен е и фактът, че една пета от всички актове за установени нарушения са издадени в този сектор – 1627 бр. от 8036 бр. общо. А по отношение на актовете за нарушения, свързани с безопасността и здравето при работа, делът на издадените в строителството е почти 50% - 733 бр. от 1523 бр. общо. Актовете за нарушения, свързани с трудовите правоотношения, са 879 бр. от 6353 бр. общо.Честа практика е работниците да отказват да съдействат на контролните органи, тъй като самите те са съгласни да работят без трудов договор и да получават заплата в плик с цел избягване на запори върху възнаграждения заради дългове или за да разполагат с по-висок доход. Обединяването на усилията на две контролни институции ще повиши ефективността на контрола, насочен към ограничаване проявите на недеклариран труд.", "date": "2018.10.23", "title": "ГИТ се включва в кампанията на НАП за контрол на строителните обекти"}
{"url": "https://offnews.bg/kultura/posolstvoto-na-sasht-shte-finansira-restavratciata-na-antichnata-grobn-690528.html", "text": "Посланикът на САЩ Ерик Рубин обяви днес, че ще използва Посланическия фонд за опазване на културното наследство за реставрацията, консервацията и осъвременяването на начина на представяне на Свещарската тракийска гробница, която е в Списъка на световното културно наследство на ЮНЕСКО.Заместник-министърът на културата Амелия Гешева, главният археолог на обекта проф. Диана Гергова, както и културни експерти присъстваха на обявяването на субсидията, което се състоя в главната зала на Археологическия музей в София.Свещарската тракийска гробница е уникален пример на Средиземноморската гробищна архитектура и привлича близо 50 000 посетители всяка година. Тя е построена през 3-ти век пр.Хр., за да съхранява тленните останки на заможен гетски владетел и неговите конете.Най-забележителните украси в гробницата се намират в гробната камера – 10 женски фигури (кариатиди), чиито хитони са оформени като обърната палмета. Такъв вид скулптури са уникални за региона.Съвременният обект не е проектиран за 50 000 посетители, нито за дългосрочна консервация. Проектът, който е предложен и ще бъде администриран от Фондация Credo Bonum, включва експертно ремонтиране и обновяване на важни части на гробницата, както и инсталиране на осветление, образователни експозиции и друга подобрена туристическа инфраструктура.Този проект за опазване на културното наследство на България е последният от поредица проекти, спонсорирани от Посолството на САЩ от 2002 година до сега. Част от тях са реставрацията на Куршум джамия, както и консервацията на две християнски гробници от края на 4-ти век и една ракийска гробница от 4-ти век пр.н.е.Общата стойност на инвестираното от Посолството на САЩ в проекти по опазване и съхраняване на българското културно наследство е над 1 084 380 долара.", "date": "2018.10.23", "title": "Посолството на САЩ ще финансира реставрацията на античната гробница в Свещари"}
{"url": "https://offnews.bg/obshtestvo/misteria-kak-tcutcko-si-dokara-mineralna-voda-a-srednist-stana-zam-690527.html", "text": "Мистериите и загадките в Каварна край нямат.Хотелът на известния местен бизнесмен Валентин Николов по прякор Цуцко се е сдобил с минерална вода без да има открита партида във ВиК. Това заяви пред OFFNews бившият кмет на морския град Цонко Цонев.Цуцко е изключително важна фигура в Каварна след като градоначалник на общината стана, подкрепяната от ГЕРБ и БСП Нина Ставрева. Бизнесменът бе съветник на народния-представител от управляващата партия Живко Мартинов - Суджука, който път се прочу с това, че е искал тонове сушени мръвки от колбасар \"уж\" от името на премиера Бойко Борисов.По-рано тази година местната община инвестира свои пари в плочки и канализация в хотела на Цуцко.Каварненската забава обаче не свършва дотук. Почти веднага след като са прокарани тръбите с минералната вода до хотела на Валентин Николов, шефът на местното ВиК Йордан Йорданов, който е без завършено висше образование, става заместник-кмет по строителството, В околността единственият законен сондаж е за минерална вода \"Извор\", който от 8 години не работи заради противоречия между партньорите - покойният Денис Ершов и Митко Събев, които не успяха да се споразумеят за собствеността във фабриката.За това как минералната вода, за която няма партида и не се плащат такси за канал и пречистване, се е оказала в хотела на Цуцко има подадени сигнали до Басейнова дирекция и ВиК Добрич.След два дни изтича срокът за подаване на оферти за концесионер на плажа в Каварна. Досега го стопанисваше именно Цуцко, който е и сред основните заподозрени за новия договор.OFFNews вече разказа как общината разреши строителство на обекта на бизнесмена Цуцко в разгара на летния сезон, което е ", "date": "2018.10.23", "title": "Мистерия: Как Цуцко си докара минерална вода, а среднист стана зам.-кмет в Каварна?"}
{"url": "https://offnews.bg/obshtestvo/v-arhivite-na-komisiata-po-dosietata-kadeto-vseki-nomer-e-nechia-lich-690539.html", "text": "Днес Комисията по досиетата организира Ден на отворените врати в централизирания си архив в Банкя. Около 300 посетители имаха възможността да се запознаят отблизо не само с безценните данни за това как е функционирала тоталитарната система, но и с историите на хиляди човешки съдби.Посетителите успяха да видят документи и вещи, разкриващи детайли от живота както на \"вражеските за Държавна сигурност обекти\", така и на сътрудници на комунистическите тайни служби.Сред тях бе разработката за Иван-Асен Христов Георгиев - български юрист и дипломат, представител на България в ООН през 50-те години на миналия век. Най-отгоре в дебелата папка с неговия регистрационен номер е ръчно изписаното предложение за разследване, поставило началото на 31-томна разработка. Последният том завършва с издадената му присъда за шпионаж - разстрел. Сред вещите в хранилището е и неговият тайник - книга с вграден фотоапарат, невидим за вражески очи.Тайникът на Георгиев е част от богат набор от вещи, използвани в следствени дела, които са на съхранение в централизирания архив в Банкя.Вниманието привлече и програмата на нелегалното \"Турско национално-освободително движение в България\", която е иззета като веществено доказателство по делото срещу него. Организацията възниква като реакция на т. нар. Възродителен процес и е предшественик на ДПС. Показани бяха и печати, които се ползвали за направата на фалшиви югославски паспорти. На показ бе и шнорхел, използван от гражданин на НРБ, опитващ се да мине границата в багажника на колата на свои приятели. Дихателната тръба му е трябвала, за да може да диша под купчината дрехи, в която се скрил.Тези истории са само капка в морето от архиви. Картотеката на Комисията съдържа над 2 млн. карти с основните данни на регистрираните - ЕГН, имена, професия и принадлежност към партията. Те са подредени по фонетичен ред, за да предотвратят бързото намиране на досиета от нелегално проникнали лица. Някои от регистрираните обаче имат по няколко картона - рекордът е на гражданин от турски произход с около 26 такива, който имал няколко имена и прозвища.В хранилището се съдържат и учебни ленти и видеокасети, които се съхраняват на температура между 6-12 градуса, за да се предотврати тяхното окисляване. Сред тях има видео материали от оперативни дела, както и филми, направени по тях. Една от историите, съхранявани там, е на Маргарит Димитров - старши-лейтенант, който е осъден на смърт за държавна измяна, въпреки че делото не е базирано на никакви доказателства. 25 години по-късно се разбира, че Димитров е имал дъщеря, за която самият той не е знаел. Тя за първи път вижда баща си на лентите от разпита му, съхранявани от Комисията по досиетата.Централизираният архив отваря врати през 2011 г. В него са прехвърлени архиви от областни администрации в цялата страна, ДАНС, НСО, Държавна агенция \"Разузнаване\" и др. Въпреки че до 1990 г. са унищожени около 40% от архивите, общият им обем е все още внушителен, заемащ общо около 15 км хартия.Близо 90% от архивите се съхраняват само в хартиен формат в помещения със специална вентилационна система. Въпреки специалните грижи за архивите обаче, съхранението им на хартия крие известни рискове, така че тече тяхната дигитализация. Тя обаче отнема много време, тъй като работещите там са малко.По думите на Мария Бонева, директор на дирекция „Архив” в Комисията по досиетата, младите рядко се задържат там поради липса на добро заплащане - някои от експертите са принудени да работят за малко над минималната работна заплата. Въпреки това Комисията продължава да върши ценна работа, като в момента разглежда досиетата на служители в управителните и надзорните органи на държавни дружества.  Бившият министър на вътрешните работи Веселин Вучков, който придружаваше студентите от Академията на МВР - също сред посетителите на архива, коментира, че е \"абсолютно задължително\" младите да се запознават с историята на тоталитаризма още от училище.\"Съвременните служби, независимо от някои критики, които можем да отправим вероятно, все пак се подчиняват на нова Конституция, нов наднационален правен ред, нови обществени отношения, дори отдалечени вече от времето на тоталитарния период. Но в същото време тази поука от практиката на тоталитарните служби трябва да стои пред съвременните разузнавателни служби на България, защото периодично припламват скандали, които показват, че някои тоталитарни рефлекси дори в днешно време не са преодолени\", каза още Вучков.", "date": "2018.10.23", "title": "В архивите на Комисията по досиетата, където всеки номер е нечия лична съдба"}
{"url": "https://offnews.bg/obshtestvo/majkite-na-detca-s-uvrezhdania-obmisliat-da-iskat-ostavkata-i-na-karak-690538.html", "text": "Около 200 души излязоха на протест за втори поред ден, за да поискат оставката на вицепремиера Валери Симеонов.Поводът е неговото изказване за \"кресливи жени\" с \"уж болни деца\".Протестът започна малко след края на коалиционния съвет на \"Обединени патриоти\", на който беше обсъдено искането за оставка на Симеонов. На спешно свикания коалиционен съвет обаче присъстваха само двама от тримата лидери във формацията - самият Симеонов и лидерът на НФСБ Красимир Каракачанов, а след края те обявиха, че са решили Симеонов да остане на поста си. Майките бяха категорични, че зад исканията им няма политически интереси. Думите на Валери Симеонов от днес, че тези деца са очевидно болни, защото били видимо деформирани и малоумни, вече са предпоставка за съдебно дело - за език на омразата, обяви една от майките от трибуната.На протеста присъства и Йоло Денев, който седна на бул. \"Дондуков\", за да спре движението, и беше арестуван. По-късно протестиращите блокираха движението по булевардите \"Дондуков\" и \"Цар Освободител\". Майките се заканиха, че ще бъдат на площад \"Независимост\" всяка вечер от 17:30 ч., докато не получат желаната оставка.Те обмислят дали да не поискат оставката и на вицепремиера Красимир Каракачанов, защото не ги е защитил.Протести се проведоха още в Добрич и Враца. Очаква се протест да се проведе и в Лондон. Той трябва да започне в 19 часа местно време. ", "date": "2018.10.23", "title": "Майките на деца с увреждания обмислят да искат оставката и на Каракачанов (обновена)"}
{"url": "https://offnews.bg/politika/ninova-obiavi-che-borisov-e-bezsilen-bsp-se-gotvi-za-predsrochni-izb-690542.html", "text": "„В деловодството на НС внесохме искане за изслушване на Валери Симеонов утре, като първа точка от дневния ред на парламентарното заседание. Оттук нататък БСП е в стройна и бърза организация по подготовка за предсрочни избори. Максимално бързо ще провеждаме срещи за „Визия за България”, за да я конкретизираме и превърнем в конкретна предизборна програма и ангажименти, ясни и категорични обещания към хората, които ще станат действия”.Това каза лидерът на БСП Корнелия Нинова за действията, от  страна на левицата, заради кризата в правителството.„През годините с Бойко Борисов сме били сериозни политически опоненти. Не мога да не призная, че през това време е изглеждал като човек, който владее ситуацията, има всякакви механизми да овладява всякакви кризи. Сега за първи път ми изглежда безсилен и безпомощен, като премиер, да реши проблема”, каза тя.Така тя коментира отказа на вицепремиера Валери Симеонов да подаде оставка.Корнелия Нинова припомни, че досега Борисов е прехвърлял проблемите на Красимир Каракачанов и на Волен Сидеров.„Това не е нито лидерско, нито премиерско. Когато държавата ти е в такава криза и обществото е настръхнало, изглежда зле да си безсилен и да не можеш да се справиш със ситуацията. Да се внушава, че цялата конструкция и бъдеще на правителството виси на оставката на Симеонов, е израз на пълно безсилие и е тревожно за България”, каза още тя. Нинова припомни думите на премиера, че ако вицепремиерът подаде оставка, щяло да настане хаос и коментира, че по-голям хаос от този, в момента, няма как да настане. ", "date": "2018.10.23", "title": "Нинова обяви, че Борисов е безсилен, БСП се готви за предсрочни избори"}
{"url": "https://offnews.bg/sviat/otkriha-veshti-na-dzhamal-hashogi-v-avtomobil-na-sauditskoto-konsulstv-690543.html", "text": "Следователи са намерили два куфара, съдържащи лични вещи на убития саудитски журналист Джамал Хашоги, при обиск на автомобил на саудитското консулство, предаде турската частна телевизия СиЕнЕн-Тюрк, цитирана от БТА.Очевидец е казал пред Ройтерс, че саудитски екип е придружавал турските следователи, докато те извършвали обиска на автопаркинга в истанбулския квартал Султангази, където колата беше намерена.Измежду вещите в автомобила, който е с дипломатически номера, са били открити компютър и документи, за които се твърди, че са на журналиста.Претърсването на колата ще продължи утре. В рамките на разследването на убийството на журналиста се проверяват и записи от охранителни камери. Вече е установено, че на 18 октомври автомобил с дипломатически номер е влязъл в паркинга и след известен престой там е напуснал. Хашоги, който критикуваше властите в Рияд, изчезна на 2 октомври, след като влезе в саудитското дипломатическо представителство в Истанбул. Саудитска Арабия призна преди дни, че той е починал, въпреки че отначало уверяваше, че журналистът си е тръгнал от консулството.", "date": "2018.10.23", "title": "Откриха вещи на Джамал Хашоги в автомобил на саудитското консулство"}
{"url": "https://offnews.bg/obshtestvo/400-novi-linejki-i-34-novi-sgradi-za-speshnata-pomosht-v-stranata-v-sl-690503.html", "text": "237 обекта на спешната медицинска помощ в страната ще бъдат напълно обновени и модернизирани със 163,5 млн. лв. по Оперативна програма „Региони в растеж\" 2014-2020 г.Договорът за изпълнение на проекта беше подписан на церемония в МРРБ в присъствието на министъра на регионалното развитие и благоустройството Петя Аврамова от министъра на здравеопазването Кирил Ананиев и зам.-регионалния министър и ръководител на Управляващия орган на ОПРР Деница Николова.Проектът предвижда реконструкция и строителство на нови сгради на спешната помощ в 34 лечебни заведения с над 50% държавно участие в капитала и купуване на 400 съвременни линейки с нова апаратура. Срокът на изпълнение е 36 месеца.Здравният министър подчерта, че вече има класиран изпълнител по обществената поръчка за купуване на 280 линейки, като договорът с него се очаква да бъде подписан утре, 24 октомври. Стойността му е 38 300 000 лв. До края на годината се очаква да бъде извършена и първата доставка на линейките за спешна медицинска помощ. На 20 ноември ще бъдат отворени офертите по стартираната в началото на месец октомври процедура за купуване на 120 високопроходими линейки. До края на този месец предстои да бъде обявена обществена поръчка за купуване на медицинско оборудване и апаратура за нуждите на всички центрове за спешна медицинска помощ, техните филиали и за спешните отделения на областните многопрофилни болници. Прогнозната стойност на тази поръчка е 22 млн. лв. Министерството финализира документацията по обявяване на обществена поръчка за офис оборудване за спешните медицински центрове за 2,8 млн. лв. Работи се и по стартиране на процедурите за строителната дейност, обясни министър Ананиев.", "date": "2018.10.23", "title": "400 нови линейки и 34 нови сгради за спешната помощ в страната в следващите 3 години"}
{"url": "https://offnews.bg/obshtestvo/obiaviha-kontraprotest-v-zashtita-na-simeonov-na-ploshtada-izlizat-sd-690499.html", "text": "Търговци и фермери излизат в сряда от 10 ч пред Министерския съвет на контрапротест в подкрепа на вицепремиера Валери Симеонов.От сдружение \"Българска домашна ракия\", Национално сдружение на търговците и превозвачите на горива и Национално обединение на младите фермери в България не са съгласни с искането на майките на деца с увреждания за оставка на Валери Симеонов.От КРИБ също изразиха подкрепа за Валери Симеонов.Той е категоричен, че работодателите са готови да изкарат 20 хил. човека на площад \"Независимост\":Във фейсбук започна организирането на контрапротест \"В подкрепа на Валери Симеонов\". В групата за контрапротеста не е посочен поименно организатор. Там се изброяват постиженията на на Симеонов като държавник:", "date": "2018.10.23", "title": "Обявиха контрапротест в защита на Симеонов, на площада излизат Сдружение 'Българска ракия' и фермери"}
{"url": "https://offnews.bg/drugi/uajldar-taka-shte-nokautiram-fiuri-che-tcialoto-mu-tialo-shte-se-zav-690505.html", "text": "Световният шампион на WBC в тежка категория Дионтей Уайлдър е повече от уверен преди битката с Тайсън Фюри. Американецът е категоричен, че нокаутира Циганския крал.\"Вече си представях нашата битка. Не знам колко рунда ще издържи Тайсън Фюри, но най-вероятно ще го нокаутирам някъде в средата или в края на битката.Всичко зависи от това колко бързо ще се адаптирам към Фюри. Но веднага щом го направя, ще станете свидетели на брутален нокаут.Вие ще останете много доволни. Това ще бъде такъв нокаут, че цялото тяло на Тайсън Фюри ще се завърти около оста си, преди да се стовари върху платнището.Гледката ще бъде изключителна. Нямам търпение да го изпратя в безсъзнание. Не ходете до тоалетната или до барчето, защото може да пропуснете този момент\", каза Уайлдър.Американецът и Фюри ще се изправят един срещу друг на 1 декември в \"Стейпъл център\" в Лос Анджелис.", "date": "2018.10.23", "title": "Уайлдър: Така ще нокаутирам Фюри, че цялото му тяло ще се завърти"}
{"url": "https://offnews.bg/obshtestvo/bezplatnite-zakuski-za-detcata-do-iv-klas-shte-sa-dva-vida-finansiran-690506.html", "text": "Безплатните закуски за децата в подготвителните групи и учениците от първи до четвърти клас ще са два вида от 2019 година: основна и подкрепяща. За да се предлага по-здравословно и разнообразно меню, предвидените средства от държавата за осигуряването на безплатната за децата храна ще се увеличат с 8 милиона лева догодина, съобщи министърът на образованието и науката пред OFFNews.\"Увеличаваме парите с 1/3, тъй като досега се получаваше много ниска стойност за едно дете. Предстоят и промени в нормативната уредба, чрез които ще кажем, че закуските трябва да отговарят на наредбите на Министерството на здравеопазването за качествена храна. Ще дадем също така възможност на децата да избират между основна и подкрепяща закуска - каза министър Вълчев и обясни защо. - Някои деца отиват нахранени и искат само подкрепяща закуска, други не са закусвали и искат основна.\"Повече пари ще има и за транспорт на децата и учениците, които пътуват до друго населено място, за да посещават детска градина или училище.Предвидени са 43,2 милиона лева за 2019 г. Те са с 4,3 млн. повече, отколкото през 2018 г. Сумата ще подсигури не само транспорта, но и поддръжката на автобусите.Налице е тенденция за нарастване на броя на пътуващите деца и ученици, като за учебната 2017/2018 година той достига 88 282.През последните две години правото на транспорт бе разширено - първата година бяха включени всички пътуващи ученици до завършването им на гимназиалния етап, като автобусът ги оставяше до най-близкото училище. Миналата година маршрутите бяха разширени и се включиха и най-близките професионални гимназии. Така ако най-близкото до дома училище е неспециализирано, но учиш в професионална гимназия в района, държавата осигурява разходите за транспорта до нея.", "date": "2018.10.23", "title": "Безплатните закуски за децата до IV клас ще са два вида, финансирането - с 8 млн. лева повече"}
{"url": "https://offnews.bg/sviat/nameriha-tialoto-na-ubitia-sauditski-zhurnalist-dzhamal-hashogi-690507.html", "text": "Трупът на убития саудитски журналист Джамал Хашоги е бил намерен в кладенец близо до консулството на Саудитска Арабия в Истанбул, съобщава турското издание Haberler, цитирано от БНР.То се позовава на изявление на лидера на турската партия „Ватан“ Догу Перинчек.Джамал Хашоги е влязъл на 2 октомври в саудитското консулство в Инстанбул, за да получи документи. По думите му саудитските власти засега не знаят как точно е бил убит Хашоги. Екип от 15 саудитски граждани е бил пратен за среща с Хашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка, причиняваща задушаване. Член на екипа тогава облякъл дрехите на Хашоги, за да изглежда, че той напуска сградата на консулството. Камери са заснели двойника, който обаче вместо с обувките на Джамал Хашоги, бил с маратонки.Директорът на ЦРУ Джина Хаспъл ще посети днес Турция, за да помогне за разследването на смъртта на Джамал Хашоги. Основна цел на нейното посещение е да установи каква е ролята на саудитския престолонаследник Мохамед бин Салман в убийството на журналиста, пише турското издание \"Хюриет Дейли Нюз\".Днес предстои турският президент Реджеп Тайип Ердоган в реч пред парламента да разкрие подробности за убийството на Хашоги \"в цялата им голота\". Той настоява 15-те замесени саудитци, които сега са в Рияд, да бъдат съдени в Турция.. Евродепутатите ще обсъдят случая на фона на растящия натиск върху Саудитска Арабия.Германският канцлер Ангела Меркел заяви, че страната ѝ няма да изнася оръжия за Саудитска Арабия, докато продължава сегашната несигурност за това какво се е случило с журналиста.", "date": "2018.10.23", "title": "Намериха тялото на убития саудитски журналист Джамал Хашоги"}
{"url": "https://offnews.bg/ikonomika/3-3-mlrd-lv-naliva-pravitelstvoto-v-sluzhbite-i-voennite-prez-2019-g-690493.html", "text": "3.3 млрд. лв. или с близо 400 млн. лв. повече спрямо 2018 година ще налее правителството в сектор \"Сигурност\" догодина.Службите и силовите ведомства получават увеличения в бюджета за поредна година, като за 2018 г. и 2019 г. набъбването на парите е около . Като цяло основните пари в бюджета за 2019 г. отиват в Министерството на отбраната, което трябва да реализира проектите за модернизация на армията - купуване на нови изтребители, сухопътна техника и патрулни кораби, и в МВР, където са заделени повече средства за заплати, а в същото време се  и се намаляват тези, с които се извършва контрол над СРС.Както стана ясно, с бюджета за следващата година правителството прави актуализация на този за текущата година. Това става заради обещаните пари за увеличение на заплатите в МВР и на надзирателите в затворите. Близо 260 млн. лв. за МВР и 17 млн. лв. за правосъдното ведомство ще бъдат надписани в бюджетните разходи за тази година.МВРЗа следващата година МВР ще разполага с малко над 1.5 млрд. лв., докато за 2018 г. бяха предвидени 1.3 млрд., без в тях да влизат допълнителните пари за заплати. Раздуването на бюджета на вътрешното ведомство идва на фона на проблема с недостига на униформени, заради което правителство и парламент бяха принудени със  да компенсират липсата на полиция в малките населени места.Базата, на която ще се изчисляват заплатите в МВР, МО, НСО, разузнаването, ДАНС и надзирателите в затворите, се запазва 380 лв.Министерство на отбраната1.277 млрд. лв. ще бъдат заделени в отбраната, но като цяло за 2019 г. общо разходите за отбрана ще възлизат на 1.839 млрд. лв., което представлява 1.58% от БВП. В тези пари се включват и разходите за военните училища.За периода 2019-2021 ще бъдат похарчени 533 млн. лв. за придобиване на основна бойна техника за изграждане на батальонни бойни групи от състава на механизирана бригада. 400 млн. лв. пък са предвидените разходи за придобиване на нов тип боен самолет.Прогнозата на финансовото министерство предвижда разходите за отбрана да растат в периода 2019-2018 година като достигат 1.839,3 млрд. лв., 2.006,5 млрд. лв. и 2.179,3 млрд. лв. В края на периода процентът от БВП за отбрана трябва да достигне 1.64% и съответно 2 процента през 2024 година.СлужбиОт специалните служби Държавна агенция \"Национална сигурност\" получава традиционно най-големия бюджет - 115 689 млн. лв., като намеренията са за три години той да се задържи на 116 млн. лв. Повече пари отиват и за НСО. Там за 2018 г. бяха отделени 37.4 млн. лв., а за следващата година са осигурени 40 482 млн. лв. Любопитното в случая е, че в Закона за държавния бюджет се прави промяна в Закона за НСО, с която отпада изискването омбудсманът да ползва специализиран транспорт от службата. След като за поредна година правителството вдига парите за държавните гардове, намеренията са през следващите години тези пари да не бъдат вдигани повече.Държавна агенция \"Разузнаване\" ще има с 3 млн. лв. по-голям бюджет, който през 2019 г. ще бъде 36 589 млн. лв. В същото време правителството налива и повече пари в агенцията, която на практика извършва прилагането на специални разузнавателни средства. От 48 млн. лв. за 2018 г. бюджетът на ДАТО скача до над 52 млн. лв. В същото време се , което на практика следи законно ли се прилагат методите за подслушване и проследяване. Орязването на бюджета на бюрото идва на фона на опита на прокуратурата да \"обезглави\" ръководството. По  Бойко Рашков ДАНС и прокуратурата системно отказват да предоставят данни за прилагани СРС, с което саботират работата на бюрото. ЗатвориВ бюджета на Министерството на правосъдието за 2018 г. се прави актуализация, с която се осигуряват допълнително средства за персонал в размер на 17.3 млн. лв., от които 15 млн. лв. са предвидени за увеличение на възнагражденията на Главна дирекция „Охрана“ и Главна дирекция „Изпълнение на наказанията“ и 2.3 млн. лв. за изплащането на допълнителните възнаграждения за изпълнение на специфични дейности на служителите в двете главни дирекции, както и на разходите за извънреден труд, време на разположение, работа на официални празници и др.С увеличение на средствата за персонал правителството се надява да мотивира надзирателите на фона на зачестилите бягтсва на затворници през изминалата година. Спокойствието на българските граждани, обезпечаването на сигурността на органите на съдебната власт и успешната охрана на местата за лишаване от свобода са обективна функция от ефективната работа и взаимодействието на всички структури в системата на обществения ред, включващи силите и средствата на Министерството на вътрешните работи, както и на служителите на Главна дирекция „Охрана“ и Главна дирекция „Изпълнение на наказанията“, които имат своето важно място и роля за стабилността и сигурността на обществото, е записано в ", "date": "2018.10.23", "title": "3.3 млрд. лв. налива правителството в службите и военните през 2019 г."}
{"url": "https://offnews.bg/futbol/skandalnite-jomov-kerchev-i-milev-se-izviniha-no-i-se-obidiha-690510.html", "text": "Младежките национали Георги Йомов от Славия, Ванцислав Керчев от Ботев Враца и Наско Милев от Витоша Бистрица се извиниха за поведението си на летището във Франкфурт след загубата от Люксембург в европейските квалификации.Припомняме, че тримата публикуваха скандален клип в социалната мрежа Инстаграм, на който се вижда непристойното им поведение. Футболистите бяха изслушани от Комисията по етика и феърплей, която ги предложи за наказание пред Дисциплинарната комисия на БФС.\"На тази среща се разбрахме какви ще бъдат последствията. Сега няма да казваме. Извинихме се за постъпката. Аз съм обиден за неща, които се изрекоха по наш адрес, които не са верни.Това, което направихме е така, но няма нищо общо с това, което казаха за нас, че не сме защитавали фланелката и сме се подиграли с нея, защото няма нищо такова.Има мачове, които много сме се борили за тази фланелка. Само за това съм обиден, за нищо друго. Не виждам защо подценяваме Люксембург.Това, че сме паднали, не е приятно и постъпката ни не е правилна. Люксембург са доста силен отбор и доста напреднаха във футбола. Даваме си пример, че сме пример за подрастващото поколение\", коментира Йомов.\"Постъпката ни не е правилна. Остава ни като обеца на ухото. Съжаляваме за това, което направихме. И тримата сме виновни. Няма значение кой е снимал, кой е говорил или кой се е качил първи на тази количка. И тримата поемаме вината и заставаме зад постъпките си\", каза Милев.\"Много съжалявам и не беше достойно, защото бяхме с фланелката на националния отбор\", каза още Керчев.", "date": "2018.10.23", "title": "Скандалните Йомов, Керчев и Милев се извиниха, но и се обидиха"}
{"url": "https://offnews.bg/futbol/karlo-ancheloti-ne-haresva-iuventus-690490.html", "text": "Бившият футболист и треньор на Милан Карло Анчелоти, който в момента е начело на Наполи, определено не изпитва симпатия към хегемона в Серия А Ювентус.Любопитното е, че Анчелоти води и Юве в периода 1999-2001 година, който впоследствие определи като най-лошия в кариерата си. Сега на прицела му застана Кристиано Роналдо, който премина в тима от Торино през лятото.\"Това определено е добре за имиджа на Серия А. Дълги години суперзвездите на футбола играеха именно в Италия. Марадона, Платини, Зидан, Кака, Ибрахимович, Шевченко...Списъкът е дълъг, но в последните десет години тази традиция беше нарушена, а с Роналдо се възражда.Той е великолепен играч и професионалист, който е допуснал една грешка в живота си досега, а именно - трансферът в Ювентус\", казва Анчелоти.", "date": "2018.10.23", "title": "Карло Анчелоти не харесва Ювентус"}
{"url": "https://offnews.bg/politika/simeonov-obiavi-che-pravitelstvoto-shte-e-stabilno-i-bez-nego-690509.html", "text": "Вицепремиерът и лидер на НФСБ Валери Симеонов обяви, че дори да подаде оставка, не вижда причина правителството да пада. \"Не смятам, че стабилността на правителството зависи от моята оставка. Не мисля, че моята фигура е кой знае колко значима\", каза той на извънреден брифинг в Министерския съвет и подчерта, че кабинетът може да продължи да работи и без него. Той обаче не отговори дали, ако подаде оставка като вицепремиер, депутатите от партията му ще продължат да подкрепят мнозинството в парламента.Изказването му идва, след като нарече майките на деца с увеждания \"кресливи жени\" с \"уж болни деца\", а това предизвика протест с настояване той да подаде оставка като вицепремиер. Коалиционните му партньори от \"Атака\" също поискаха да напусне поста си, но от ВМРО запазиха мълчание по темата. Премиерът Бойко Борисов обяви, че ако поиска \"силово\" оставката на Симеонов, ще се \"счупи цялата конструкция\" и правителството ще падне. Той прехвърли решението  \"Обединените патриоти\" - НФСБ, ВМРО и \"Атака\".Междувременно се разбра, че за утре се подготвя контрапротест в защита на Симеонов. Той е организиран от Сдружение \"Българска ракия\" и фермери, но вицепремиерът настоява тази демонстрация да не се провежда. И при днешното си изказване лидерът на НФСБ не пропусна да се изкаже остро по повод демонстрациите срещу него. \"Протестът беше тюрлюгювеч.Всички го видяхме\", каза той. Днес трите партии от \"Обединените патриоти\" трябва да се съберат на коалиционен съвет, който е свикан от лидера на ВМРО и вицепремиер по отбраната Красимир Каракачанов. На срещата трябва да бъде взето решение за оставката на Симеонов.Изказването на вицепремиера Симеонов е пореден повод за напрежение между НФСБ и \"Атака\". Преди дни партията на вицепремиера сне доверието си от Сидеров и поиска той повече да не е председател на парламентарната група на \"Обединените патриоти\". Причината бяха надписи срещу Симеонов, излъчени по партийната телевизия на \"Атака\". Лидерът на НФСБ обаче не виждал конфликт за предстоящия коалиционен съвет. Въпреки това каза, че не е изненадан от искането на \"Атака\" да напусне кабинета. \"Представете си едни благоразположени колеги, усмивки, почерпки\", каза Симеонов по повод предстоящата среща на \"Обединените патриоти\".\"При наличие на решение на \"Обединените патриоти\" да издигне мен като вицепремиер, трябва да имасъответното решение, че ме оттегля\", каза още той. ", "date": "2018.10.23", "title": "Симеонов обяви, че правителството ще е стабилно и без него"}
{"url": "https://offnews.bg/obshtestvo/poveche-pari-za-psiholozi-v-uchilishtata-i-novi-stipendii-za-uchenitci-690501.html", "text": "Повече пари за наемане на психолози, педагогически съветници и социални работници ще има за училищата през 2019 година.\"Увеличаваме парите за подкрепа и конкретно за психолози, педагогически съветници, социални работници - коментира проектобюджета за догодина в частта за образование ресорният министър Красимир Вълчев и уточни, че това е политика на МОН от настоящата година, която ще продължи и през следващата 2019-а. - Дадохме 7 млн., сега пак сме планирали 6 милиона, като по този начин подпомагаме училищата да увеличават и общо парите за подкрепа.\"Друга сегашна политика, която държавата ще обезпечи е дуалното обучение, при което учещите в професионална гимназия могат я практикуват в реална работна среда. Досега то се финансираше със средства от швейцарското правителство. Тази година има над 110 такива паралелки, в които учат около 2800 ученици, които практикуват при около 200 работодатели.През 2019 г. дуалното обучение ще се разшири, като държавата мотивира гимназистите да се включват в него чрез допълнителни стипендии.Те ще бъдат обезпечени с 1,6 млн. лева в бюджета за 2019 г., уточни министър Вълчев. Парите ще стигнат и за допълнителни стипендии за учещите в специалности и професии с очакван недостиг на пазара на труда. Сега има 27 паралелки, които обучават ученици по някоя от т.нар. защитени специалности и още 65 по професии с очакван недостиг на пазара на труда.", "date": "2018.10.23", "title": "Повече пари за психолози в училищата и нови стипендии за учениците в дуални класове догодина"}
{"url": "https://offnews.bg/sviat/erdogan-zhestokoto-ubijstvo-na-hashogi-e-bilo-planirano-690515.html", "text": "Той твърди, че Турция разполага с неопровержими доказателства, че убийството на Хашоги, извъшено в саудитското консулство на 2 октомври, е \"предумишлено\" и \"жестоко\".Ердоган настоява Саудитска Арабия да отговори къде е тялото на убития журналист и кой е поръчал неговото отстраняване. Турският президент иска още заподозрените саудитци да бъдат съдени в Турция.По-рано днес лидерът на турската партия „Ватан“ Догу Перинчек каза, че Според саудитският външен министър Адел ал Джубейр убийството на журналиста е \"ужасна грешка\". По думите му саудитските власти засега не знаят как точно е бил убит Хашоги. Анонимен източник обаче е разказал пред \"Ройтерс\" как точно е настъпила смъртта.Екип от 15 саудитски граждани е бил пратен за среща с Хашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка, причиняваща задушаване. Член на екипа тогава облякъл дрехите на Хашоги, за да изглежда, че той напуска сградата на консулството. Камери са заснели двойника, който обаче вместо с обувките на Джамал Хашоги, бил с маратонки. ", "date": "2018.10.23", "title": "Ердоган: Жестокото убийство на Хашоги е било планирано"}
{"url": "https://offnews.bg/politika/borisov-egipet-e-potentcialen-dostavchik-na-priroden-gaz-za-balgaria-690512.html", "text": "\"За България Египет е потенциален доставчик на природен газ и имаме интерес да се включим в газовия проект между Египет, Гърция и Кипър\".Това каза премиерът Бойко Борисов по време на срещата си в Кайро с президента на Арабска република Египет Абдел Фаттах Ас-Сиси.\"Египет е сред стабилните търговски партньори на България в района на Близкия изток и Африканския континент. От взаимен интерес е да работим за още по-голямо активизиране на двустранния диалог в търговско-икономическата област\", каза още Борисов.По думите му стокообменът между България и Египет бележи устойчива тенденция към нарастване, а за миналата година е надвишил 1 млрд. щ.д. Според него обаче има неизползван потенциал в сътрудничеството на двете страни. Премиерът вижда и необходимост от набелязване на стъпки за оползотворяване на възможностите за разширяване на инвестициите. Задълбочаване на двустранното сътрудничество би могло да се търси и по линия на земеделието, транспорта и туризма, смята Борисов. Според него борбата с тероризма, екстремизма и радикализацията е обща кауза за България и Египет. Добави, че страната ни е заинтересована от развитието на двустранните връзки в сферата на правоприлагането, контра-тероризма, борбата срещу трансграничната организирана престъпност и трафика на хора.Премиерът каза още, че България разглежда Египет като държава с ключова роля за постигането на стабилност в региона на Близкия изток и Африка – проблематика, която по думите на Борисов има отношение както към българската национална сигурност, така и към процесите в Европа. ", "date": "2018.10.23", "title": "Борисов: Египет е потенциален доставчик на природен газ за България"}
{"url": "https://offnews.bg/futbol/rusev-otvarna-na-domuschiev-fokusat-na-problemite-vav-futbola-be-izme-690504.html", "text": "Финансовият благодетел на Левски Спас Русев излезе с изявление пред клубния сайт. В него той отговори тактично на вчерашните нападки на собственика на Лудогорец Кирил Домусчиев.В тях босът на разградчани заяви, че на \"Герена\" трябва да си гледат играта, селекцията и козирката. Ето какво се пише в сайта на Левски без редакторска намеса:\"\".", "date": "2018.10.23", "title": "Русев отвърна на Домусчиев: Фокусът на проблемите във футбола бе изместен към личностни нападки"}
{"url": "https://offnews.bg/ikonomika/narediha-na-targovtcite-v-odrin-da-uchat-balgarski-690518.html", "text": "Търговците в Одрин предприемат инициатива местните магазини да са отворени до 03:00 часа през нощта, заради българските и гръцките туристи, съобщава Според бизнеса така туристите от България и Гърция ще могат да прекарат повече време в Одрин, което удовлетворява търговците.От Камарата на индустриалците и търговците в Одрин (ETSO) съобщиха, че са решени да провеждат т. нар. „Бели нощи“, за да може алъш-веришът да продължи до ранните часове на нощта.През последните месеци сривът на турската лира превърна Турция в привлекателен център за пазаруване, а почивката при съседите става все по-атрактивна. Само през първите шест месеца на годината около милион българи са посетили Турция.Най-много са пътуванията към Одрин и Истанбул.През последните месеци 70% от туристите в Одрин са българи, а от всеки ъгъл се чува българска реч.Председателят на ETSO Реджеп Зъпкънкурт заяви миналата седмица на пресконференция пред турски медии, че в Санкт Петербург има термин наречен Белите нощи, когато е ден и нощта не настъпва.Той разказа, че с помощта на търговците магазините ще бъдат отворени до 01:00-02:00 часа. Музикални групи и дефилета ще има на основния булевард и чаршията.Той изтъкна, че идващите интензивно през уикенда в Одрин български и гръцки туристи са започнали да посещават града и през седмицата.Той изтъкна важността местните търговци, да научат български и гръцки език и изрази надежда, че жителите на града ще се отнесат отговорно към туризма. Реджеп Зъпкънкурт каза, че извънграничния алъш-вериш помага много на туризма и за това „трябва да се отнасяме много добре към туристите“.Председателят на Стоковата Борса в Одрин Йозай Йозтюрк посочи, че е голям късмет за града да граничи с две държави членки на ЕС.Бизнесмени приканиха чуждестранните студенти от Балканите, които следват в местния Тракийски университет, да се включат на почасова работа, за да могат да се преодолее езиковата бариера по време на алъш-вериша.", "date": "2018.10.23", "title": "Наредиха на търговците в Одрин да учат български"}
{"url": "https://offnews.bg/analizi/nasred-protesta-na-majki-vitceto-po-demografska-politika-otnovo-podhv-690511.html", "text": "В разгара на протеста на майките на деца с увреждания вицепремиерът по икономическата и демографската политика Валери Симеонов реши отново да се занимава с Националната служба за охрана (НСО). Преди  защо службата охранява почетния лидер на ДПС Ахмед Доган и \"на какво основание се отпускат суми за охрана на г-н Ахмед Доган - частно лице (бизнесмен)\".В профила си във Фейсбук във вторник той обяви, че НСО отказали да му дадат информация, защото нямал \"неограничен достъп до класифицирана информация\" () и дори го предупредили да не разгласява това, което знае.Въпреки че подобен развой на събитията беше очакван, Симеонов смята да продължи \"битката\", като препрати въпросите на президента Румен Радев, под чиято \"шапка\" е НСО, като очаква от него \"изчерпателен отговор\".На практика повторното активиране на Симеонов по темата идва в момент, в който президентът определи поведението му спрямо майките на . Подобно отношение изрази и съпругата на президента Десислава Радева, която .В началото на месеца OFFNews отправи запитване до кабинета на вицепремиера за това какво са отговорили от НСО на Симеонов за охраната на Доган. Преди седмица началникът на кабинета Маряна Николова отклони въпросите с мотива, че заявление на OFFNews не е постъпио при нея. Справка в правителствената пресслужба обаче показа, че питането е било препратено почти веднага, след като е постъпило там. В понеделник - 22 октомври, при телефонен разговор, Николова отново опита да протака, като обясни, че няма получен отговор от НСО, въпреки че подобни кореспонденции отнемат не повече от 14 дни. Началникът на кабинета обеща отговорът на НСО да бъде огласен, веднага след като постъпи, но побърза да уточни това, че информацията от НСО по принцип е \"класифицирана\" и не може да се огласява. На практика и към момента официалният отговор не е огласен от кабинета на Симеонов.Както вече OFFNews писа, интересът на вицепремиера към НСО не е нищо повече от опит за \"трупане на точки\" от страна на Симеонов - упражнение, което е обречено на неуспех. Още повече, че именно Симеонов и депутатите от Патриотичния фронт в парламента през 2015 г. пускат новия Закон за НСО. И въпреки че са изразили позиции против текстовете, които на практика отварят врата за охраняване на лица извън властта (), по време на второто гласуване на закона в зала голяма част от депутатите от ПФ (21 броя) отсъстват при окончателното приемане на текста. Присъстващите деветима патриоти гласуват против него, но при гласуването на предложението за влизане на закона в сила от 1 ноември 2015 г. те вече са трима. Само един е бил против, а останалите двама - \"за\" влизането на закона в сила.Така те фактически дават съгласието си законът да заработи, макар и с неодобряван от тях текст. По време на окончателното гласуване на закона Валери Симеонов не взима отношение.На практика с мълчаливото съгласие на патриотите законът е затворена тема от 2015 година до днес. Провалът в питането на Симеонов беше предизвестен, а това, че той е решил да пренасочи питането си към президента Радев, показват сериозни пропуски в познаването на законодателството. Защото НСО може да е подчинено на президента, но на практика контролът върху службата идва директно от правителството. Причината е в модела на взимане на решения в НСО - специализирана комисия, в която влизат освен шефът на НСО, също и началникът на ДАНС и главният секретар на МВР. И двамата са представители на изпълнителната власт. Не на последно място - разходването на средствата за охрана се отчитат в доклад, който е наличен в Министерския съвет и с който вицепремиерът Симеонов има възможност да се запознае. Парите за охрана пък на практика се отпускат от правителството със Закона за държавния бюджет.", "date": "2018.10.23", "title": "Насред протеста на майки, вицето по демографска политика отново подхвана НСО"}
{"url": "https://offnews.bg/obshtestvo/vtori-den-niama-i-sleda-ot-izcheznaloto-kenguru-v-sandanski-690441.html", "text": "Втори ден няма и следа от избягалото кенгуру от зоопарка в Сандански, съобщиха от общината, потърсени от OFFNews.Вчера сутринта от управата му установиха, че някой е срязал оградата и животното е изчезнало.За съжаление никой не е подал сигнал да го е видял в града, уточниха от общината, но дали става въпрос за кражба все още не може да се каже.Правим всичко възможно да го открием, увериха оттам.", "date": "2018.10.23", "title": "Втори ден няма и следа от изчезналото кенгуру в Сандански"}
{"url": "https://offnews.bg/sviat/pochina-sazdateliat-na-modnata-imperia-beneton-690508.html", "text": "Жилберто Бенетон - бизнес мозъкът зад модната империя \"Бенетон\", е починал на 77-годишна възраст, съобщават световните медии. Той бе човекът, превърнал марката в цяла инфраструктура, разширявайки я отвъд продажбата на пуловери, отбелязва \"Файненшъл таймс\".Жилберто Бенетон е издъхнал след кратко боледуване. В последните си часове е бил със съпругата си и дъщерите си в семейния им дом в Тревизо, Италия.Кончината на бизнес гуруто идва месеци след като компанията бе критикувана, че е инвестирала в падналия мост в Генуа, където загинаха над 40 души. Според италиански медии здравословното състояние на Жилберто Бенетон се е влошило след шока от трагедията в Генуа, както и от загубата на по-малкия му брат малко преди това.", "date": "2018.10.23", "title": "Почина създателят на модната империя Бенетон"}
{"url": "https://offnews.bg/kultura/uiliam-defo-e-van-gog-v-nov-film-za-golemia-hudozhnik-690522.html", "text": "Безспорно талантливият актьор Уилям Дефо, като прочутия художник Ван Гог, ще имат възможност да видят зрителите на Киномания в новия филм на режисьора Джулиън Шнабел „Ван Гог: Пред портите на вечността”.Филмът, чиято официална премиера беше във Венеция тази година, ще може да бъде видян на единствена прожекция в рамките на кинопанорамата на 24 ноември от 20:30 часа в зала 1 на НДК (а по-рано същата вечер, отново в зала 1 на НДК, ще бъде показан и новия филм на Вим Вендерс – „Папа Франциск: Човек на думата си).За „Ван Гог: Пред портите на вечността” самият режисьор казва: „Този филм е за един художник и неговото рисуване, както и за тяхната връзка с вечността.”След като миналата година Киномания показа интригуващия изцяло рисуван „Да обичаш Винсент”, този път акцентът е върху брилянтното изпълнение на Уилям Дефо (с награда „Купа Волпи” от Венеция за най-добър актьор за превъплъщението си и вероятен претендент за „Оскар”), който по впечатляващ начин изразява вътрешната светлина на великия художник, неговите лудост, гений, безпомощност, отчаяние и триумф.Режисьорът Джулиън Шнабел твърди, че филмът „Ван Гог: Пред портите на вечността“ не е биографичен – още повече че вече са създадени поне тридесет други такива продукции. Разкрива обаче, че е рисувал част от картините, които се виждат пред камерата, което вероятно се дължи на факта, че Шнабел се развива и като артист, който рисува върху парчета порцеланови съдове.Режисьорът представя различна гледна точка за последните часове на художника, която предизвика множество дискусии след премиерата.Във филма участват още: Рупърт Френд, Оскар Айзък (Пол Гоген), Мадс Микелсен, Матийо Амалрик, Еманюел Сение, Нилс Ареструп и др.Билетите са в продажба на касите на НДК, както и онлайн на tickets.ndk.bg.", "date": "2018.10.23", "title": "Уилям Дефо е Ван Гог в нов филм за големия художник"}
{"url": "https://offnews.bg/politika/deputatite-razglezhdat-tazi-sedmitca-zakonoproekta-za-horata-s-uvrezhd-690514.html", "text": "Депутатите ще разгледат тази седмица на първо четене проекта на Закон за хората с увреждания, който беше внесен от Министерския съвет.Утре и в четвъртък парламентарните комисии ще разгледат на първо четене законопроекта, а в петък той ще бъде обсъден в пленарната зала.Измененията бяха преработвани няколко пъти. Последният път причината беше, че протестиращите майки на деца с увреждания имаха сериозни критики. Омбудсманът Мая Манолова път обяви, че поправките са \"абсолютно осакатени\" и от проекта са извадени всички точки, които са прокарвали реформата реформата. След това обаче се стигна до консенсус и Националният съвет за интеграция на хората с увреждания подкрепи проекта. Така Министерският съвет прие окончателния вариант на измененията миналата седмица. Законопроектът въвежда нова индивидуална оценка на човека с увреждане - здравословно му състояние, функционалните затруднения, проблемите при ежедневните му дейности, както и вида на необходимата подкрепа.От началото на следващата година ще има и месечна финансова подкрепа на хората с увреждания над 18 годишна възраст. Тя се определя в зависимост от степента на увреждане и целта ѝ е да компенсира разходите, породени от увреждането. Размерът на финансовата подкрепа ще се определя в зависимост от линията на бедност.През 2019 г. хората с над 90% степен на увреждане с право на чужда, които получават социална пенсия за инвалидност, ще получават 57% от линията на бедност или 198 лв. на месец.Проектът предвижда и създаването на Държавната агенция за хората с увреждания от началото на 2021 година. Тази седмица ще бъдат обсъдени на първо четене и двата законопроекта за личната помощ, внесени от народни представители от \"Воля\" и от БСП. Предвижда се те да бъдат точка втора на петъчното пленарно заседание.", "date": "2018.10.23", "title": "Депутатите разглеждат тази седмица законопроекта за хората с увреждания"}
{"url": "https://offnews.bg/sviat/povredi-se-eskalator-na-metrostantcia-v-rim-postradaha-30-ruski-futbo-690545.html", "text": "Най-малко 30 души пострадаха при повреда на ескалатор на метростанция в Рим, съобщи РИА Новости, позовавайки се на информация от руското посолство. Пострадалите са футболни запалянковци. Инцидентът е станал около 19 часа местно време. Ескалаторът изведнъж започнал да се движи с много висока скорост. Хората върху него започнало да падат един върху друг в края на съоръжението. Видео показа как част от хората се опитват да слязат встрани от ескалатора, докато той се движи. Поне 7 души са в тежко състояние. ", "date": "2018.10.23", "title": "Повреди се ескалатор на метростанция в Рим, пострадаха 30 руски футболни фенове (видео)"}
{"url": "https://offnews.bg/sviat/v-kitaj-otkriha-naj-dalgia-most-v-sveta-55-kilometra-690478.html", "text": "55-километровото съоръжение вече свързва Хонконг, Макао и южния китайски град Чжухай. Най-дългият морски мост в света бе открит от китайския президент Си Цзинпин. Изкуствени острови и подводни тунели са част от амбициозния проект, чиято цел е икономическо интегриране на общо 11 града.Чрез съкращаване на времето за придвижване между тези три големи града, този мост ще допринесе за развитието на западната част на делтата на Перлената река, коментира анализаторът Джоузеф Ченк.Благодарение на моста, разстоянието между Хонконг и Чжухай ще се изминава за 45 минути вместо за досегашните 4 часа.Очаква се до 2030 г. дневно по съоръжението да преминават около 29 хиляди автомобила и 126 хиляди пътници. Мостът първоначално трябваше да бъде открит през 2016 г. Цената на съоръжението се повиши до около 20 милиарда долара за 10-те години на неговото изграждане.За да се минава по моста, ще се изисква специално разрешително. След официалната церемония днес, мостът ще бъде отворен за движение утре.", "date": "2018.10.23", "title": "В Китай откриха най-дългия мост в света - 55 километра"}
{"url": "https://offnews.bg/analizi-i-komentari/obshtestvo-kato-muha-bez-glava-690480.html", "text": "Логика, изведена до абсурд.България не се чувства никак добре.В България демокрацията е тежко болна.България е последна по всички позитивни и първа по всички негативни критерии в ЕС.В България корупцията не е част от функционирането на управлението - тя Е начинът, по който то функционира на всички нива в държавата.В България наложеният през последните десетина години модел на власт е изчерпан, очевидно е, че той може да се крепи само на пропаганда и формални демократични процедури на простото мнозинство от все по-малко гласуващите българи.България се управлява без стратегия, ден за ден, няма идеи, няма визия, няма дори елементарно обяснение за смисъла на това, което се прави и за целите, които ще се преследват в близките години.В България могат да се формулират катастрофични провали в някои политики - един такъв е проблемът с хората с увреждания и това никой не може да го оспори.Но, поради това, че именно БСП и то БСП на приватизаторката КН е така наречената формална опозиция, то какъвто и протест да се подеме срещу всичкото това, което изброих, веднага наскачват отвсякъде цели ескадри, ескадрили и ескадрони деца на лейтенант Шмид и паникьосано вопят: Бият Паниковски! УжасТ, отидЕ ни европейската ориентация, болшевиките идат! С други думи - не е важно дали простакът е простак, а дали е наш простак-Значи по тази логика всеки протест е тайна, скрита, замаскирана, под прикритие конспирация на тъмните червени сили.Обществото като муха без глава си крепи двуполюсния модел на формалната власт и формалната опозиция, а после заради този двуполюсен модел отказва да подкрепи всякакъв опит да се накара властта да бъде по-хуманна, по-човешка, по-възпитана, по-малко арогантна, по-отговорна и въобще - поне малко По - в позитивния смисъл на думата, защото формалната опозиция се е прилепила към него.Това е чиста проба Параграф 22. Но вината за него не е на БСП (КН), а на обществото. То си избира това статукво, срещу което после не може да протестира и така го прави още по-статукво. Няма алтернатива, защото то не позволява да има алтернатива и то не позволява да има алтернатива, защото няма алтернатива.Сигурно трябва да се забрани на БСП (КН) да подкрепя протестите, така ли? Ама то БСП не е родила една нормална идея за 30 години - тя вечно цикли от протести срещу нея до протести, към които се прилепва нахално и се върти по тази спирала като в центрофуга.Ала със забрани няма да стане. При демокрацията забраните са само чрез вота на избирателите.Иначе ще си я караме все така с пълзене по дъното на Европа. Ето, Северна Македония се е засилила вече да влезе в ЕС. И много скоро след влизането си няма да бъде последна там, а предпоследна....Б. ред. - Позицията на проф. Слатински е от профила му във фейсбук.", "date": "2018.10.23", "title": "Общество като муха без глава"}
{"url": "https://offnews.bg/112/obarnat-tir-zatvori-magistrala-trakia-690485.html", "text": "Mагистрала \"Тракия\" в посока София е затворена заради обърнат тир на 108-ия километър, съобщи бТВ.Около 2 ч. днес в посока Бургас турски тир се е блъснал в мантинелата и се обърнал на пътното платно.66-годишният шофьор е в болница. Пробата му за алкохол е отрицателна.Обходният маршрут е от пътен възел Цалапица през селото и от 90-и км към Пазарджик.", "date": "2018.10.23", "title": "Обърнат тир затвори магистрала Тракия"}
{"url": "https://offnews.bg/futbol/na-gerena-vdignaha-mernika-na-vrataria-polachek-690481.html", "text": "Сериозна дилема стои пред Славиша Стоянович и компания след дербито с Лудогорец. На “Герена” вдигнаха мерника на вратаря Мартин Полачек, след като се издъни при попадението на Лукоки в Разград, когато изби лошо топката. Това бе втората му подобна грешка, но при първата бе отсъдена засада.Словакът е бил предупреден още при неумелата му намеса, която доведе до изравнителния гол на Вадуц за 2:2 в реванша на “Герена”, че трябва да подобри формата си, защото “сините” фенове не прощават подобни издънки, пише “Меридиан мач”. В това се убеди и капитанът Божидар Митрев, който от любимец се превърна в голям грешник.Полачек има вина преди това и за попадението на Витоша, но тогава съотборниците му вкараха 4 гола във вратата на “Тигрите”. Освен това феновете недоумяват защо словакът не излиза по-убедително при центриранията, след като притежава такива физически данни.Сега в Левски трябва да умуват дали да оставят Полачек поне за един мач във фризера или да продължат да залагат на него, за да усети, че треньори и съотборници имат вяра в него. Според други информации, на “Герена” дори се замислят за привличането на нов вратар през зимата.", "date": "2018.10.23", "title": "На \"Герена\" вдигнаха мерника на вратаря Полачек"}
{"url": "https://offnews.bg/obshtestvo/otkriha-afrikanska-chuma-pri-diva-svinia-v-silistrensko-690544.html", "text": "За първи случай на Африканска чума при дива свиня край Кайнарджа, обл. Силистра, съобщиха от Българската агенция за безопасност на храните.Мъртвото диво прасе е открито непосредствено до самата телена ограда на границата с Румъния, в която се е оплело при опит за преминаване на територията на България.Съоръжението е изпълнило предпазните си функции, посочват от БАБХ.Изпитването на взетите проби е потвърдило наличие на вируса на Африканска чума по свинете.За контрол и ликвидиране на заболяването БАБХ прилага всички мерки в съответствие с действащото законодателство. Животното е загробено, извършена е дезинфекция на мястото, уточняват оттам.Ще се извършват постоянни клинични прегледи за Африканска чума при домашни свине и ще се вземат проби от всички умрели или показващи клинични признаци диви и домашни свине като изпълнение на Програмата за профилактика и надзор на болестта в България.Към момента Африканска чума е констатирана в девет държави членки на ЕС: Белгия, Чехия, Полша, Естония, Латвия, Румъния, Унгария, Латвия, Румъния.Мястото, където е открита мъртвата дива свиня, е в близост до огнищата на Африканска чума в Румъния. Предстои допълнително разширяване на епизоотологичното проучване, както и посещение на място на експерти от Централното управление на БАБХ, се посочва още в съобщението.", "date": "2018.10.23", "title": "Откриха Африканска чума при дива свиня в Силистренско"}
{"url": "https://offnews.bg/sviat/slozhiha-bomba-pred-doma-na-soros-690479.html", "text": "Взривно устройство е открито в близост до дома на финансиста и филантроп Джордж Сорос в щата Ню Йорк, съобщава вестник „Ню Йорк Таймс“, цитиран от БГНЕС.На място е пристигнала група сапьори, които са извършили контролиран взрив. Властите в град Бедфорд в окръг Уестчестър са информирали пресата за започнатото разследване, което трябва да установи мотивите за поставянето на взривното устройство.За момента не се съобщава какво точно е то. Не е ясно и дали Сорос е бил в дома си, когато е открита адската машина.Джордж Сорос, основател и ръководител на хедж фонда Soros Fund Management, е един от най-богатите хора в света. Състоянието му се оценява на около 25 млрд. долара. През февруари 2016 г. телевизия CNN съобщи, че Сорос е дарил 6 млн. долара за кампанията на кандидат-президента на САЩ Хилари Клинтън.След победата на Тръмп Сорос нарече държавния глава \"привърженик на диктатурата\" и го обвини, че превръща САЩ в мафиотска държава.", "date": "2018.10.23", "title": "Сложиха бомба пред дома на Сорос"}
{"url": "https://offnews.bg/obshtestvo/manolova-kauzata-na-majkite-e-naj-chistata-sprete-gavrata-s-tiah-690489.html", "text": "„Най-лесният начин да се дискредитира протестът на майките на деца с увреждания е той да бъде партийно оцветен. Политиците се изкушават да го употребят. Но той е като дъгата. Защото уврежданията не са леви и десни”. Така омбудсманът Мая Манолова коментира пред Нова телевизия намеците, че демонстрациите са обвързани с определени политици и формации.Манолова бе категорична, че разчита на „интелекта и съвестта на партиите да не се опитват да смачкат протеста, защото хората с увреждания в България са натикани в ъгъла”.Омбудсманът коментира и изказването на вицепремиера Валери Симеонов, в което той нарече протестиращите „кресливи жени с уж болни деца”. Манолова определи изявлението като „срамно и неморално”. И подчерта, че Симеонов е служител на народа и няма право да обижда началника си.Тя изрази надежда, че властимащите ще изпълнят ангажимента си да приемат законите за хората с увреждания и за личната помощ най-късно до средата на декември.", "date": "2018.10.23", "title": "Манолова: Каузата на майките е най-чистата. Спрете гаврата с тях"}
{"url": "https://offnews.bg/izvan-terena/grigor-dimitrov-v-top-10-na-pleshivtcite-v-tenisa-690486.html", "text": "Най-добрият ни тенисист Григор Димитров попадна в класация на тенисисти, които прогресивно оплешивяват.27-годишният българин сам се издаде за проблема с косата, като смени прическата си при посещение на фризьор в Монте Карло.Сайт постави Гришо в своеобразен топ 10 на оплешивяващите тенисисти. Компанията му е изключително престижна, тъй като в нея влизат Рафаел Надал и Роджър Федерер. Там са още Анди Мъри, Стан Вавринка, Томаш Бердих, Жил Мюлер и др.\"Григор вече има класически признаци на оплешивяване. Очевидно е, че губи битката за косата си\", пише в материала. Пътят пред Григор е да последва примера на Надал, който си присади 4500 косъма и вече не е обект на шеги.", "date": "2018.10.23", "title": "Григор Димитров в топ 10 на плешивците в тениса"}
{"url": "https://offnews.bg/obshtestvo/goniat-simenov-sas-zlaten-skunks-v-asansiora-toj-go-rita-690487.html", "text": "Предаването \"Господари на ефира\" опита да връчи статуетката Златен скункс на вицепремиера Валери Симеонов. Причината е обидните думи, които той каза по адрес на протестиращите майки на деца с увреждания. Изказването му беше  на Националния фронт за спасение на България (НФСБ) \"Скат\", а след . Заради изявлението на вицепремиера пред сградата на Министерския съвет в София имаше . Същият ден екип на развлекателното предаване потърсило Симеонов в централата на НФСБ в София, но по-късно го откриват пред жилищната кооперация, в която той живее. На въпрос: \"Г-н Симеонов, знаете ли защо сме тук?\", той отговаря: \"Айде, разкарайте се\", след което се обръща отново към репортера с думите: \"Възбуден ми се виждате нещо\" и \"Можете ли да се мръднете малко?\".Симеонов е категоричен, че от предаването са манипулирани изказването му и заявява:Екипът продължава по следите на Симеонов дори и пред асансьора на кооперацията, а той продължава да пояснява:След което се качва в асансьора и се обръща към репортера с: \"Довиждане! Довиждане!\" Според Симеонов с въпросите си репортерът влизал в чувствително пространство: \"Недейте влиза в чувствително пространство. Знаете, че това не е прието\". На въпрос няма ли да се извините на майките, той е категоричен:Когато репортерът прави опит да връчи статуетката на Симеонов, той не я взема. Така скунксът е поставен на пода на асансьора, а Симеонов го рита на площадката пред вратата. Налага се да се намеси шофьорът му. Симеонов се качва на другия асансьор, шофьорът препречва пътя на репортера.В същото време скунксът е останал в другия асансьор и така, заедно със Симеонов, се качва към горните етажи.", "date": "2018.10.23", "title": "Гонят Сименов със Златен скункс в асансьора, той го рита"}
{"url": "https://offnews.bg/obshtestvo/zakrivaneto-na-fonda-za-lechenie-na-detca-v-chuzhbina-bilo-stapka-napr-690488.html", "text": "Преструктурирането на три от най-чувствителните звена в здравеопазването се прави, за да се съчетаят най-добрите практики.Това коментира зам.-министърът на здравеопазването Жени Начева в сутрешния блок на  по повод закриването на Фонда за лечение на деца и Комисията за лечение в чужбина. Досега двете звена приемаха молби на деца и възрастни за лечение в чужди болници. Двете структури ще преминат към Здравната каса.Реформа предстои и в Агенцията по трансплантациите. Tя ще бъде обединена с медицинския одит в обща структура - Агенция за медицински надзор. Бяха изказани обаче и опасения, че реформата в тези звена цели \"да ги скрие\" от медийното и общественото внимание, като ги бъдат вкарани под шапката на по-големи структури. През годините дейността им неведнъж е ставала повод за медийни репортажи и публичен натиск.Няма да има негативно отражение за лечението на децата в чужбина, а просто ще се съчетаят най-добрите практики на касата и на Фонда, увери Жени Начева по повод реформата в здравния сектор.По думите на зам.-министъра в дейността на Фонда за лечение на деца, Комисията за лечение в чужбина и Агенцията по трансплантации е имало пропуски и е настъпил моментът за промяна. Не е ясно, дали Общественият съвет към фонда ще остане.„Досега децата и семействата им търсеха само оферти, подаваха документи и в Касата и във Фонда. След реформата на едно място ще се подават документи, работата с родителите и децата ще се облекчи. Лечението, свързано с трансплантациите, ще се осъществява от Касата – отново от един източник на финансиране\", отбеляза Жени Начева.„Предвиден е трансфер от бюджета към Фонда за лечение на деца от 14 милиона лева и още 2 милиона за Комисията за лечение в чужбина. Касата ще продължи да финансира тези структури. Това ще помогне да се подобри административния капацитет без да се нарушат функциите и контрола, които двете структури са изпълнявали“, подчерта тя.Чистата администрация на Агенцията по трансплантациите ще премине към новата институция – Агенция медицински надзор, каза още Начева.", "date": "2018.10.23", "title": "Закриването на Фонда за лечение на деца в чужбина било стъпка напред"}
{"url": "https://offnews.bg/sviat/putin-predlozhi-da-se-sreshtne-otnovo-s-tramp-na-11-noemvri-v-parizh-690540.html", "text": "Руският президент Владимир Путин предложи днес да се организира нова среща между него и американския му колега Доналд Тръмп, която да се проведе в кулоарите на отбелязването на 100-годишнината от края на Първата световна война на 11 ноември в Париж, предадоха световните агенции, цитирани от БТА.\"Разбира се, би било полезно да продължим прекия диалог. Разбира се, ако американската страна е заинтересована от такива контакти\", каза Путин, след като прие в Москва съветника на президента на САЩ по въпросите на националната сигурност Джон Болтън.В отговор Болтън увери Путин, че Тръмп ще се радва да се срещне с него.В същото време руският президент отбеляза, че е изненадан от неприятелски действия, които САЩ предприемат срещу Русия.Преди броени дни Тръмп обяви, че иска да изтегли Съединените щати от Договора за ликвидиране на ракетите със среден и малък обсег на действие - ключово двустранно споразумение, сключено през 1987 г. между САЩ и СССР.", "date": "2018.10.23", "title": "Путин предложи да се срещне отново с Тръмп на 11 ноември в Париж"}
{"url": "https://offnews.bg/obshtestvo/slanchevo-s-temperaturi-do-20-gradusa-690476.html", "text": "Тази сутрин облачността ще се разкъсва и намалява и след обяд над по-голямата част от страната времето ще е предимно слънчево. По-значителна ще се задържи облачността над планините и югоизточните райони, но валежи са малко вероятни.Вечерта вятърът в Дунавската равнина ще започне да се ориентира от запад-северозапад и да се усилва. Преобладаващите минимални температури ще са между 5 и 10 градуса, максималните - между 15 и 20 градуса, сочи прогнозата за времето на НИМХ.Над крайните южни райони на Черноморието облачността ще е предимно значителна, но ще е почти без валежи. Над останалата част облачността временно ще намалее и ще преобладава слънчево време. Максималните температури ще са 17-19 градуса, близки до температурата на морската вода. Вълнението на морето ще е 2 бала.Над планините облачността ще е предимно значителна, но до вечерта временно ще се разкъса и намалее. Валежи са малко вероятни. Ще духа слаб, предимно източен вятър, който привечер ще започне да се ориентира от запад-северозапад и да се усилва. Максималната температура на височина 1200 метра ще е около 11 градуса, на 2000 метра - около 4 градуса.", "date": "2018.10.23", "title": "Слънчево с температури до 20 градуса"}
{"url": "https://offnews.bg/sviat/tramp-sasht-shte-uvelichat-iadrenite-si-orazhia-690477.html", "text": "САЩ ще увеличават своя ядрен потенциал до тогава, докато останалите страни не се вразумят. Това заяви американският президент Доналд Тръмп. „Докато хората не дойдат на себе си, ние ще увеличаваме ядрения си потенциал“, каза Тръмп, цитиран от БГНЕС.Тези думи на американския президент много напомнят за ситуацията от началото и средата на 80-те години на миналия век, когато между САЩ и СССР имаше надпревара във въоръженията. На територията на Европа двете суперсили бяха разположили различни видове ракети. В крайна сметка СССР финансово не издържа на надпреварата и по времето на Михаил Горбачов взе решение за спиране на тази лудост. Това доведе до сключването на Договора за ликвидиране на ракетите с малък и среден обсег от Горбачов и Роналд Рейгън.Ракетният договор трябва да включва и Китай Договорът за ликвидацията на ракетите със среден и малък обсег трябва да обхваща не само Русия и САЩ, но и Китай, заяви Тръмп.При това Тръмп потвърди, че възнамерява да извади САЩ от ДЛРСМО, за което вече обяви в събота. В тази връзка той обвини Русия, че не спазва духа и буквата на този договор.Попитан дали неговото изявление може да се приема като „заплаха към Владимир Путин“, Тръмп отговори:", "date": "2018.10.23", "title": "Тръмп: САЩ ще увеличат ядрените си оръжия"}
{"url": "https://offnews.bg/analizi-i-komentari/kachi-se-po-nagore-ili-zashto-problemat-ne-e-samo-valeri-simeonov-690497.html", "text": "\"Не, проблемът не е в бъдещето на вицепремиера Симеонов. И Бойко го каза ясно - проблемът е в бъдещето на кабинета \"Борисов 3\", пише в коментар зам.-председателят на ДСБ Радан Кънев в блога си.Днешната криза, както и предходните, се дължи на провали на цялото управление, а не само на навика на Валери Симеонов да трупа точки от \"straight talk\" (\"Модерен\" навик, който носи позитиви, но и често разкрива тежката му политическа, а и човешка непригодност за висок държавен пост).Кризата показва три трайни и непреодолими провала на управлението на Борисов:1. Пълна управленска немощ, страх и некомпетентност.Не може, просто не може, след близо десет години управление и политическа доминация, повечето от тях във великолепна икономическа конюнктура (с която не спира да се хвали), властта на ГЕРБ да няма елементарни решения на проблемите на хората с увреждания. И изобщо - на проблемите на най-слабите и уязвими членове на обществото ни. И изобщо - на социалната политика. Не е чудно, че ГЕРБ не са излъчили нито един партийно отговорен министър в МТСП, въпреки обещанията си. Те просто не знаят какво да правят в тази сфера, а и ги е страх да направят малкото, което знаят.2. Състезание по популизъм и неспособност да се решат вътрешните проблеми.Кризата издава не само очевидния вътрешен разпад на \"Патриотите\", но и разломите вътре в ГЕРБ, и най-лошо - непреодолимата конкуренция между отделните групи в ГЕРБ и ОП кой да се позиционира като най-големия национален популист, лъжеконсерватор и лъжепатриот, като \"български Орбан\". Съвсем отделна тема, че докато се разправят, Корнелия Нинова вече се настани в това пространство... Просташкият език на Симеонов не е случайност - той е елемент от рецептата за успешен лъжеконсерватизъм. Както и непрекъснатите празни приказки по различни актуални теми (хазарт, мутри в туризма, делото на Домусчиев, който изведнъж се прероди в защитник на Валери...) на същия герой, от които нищо не излиза, но се трупат точки. Този стил не е наложен от Симеонов, а от Борисов. И днес е напълно извън контрол, в състезание без правила между Борисов и \"дясно-консервативния\" му антураж, Симеонов, Сидеров, Каракачанов, Джамбазки, Бареков, но също така Нинова и други фигури на \"левицата\".3. Външнополитическа зависимост и уязвимост на властта.Тц. Бойко не го е страх, че кабинетът ще падне, ако извади Симеонов или Сидеров. Той има супер комфортно мнозинство, в което влизат и Марешки, и ДПС, да не говорим, че Нинова услужливо е извън НС, заедно с 2/3 от депутатите си. Страх го е, но от друго. Че в единия вариант - изхвърляне на очевидния провокатор Сидеров, ще загуби милостта на Батюшка-Цар в Кремъл. А в другия, особено с привличането на Марешки, ще изпадне в пълна зависимост от Батюшка-Цар и ще загуби парите на лошите евробюрократи, без които съвсем не може да свърже двата края. Не, не на управлението - тях отдавна е изпуснал. А на финансирането на обръчите на партията си, без които не може да задържи властта и седмица.За Борисов е особено важно да продължава да лавира между Русия и ЕС, като лапа пари и получава гаранции за сигурност и от двете места. По тази причина се нуждае и от шумното предателско поведение на Волен, и от театрално-показната русофобия на Валери. (Неприятен страничен ефект е, че в тази ситуация, Валери Симеонов започва да изглежда на нещо като \"прозападен\" политик, което има потенциал да нанесе непоправими вреди на образа на Запада в обществото....)Оставката на Валери Симеонов няма да разреши нито един от проблемите. Оставането му на поста - още по-малко. Промяна е нужна \"малко по-нагоре\".И тук, отвъд анализа, идва политическият въпрос: И к'во пра'им после?Отговор на този въпрос в България има (или пък няма?) единствено демократичната, европейска десница и център. Това важи и за трите проблема - компетентността и волята за реформи, отказа от просташко-популистко говорене за сметка на реални решения и ясна европейска и прозападна ориентация на националната политика.Просто в последните години е трудно и не особено печелившо да стоиш извън сферата на просташкия, лъжеконсервативен и проруски популизъм. Неслучайно и БСП, и \"Патриотите\", и ГЕРБ, и цял сонм неконкретизирани \"нови десни\" се бутат в популисткото пространство като нервни хипопотами в калта, в разгара на сухия сезон.Извън локвата остана само демократичната десница. Но готови ли сме да спрем свободното падане на обществото и институциите в трите описани посоки? Очевидният отговор е не. Въпреки съществения напредък и в консолидацията, и в програмата на \"Демократична България\", засега европейския демократичен център-дясно няма нито обхвата на обединение, нито дълбочината на вътрешно единство, необходими, за да поеме отговорност за властта.А видимо няма време. За това си струва да поговорим, и то спешно...", "date": "2018.10.23", "title": "'Качи се по-нагоре' или защо проблемът не е само Валери Симеонов"}
{"url": "https://offnews.bg/obshtestvo/na-devet-mesta-ostavat-bez-voda-dnes-690475.html", "text": "„Софийска вода” временно ще прекъсне водоснабдяването в някои части на столицата днес, съобщиха от дружеството. Във връзка с монтаж на водомер с. Мало Бучино налага спиране на водоподаването от 9:00 до 21:00 ч. на с. Мало Бучино, в района на ул. „Малобучински път“ от ул. „Бански път“ до ул. „Малобучински път“ № 89; местност „Манилов дол“, „Разсадник Мало Бучино“, местност „Крушовец“, местност „Голямото лице“ местност „Малкото Пладнище“; кв. „Горна баня“ - района между ул. 747, ул. „Диамант“, ул. „Лозище“, резервоар Лозище; кв. „Суходол“ - района между ул. „Равнище“, ул. „Смърдан“, ул. „Веселин Бешелиев“, ул. „3-ти март“, ул. „Момина сълза“, ул. „Бели брод“, ул. „Траян Тенев“, ул. „Стоичко Станиславов“, ул. „2-ри юни“, ул. „Суходолски път“, местност „Секулица“ и „Суходолски гробища“.Подмяна на спирателни кранове на ул. „Боримечката“ в кв. „Сеславци“ налага спиране на водоподаването от 9:00 до 21:00 ч. на кв. „Сеславци“.Инвестиционен проект за реконструкция на уличен водопровод на ул. „Без име“ в жк „Хиподрума“ налага спиране на водоподаването от 9:00 до 19:00 ч. на бл. 31, бл. 32, бл. 33, бл. 34. След възстановяване на водоснабдяването е възможно временно повишаване мътността на водата.Заради изпълнение на инвестиционен проект за реконструкция на уличен водопровод на ул. „Извор“ в кв. „Симеоново“ се налага спиране на водоподаването от 9:00 до 19:00 ч. на ул. „Извор“, ул. 75, ул. 80, ул. 82, ул. 77, ул. „Шумако“ от №9 до №16. След възстановяване на водоснабдяването е възможно временно повишаване мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.Монтаж на водомер на ул. „Мала планина“ в кв. „Лозенец“ налага спиране на водоподаването от 9:30 до 18:30 ч. на ул. „Мала планина“ , бл. 117 и бл. 119.Без вода във връзка с подмяна на сградно водопроводно отклонение на ул. „Моравча“ в кв. „Орландовци“ ще бъдат от 9:00 до 19:00 ч. по ул. „Моравча“ от ул. „Съзнание“ до ул. „Кирил Пърличев“.Във връзка с подмяна на спирателен кран на ул. „Дъга“ в кв. „Горна баня“ се налага спиране на водоподаването от 9:00 до 13:00 ч. на ул. „Люлински поток“, ул. „Дъга“, ул. „Мечта“, ул. „Лазурно утро“,ул. „Буен поток“.Поради подмяна на сградно водопроводно отклонение на ул. „Георги Бенковски“ в с. Лозен се налага спиране на водоподаването от 10:00 до 17:00 ч. на ул. „Рудината“, ул. „Масларица“, ул. „Георги Бенковски“, ул. „Могила“, ул. „Свети Спас“, ул. „Съединение“.", "date": "2018.10.23", "title": "На девет места остават без вода днес"}
{"url": "https://offnews.bg/futbol/ronaldo-shtastliv-chovek-sam-ne-me-pritesniavat-obvineniata-v-iznasi-690483.html", "text": "Нападателят на Ювентус Кристиано Роналдо сподели, че не се притеснява от обвиненията в изнасилване и е убеден, че истината все пак ще излезе наяве. Португалецът говори пред медиите преди мача с Манчестър Юнайтед в Шампионската лига тази вечер.Той сподели, че за него е специален момент да се завърне на “Олд Трафорд”, но също така каза, че е много щастлив, че в момента носи екипа на \"Старата госпожа\".“Не съм обсебен от мисълта да печеля индивидуални награди. Концентриран съм върху представянето си в Ювентус. В момента всичко е фантастично, отборът върви добре. Да печеля награди не е най-важното. То помага, но не е всичко. Не искам да правя сравнения с Реал Мадрид. Щастлив съм, че съм тук, както бях щастлив в Мадрид и в Манчестър Юнайтед.Смятам, че съм доста щастлив човек с голям късмет. Адаптирам се към италианския футбол. Той е по-различен, но пък доста се забавлявам. Съотборниците ми помагат и съм радостен да нося екипа на този фантастичен клуб. На терена и извън него постоянно се усмихвам. Чувствам се щастлив човек.Играя в голям клуб, имам прекрасно семейство, децата ми са здрави. Имам всичко, което искам. Останалото не ме интересува. Вярвам изцяло на моите адвокати. Забавлявам се, играейки футбол, радвам се на живота, а има хора, които се грижат за тези неща. Истината ще излезе наяве.Очаква ни труден мач, Юнайтед е страхотен отбор. Освен това те играят у дома. Но ние сме Ювентус. Играем добре, така както иска треньорът. Вярвам, че можем да победим. Разбира се, уважаваме Манчестър Юнайтед, те са фантастичен отбор с фантастичен треньор.Въпреки всичко, очаквам победа за Ювентус. За мен винаги е много емоционален момент, когато се завръщам в Манчестър”, коментира португалецът.", "date": "2018.10.23", "title": "Роналдо: Щастлив човек съм, не ме притесняват обвиненията в изнасилване"}
{"url": "https://offnews.bg/obshtestvo/rumen-radev-bezkontrolnata-vlast-razhda-tcinizam-690498.html", "text": "Безконтролната власт ражда цинизъм. С цинизъм не може да има ефективно управление, не можем да мислим за проблемите на хората.Така президентът Румен Радев коментира в Пловдив искането на оставката на вицепремиера Валери Симеонов, предаде БТА.Това, което виждам в момента е, че цялата енергия ще се фокусира върху личността на г-н Валери Симеонов, допълни държавният глава. По думите на Радев \"това не решава проблема - с липсата на контрол и с цинизъм\".Президентът е в ПУ \"П. Хилендарски\", където пред студенти ще изнесе лекция на тема \"Ценности, лидерство, образование в демократичното общество\".", "date": "2018.10.23", "title": "Румен Радев: Безконтролната власт ражда цинизъм"}
{"url": "https://offnews.bg/obshtestvo/nimh-izliza-ot-ban-s-tcialoto-si-imushtestvo-na-1-ianuari-2019-g-biu-690492.html", "text": "След 57 г. в Българската академия на науките (БАН) Националният институт по метеорология и хидрология излиза от Академията с цялото си имущество и в пълен състав. На 1 януари 2019 г. НИМХ става самостоятелно юридическо лице с бюджет в рамките на бюджета на Министерството на образованието и науката (МОН).Преобразуването е записано в преходните и заключителни разпоредби на проекта на Закон за държавния бюджет за 2019 г., който Министерството на финансите публикува вчера за обществено обсъждане.Бюджетът на новата структура ще се управлява от ръководителя на НИМХ, пише в проекта. Размерът му за 2019 г. ще бъде увеличен с 10% спрямо сегашния, разясни за OFFNews министърът на образованието Красимир Вълчев.Предисторията. Те обясниха, че не са получили и стотинка от отпуснатите от правителството т. г. допълнителни 15 млн. лева за БАН, че , като прекратят издаването на прогнозите за времето за страната и не предупреждават за предстоящи опасни явления.Общото събрание на БАН разпределя държавните пари за Академията между институтите. То решава на кои да даде повече и на кои - по-малко, съгласно принципи, приети от него по предложение на Управителния съвет на БАН. Именно срещу принципите на разпределяне, след чието прилагане НИМХ получава \"стотинки\", негодуват метеоролозите.В писмото си до Борисов от август метеоролозите написаха, че Общото събрание и Управителният съвет на БАН са \"\", които доказали, че \"\".След писмото бе организирана спешно среща при премиера Борисов с участието на министър Вълчев. , което . Започнаха протести, а . Ръководството на БАН предложи .В крайна сметка бе . Правителството взе решение за това, а БАН се съгласи.ЗаконътРешението е отразено в проектозакона за бюджета за предстоящата година, като в текстовете е записано още, че НИМХ е националната хидрометеорологична служба на Република България и не изпълнява функции във връзка с осъществяването на изпълнителната власт.Дейността му осъществяват работещи на трудови договори служители, включително заемащите академични длъжности.Уточнено е, че за НИМХ няма да важи забраната за увеличаване на общата численост на персонала на администрацията на изпълнителната власт, вписана в Закона за администрацията с поправка от септември т. г.\"Считано от 1 януари 2019 г. имуществото, архивът, както и всички права и задължения, включително и членствените правоотношения в национални, европейски и международни организации по метеорология и хидрология, и правото да обучава докторанти по акредитирани докторски програми, на Националния институт по метеорология и хидрология при Българската академия на науките преминават към Националния институт по метеорология и хидрология към министъра на образованието и науката\", пише в проектозакона.Месец след влизането в сила на закона МС трябва да утвърди правилник за устройството и дейността на НИМХ.Текстовете в проектозакона според министър Вълчев гарантират правоприемственост. ", "date": "2018.10.23", "title": "НИМХ излиза от БАН с цялото си имущество на 1 януари 2019 г., бюджетът му - с 10% ръст"}
{"url": "https://offnews.bg/obshtestvo/hem-ad-prikliuchva-proekt-za-podobriavane-na-rabotnata-sreda-690457.html", "text": "На 01.11.2018 г. „ХЕМ” АД приключва изпълнението на проект „Подобряване на работната среда и осигуряване на добри и безопасни условия на труд във фирма „ХЕМ“ АД“, №BG05M9OP001-1.008-0775-C01 по процедура BG05M9OP001-1.008 „Добри и безопасни условия на труд” на Оперативна програма „Развитие на човешките ресурси” 2014 – 2020 г., съфинансиран от Европейския съюз чрез Европейския социален фонд.Проектът е със срок 14 месеца за периода 01.09.2017 – 01.11.2018 г. и е на стойност 350 928,00 лева, от които 298 288,80 лева европейско и 52 639,20 лева национално съфинансиране.Общата цел на проектното предложение е да се подобри работната среда в „ХЕМ” АД чрез осигуряване на добри и безопасни условия на труд, въвеждане на нови системи и инструменти за развитие на човешките ресурси и организация на труда.Специфичните цели на настоящото проектно предложение са:- да се въведе система и нови практики за управление на човешките ресурси в компанията, като се въведат гъвкави форми на заетост и мерки за удължаване на професионалния и живот на по-възрастни служители;  - обезопасяване на съществуващите трудови процеси и подобряване условията на труд в „ХЕМ“ АД, чрез подмяна на дограмата и смяна на входна врата за защита от неблагоприятен микроклимат, изграждане на мълниезащитна уредба с активен мълниеприемник. Подобрена ресурсната ефективност и въведени мерки за опазване на околната среда.  - подобряване условията на труд в предприятието, чрез осигуряване на необходимите за това ЛПС и специално защитно работно облекло;  - да се осигури възможност за съчетаване на професионалния семейния и личния живот на служителите, чрез осигуряване на социални придобивки за работещите; - популяризиране на проекта, добрите практики и резултатите от него сред широк кръг от заинтересовани страни.Целева група:96 лица служители в „ХЕМ” АД, от които 54 души на възраст над 54 години и 10 лица с увреждания.Изпълнени индикатори:- „Брой предприятия, въвели нови процеси за безопасни и здравословни условия на труд лица.” - 1 брой;- „Брой предприятия въвели нови системи, практики и инструменти за развитие на човешките ресурси и организация на труда” – 1 брой;В проектната инициатива е осигурена заетост на 4 лица представители на целевите групи.- „Брой предприятия, получили подкрепа” – 1 брой;- „Заети, включително самостоятелно заети” – 96 броя.Място на изпълнение на проекта: град ПлевенЧрез получената БФП по схема \"Добри и безопасни условия на труд\" по ОП РЧР 2014-2020 г. реализира предвидените по проекта дейности, като внедри системи за развитие на човешките ресурси „Ротация на работното място” и „Гъвкаво работно време” от които се възползваха всички изявили желание. Закупи и предостави за ползване на служителите си нови, съвременни лични предпазни средства и специално защитно работно облекло. Със средства от БФП беше подменена дограма и врати в административна сграда и един от производствените цехове на дружеството. Беше изградена мълниезащитна уредба с активен мълниеприемник на цеховете. За служителите от администрацията на фирмата бяха закупени нови ергономични работни столове. С цел подобряване социалната среда и взаимоотношенията между служителите беше адаптирано и оборудвано със съвременни уреди помещения 40 кв.м, в което да се хранят работещите и да се организират различни тържества.С натрупаният административен опит по проекта „ХЕМ” АД изявява желание да участва и в други проектни инициативи за предоставяне на устойчива заетост и повишаване достъпа до заетост, намаляване на социалното изключване и борбата с бедността, мотивиране личностното и професионално развитие, насърчаване на заетостта.", "date": "2018.10.23", "title": "„ХЕМ” АД приключва проект за подобряване на работната среда"}
{"url": "https://offnews.bg/tenis/federer-poluchih-travma-na-rakata-oshte-v-nachaloto-na-liatoto-690502.html", "text": "Швейцарската легенда в мъжкия тенис Роджър Федерер сподели, че още в началото на подготовката при турнирите за сезона на трева е получил травма в ръката. Последиците са се оказали по-значителни впоследствие.\"Получих травма на ръката в началото на летния сезон, когато се подготвях за турнирите на трева. Последствията станаха по-сериозни от очакваното.В продължение на три месеца се наложи да търпя болката и да играя с нея. \"Не ми се иска да се оправдавам и ми се ще тази тема да не се коментира.Беше ми много трудно в първите десет минути по време на загрявката за мачовете. Сега обаче мога да забравя затова и да играя спокойно,\" каза Федерер.Днес швейцарецът ще покаже на какво е способен във вечерната сесия на турнира от сериите \"ATP 500\" в Базел срещу Филип Крайнович.", "date": "2018.10.23", "title": "Федерер: Получих травма на ръката още в началото на лятото"}
{"url": "https://offnews.bg/obshtestvo/majkite-prodalzhavat-s-protesta-do-ostavkata-na-valeri-simeonov-690491.html", "text": "Протестът на майките на деца с увреждания продължава и днес. Протестиращите са категорични, че ще останат на площад \"Независимост\" до оставката на Валери Симеонов.Поводът за недоволството им са думите на вицепремиера, че майките са \"кресливи\" и спекулират с \"уж\" болните си деца.В понеделник на обяд стотици възмутени излязоха пред Министерския съвет, за да поискат оставката на Симеонов. Те носеха плакати \"Срам ме е от вас\" и развяха черни знамена - символ на протеста на майките на деца с увреждания.Протестиращите блокираха движението на бул. \"Дондуков\". Блокада имаше и по-късно вечерта.След думите на Валери Симеонов премиерът Бойко Борисов се извини от името на правителството, но заяви, че не може да го уволни, защото ще наруши коалиционното споразумение с \"Обединени патриоти\" и така може да се стигне до падане на правителството.Вицепремиерът Красимир Каракачанов каза, че е изпратил покана за коалиционен съвет на колегите си в \"Обединените патриоти\" - Валери Симеонов (лидер на НФСБ) и Волен Сидеров (лидер на Атака).Поканата е по повод решението на \"Атака\" да снеме доверието си от вицепремиера Симеонов и да поиска оставката му.", "date": "2018.10.23", "title": "Майките продължават с протеста до оставката на Валери Симеонов"}
{"url": "https://offnews.bg/obshtestvo/tcarkvata-shte-otsluzhi-moleben-za-detcata-s-uvrezhdania-690500.html", "text": "Светият синод обяви, че ще бъде отслужен молебен за децата с увреждания.Молитвата ще бъде прочетена на 24 октомври, когато Православната църква отбелязва празника на иконата на Св. Богородица – „Всех скорбящих радост\". По решение на Светия Синод  този ден е определен за Ден на молитва за децата с увреждания и е вписан в Месецослова на Българската православна църква – Българска патриаршия.На този ден в храма „Покров Богородичен – Всех скорбящих радост\" (зад хотел „Родина\") в София от 9:00 ч ще бъде отслужена литургия от Белоградчишкият епископ Поликарп, викарий на Софийския митрополит. След литургията пред иконата на Св. Богородица – „Всех скорбящих радост\" ще бъде отслужен молебен за децата с увреждания и техните семейства.\"Нека всички се помолим заедно за нашите деца\", призовават от Синода.", "date": "2018.10.23", "title": "Църквата ще отслужи молебен за децата с увреждания"}
{"url": "https://offnews.bg/futbol/tcska-s-interes-kam-dvama-ot-septemvri-690482.html", "text": "ЦСКА проявява интерес към двама от младите футболисти на Септември (София). Според информациите на \"Тема Спорт\", “червените” дори вече са се договорили за единия от тях. Правим уточнението, че не става дума за Александър Георгиев, който е преотстъпен от ЦСКА-София в Септември. Наемът му е до края на годината, но почти сигурно ще остане в състава на Христо Арангелов и през пролетта.Президентът на Септември Румен Чандъров потвърди, за интереса на “червените” към неговите играчи. “Да, знам, че ЦСКА се интересува от двама от младите ни фуболисти. На този етап не сме влезли в преговори. Не мога да кажа за кого точно става въпрос. В атака имаме доста добри и млади момчета”, заяви Чандъров.В последните години ЦСКА няма практика да привлича български футболисти от местното първенство, като обърна поглед почти изцяло към чужденците. Въпреки това те държат под око и местния пазар и следят и други млади играчи освен тези в Септември.ЦСКА ще се подсили с поне двама нови през зимата. Единият от тях може да е звездата на Ботев (Пловдив) Тодор Неделев. “Червените” опитаха да го привлекат през лятото и удариха на камък, но обявиха официално, че ще направят втори опит през зимата.В същото време командировката на главния мениджър Стойчо Стоилов в Южна Америка продължава. Той е извън България вече 10 дни, като на 15 октомври посрещна 47-ия си рожден ден в чужбина.", "date": "2018.10.23", "title": "ЦСКА с интерес към двама от Септември"}
