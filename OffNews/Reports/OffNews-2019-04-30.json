{"url": "https://offnews.bg/obshtestvo/varvarstvo-provesiha-rozov-pelikan-na-tabela-kraj-radnevo-702344.html", "text": "\"Петък, в навечерието на Великден. Мястото е входът на Раднево (откъм Стара Загора). Завързаната мъртва птица е розов пеликан.\"Това сигнализира потребител във Facebook и публикува снимки на провесеното за пътната табела тяло на пеликана.При аутопсията на птицата е станало ясно, че е починала при токов удар. Но направеното по-късно е показателно за обществото ни, коментираха пред Нова телевизия от Спасителния център за диви животни в Стара Загора.В България розовият пеликан е изключително рядък вид и е включен в Червената книга.", "date": "2019.04.30", "title": "Варварство: Провесиха розов пеликан на табела край Раднево"}
{"url": "https://offnews.bg/sviat/gartcia-v-24-chasova-transportna-stachka-na-1-maj-702330.html", "text": "24-часова транспортна стачка е обявена в Гърция на 1 май, предупреждава българското Външно министерство.Ако пътувате в страната тогава, имайте предвид, че стачката ще пбхване автобусния, тролейбусния, градския електрически ЖП транспорт, метрото, корабите и фериботите.Шофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пирея, ще стачкуват през целия работен ден. Водачите в метрото ще стачкуват от 9:00 часа до края на работното време, а на кораби и фериботи – от 00:00 до 24:00 ч., информират от МВнР.Трамваите, такситата и междуградските автобуси, както и другият масов транспорт, ще се движат съгласно разписанията. За допълнителна, по-подробна информация българските граждани могат да се обръщат към посолството в Атина на телефони: 0030 2106748105 и 0030 6937096220. Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите.", "date": "2019.04.30", "title": "Гърция в 24-часова транспортна стачка на 1 май"}
{"url": "https://offnews.bg/obshtestvo/nad-1-550-000-balgari-zhiveiat-pod-praga-na-bednostta-702346.html", "text": "През 2018 г. линията на бедност общо за страната e 351.11 лв. средномесечно на лице от домакинство. При този размер на линията под прага на бедност са били 1 550.8 хил. лица, или 22.0% от населението на страната, показват данните на Националния статистически институт.В сравнение с 2017 г. размерът на линията на бедност се запазва, а относителният дял на бедното население намалява с 1.4 процентни пункта.Оценките на бедността в зависимост от типа на домакинството показват, че най-висок е относителният дял на бедните сред едночленните домакинства с лице на възраст над 65 години, самотните родители с деца, както и домакинствата с три и повече деца.Най-голямо намаление на риска от бедност през 2018 г. в сравнение с 2017 г. се наблюдава при домакинствата с двама родители и три и повече деца - с 13.8 процентни пункта. Относителният дял на бедните е най-нисък в домакинства с двама възрастни и едно дете (12.0%) и в домакинства с двама възрастни под 65 години (13.3%).Най-висок е относителният дял на бедните в областите Монтана и Велико Търново - по 26.2%, Ловеч - 25.8%, и Сливен - 25.5%.Най-нисък е относителният дял на бедните в областите Перник - 11.2%, Кюстендил и Разград - по 14.7%, и Русе - 14.9%.", "date": "2019.04.30", "title": "Над 1 550 000 българи живеят под прага на бедността"}
{"url": "https://offnews.bg/futbol/bfs-nakaza-zvezdata-na-ludogoretc-702345.html", "text": "Футболистът на Лудогорец Марселиньо ще пропусне следващия мач на своя тим. Това разпореди комисията \"Етика и феърплей\" към Българския футболен съюз.Причината за санкцията е изританата бутилка от страна на играча по време на смяната му при загубата от Черно море.Тогава Марселиньо реагира бурно, но последствия за други футболисти или служебни лица около терена нямаше. За това от комисията решиха да спрат правата му само за 1 мач. Той ще трябва да плати и парична глоба в размер на 500 лв. Така бразилецът с български паспорт няма да може да играе при гостуването на Берое.Дисциплинарната комисия към БФС наказа строго Левски след мачовете от последния кръг. \"Сините\" ще трябва да пратят общо 3300 лв. заради хвърлени предмети и димки, както и за нецензурни скандирания по време на загубата от Берое на \"Герена\".", "date": "2019.04.30", "title": "БФС наказа звездата на Лудогорец"}
{"url": "https://offnews.bg/kultura/izpratiha-s-aplodismenti-violeta-gindeva-krasivoto-momiche-na-balgar-702327.html", "text": "\"Милата, милата Виолета\", промълви Стефан Данаилов, сбогувайки се със своята екранна партньорка от \"Черните ангели\". Поклонението пред Виолета Гиндева се състоя в Народния театър \"Иван Вазов\". Изпратиха я проф. Надежда Сейкова, Мария Стефанова, Емилия Радева, Иван Налбантов, Васил Стойчев, Георги Мамалев, Николай Сотиров, Елена Петрова, Недялко Йорданов, Хайгашод Агасян и мн. др.Голямата ни актриса ни напусна на 72 години на 21 април, навръх именния си ден на Цветница.Родена на 14 юни 1946 г. в Сливен, тя е дъщеря на професора по философия Панайот Гиндев. Завършва актьорско майсторство в класа на професор Желчо Мандаджиев във ВИТИЗ през 1968 година. Играе в Драматичния театър „Сава Огнянов“ Русе, Народния театър „Иван Вазов“, Театър „София“, театър „Сълза и смях“ (от 1994). Директор е на кафе-театъра в кафе-бар „София“ от 1998.От 2008 г. Виолета Гиндева ръководеше своя първи самостоятелен клас по актьорско майсторство в Пловдивския университет „Паисий Хилендарски“.", "date": "2019.04.30", "title": "Изпратиха с аплодисменти Виолета Гиндева - красивото момиче на българското кино"}
{"url": "https://offnews.bg/112/uchilishten-avtobus-i-kola-se-udariha-chelno-mezhdu-ajtos-i-karnobat-702335.html", "text": "Училищен автобус и кола се удариха челно между Айтос и Карнобат.Инцидентът е станал в ранния следобед днес, съобщи БГНЕС.В автобуса са се возили три деца. При инцидента няма пострадали. Нанесени са сериозни материални щети и на двете превозни средства. Причините за катастрофата все още не са ясни. ", "date": "2019.04.30", "title": "Училищен автобус и кола се удариха челно между Айтос и Карнобат"}
{"url": "https://offnews.bg/futbol/nova-portcia-strahotni-machove-prez-tazi-sedmitca-702325.html", "text": "Тази седмица ни очакват първите 1/2-финални мачове в любимата Шампионска лига. Довечера играят изненадите в тазгодишното издание на турнира Тотнъм и Аякс. Срещата е от 22:00 часа българско време и можете да я . \"Шпорите\" имат неприятности, тъй като тарнът Хари Кейн е контузен, другата звезда на отбора Хюн Мин Сон е наказан.Утре пък е срещата между Барселона и Ливърпул. Добрата новина е, че наставниците Ернесто Валверде и Юрген Клоп могат да разчитат на всичките си звезди.Войната за Топ 4 в италианската Серия А продължава с пълна сила. За момента там се намира Аталанта, който гостува на един от преките конкуренти Лацио. Двубоят е в неделя от 16:00 часа българско време и ще бъде излъчвано пряко по MAX Sport 3.В английската Висша лига Манчестър Юнайтед още не се е отказал от борбата за заветната цел и има наглед лесна задача – гостуване на отдавна изпадналия отбор на Хъдърсфийлд. Тотнъм пък вече докосва бронзовите медали и се нуждае от победа срещу Борнемут, за да си осигури място в зона Шампионска лига. В борбата за титлата пък Ливърпул гостува на Нюкасъл, докато Манчестър Сити приема коварните \"лисици\" от Лестър.В испанската Ла Лига шампионът за този сезон Барселона гостува на Селта Виго. Реал Мадрид пък приема Виляреал в опит да спечели първи от последните два мача, докато за Атлетико Мадрид на дневен ред е сблъсък с Еспаньол. .", "date": "2019.04.30", "title": "Нова порция страхотни мачове през тази седмица"}
{"url": "https://offnews.bg/politika/pargov-fandakova-nosi-otgovornost-za-pejkite-za-10-000-lv-702337.html", "text": "Кметът Йорданка Фандъкова носи отговорност за пейките за 10 000 лева. Това заяви лидерът на БСП - София и председател на групата на социалистите в СОС Калоян Паргов по повод разкритието в медиите днес за безумно скъпата мебелировка в централната градска част.\"Генезисът на този проблем е в самия проект, коментира той. - Параметрите са заложени преди 3 години като изисквания. И не приемам Столична община и кметът Йорданка Фандъкова да се крият зад изпълнителите \"Джи Пи Груп\" и \"ПСТ Груп\", които трябва да отговорят на тези условия\".Калоян Паргов поиска публично обяснение от Йорданка Фандъкова и нейния екип, които са възложители на обществените поръчки. \"Всички сме свидетели на цялата сага около ремонта на улица \"Граф Игнатиев\" - изборът на плочките, начинът на подреждането им, цветът до перките на акули, надгробната плоча и за капак бюст-паметникът на премиера. Всичко това е един огромен абсурд и много голям провал на Столична община и лично на кмета Фандъкова\", заяви той.Според лидера на БСП - София очевидно силно завишените цени на отделните елементи от градската мебелировка са пореден пример за това как управляващите в Столична община пилеят парите на данъкоплатците. \"Гражданското общество е много чувствително на тази тема и с право. Затова трябва всички заедно да спрем това прахосване на средства, коментира той. - Само ще припомня, че преди време един заместник-кмет си тръгна заради 3-4 пъти завишена цена на един спирко-навес. Всички помним тази сага с Любомир Христов. Очевидно и сега трябва да има оставки в Столична община. И не виждам друг, освен Йорданка Фандъкова, който да може да поеме тази отговорност, макар че й остават само няколко месеца още на поста\".Калоян Паргов добави, че 10 000 лева струва на Столична община изграждането на едно място в детска градина. \"Толкова е разходът по разчет за осигуряване на всичко необходимо в една нова детска градина за отглеждането на едно дете в нея, обясни той. - И същата цена за една пейка на \"Граф Игнатиев\"?! Малко ми е трудно да ги приравня двете неща\".", "date": "2019.04.30", "title": "Паргов: Фандъкова носи отговорност за пейките за 10 000 лв."}
{"url": "https://offnews.bg/obshtestvo/ako-ste-zasegnati-ot-stachkata-na-skandinavskite-aviolinii-702333.html", "text": "МВнР публикува препоръки за българските граждани, засегнати от стачката на Скандинавските авиолинии (САС), заради която вчера и днес бяха отменени около 1200 полета.По информация на българското посолство в Стокхолм засегнатите пътници могат да изчакат да им бъде определен нов полет, да резервират билети за по-късна дата или да се откажат от полета, при което да им бъде възстановена стойността на закупените билети.В случай че пътниците изберат да изчакат да им бъде определен нов полет, процесът на резервация започва незабавно след като техният полет бъде отменен. Авиокомпанията изпраща СМС съобщение или имейл до пътниците, че полетът им е отменен и че ще им бъде резервиран нов полет.Ако засегнатите клиенти изберат да резервират полет за по-късна дата, те трябва да се свържат с отдел „Обслужване на клиенти“ на САС, ако са закупили билета директно от авиокомпанията, или със съответното посредническо бюро.Пътниците могат да се откажат сами от отменения полет, при което авиокомпанията ще възстанови стойността на закупените билети, след като регистрацията им бъде анулирана. Ако съответният полет е отменен или е закъснял най-малко с три часа и пътниците не желаят да пътуват, те имат право на възстановяване на сумата за закупения билет.Гражданите имат право на възстановяване на сумата на издадения от САС билет и когато сами са резервирали нов полет, въпреки че САС им е предложил алтернативен полет с начален час не по-рано от 24 часа след отменения.Ако пътниците са избрали пътуване с друго превозно средство (влак, автобус, наета кола) и Скандинавските авиолинии не са им е предложили алтернативен полет в рамките на 24 часа от отменения, авиокомпанията възстановява ценовата разлика между неизползвания билет на САС и цената на алтернативното пътуване.Пътниците, чиито полети са отменени, имат право на пренощуване, храна, транспорт между летището и хотела и телефонни разговори при определени условия. Подробна информация може да бъде открита на интернет-сайта на авиокомпания САС: .", "date": "2019.04.30", "title": "Ако сте засегнати от стачката на Скандинавските авиолинии"}
{"url": "https://offnews.bg/sviat/indijskata-armia-obiavi-che-e-otkrila-stapki-ot-jeti-702336.html", "text": "Индийската армия обяви, че е намерила стъпки на митичния снежен човек Йети. Военните дори публикуваха снимка на находката, пораждайки присмех и критики в социалните мрежи.В понеделник в профила на армията в Туитър, който има 6 милиона последователи, се появиха \"мистериозни стъпки на митичния звяр Йети\", заснети в базовия лагер Макалу в Хималаите.Йети е легендарно същество, за което се вярва, че прилича на човекоподобна маймуна и обитава снежните хималайски склонове. Досега няма доказателства, че то съществува, но митът за Йети привлича много туристи в региона.Нов живот на легендата дава именно постът на индийската армия, която съобщава, че за пръв път неин планински екип е забелязал стъпки на Йети с размер 32 на 15 инча (това са цели 81 на 38 см - б.р.) близо до базовия лагер Макалу. И добавя, че неуловимият Снежен човек е бил забелязван единствено в този район в миналото.Стъпките са заснети на 9 април, а снимките публикувани едва след като армията ги е сравнила с по-рании теории за Йети, пише в. \"Таймс ъв Индия\".След като в социалните медии се зароиха съмнения в \"откритието\", от армията отговориха, че доказателствата са фотографирани и предадени за анализ на експерти.\"И така, сметнахме за разумно да го споделим публично, за да възбудим научния дух и да възобновим интереса\", допълват от армията.Историите за Йети са особено популярни в Индия, Непал и Бутан.През 2013 г. британски учени обявиха, че може би легендите тръгват от животно, което е подвид на кафявата мечка, пише Би Би Си.", "date": "2019.04.30", "title": "Индийската армия обяви, че е открила стъпки от Йети"}
{"url": "https://offnews.bg/obshtestvo/uchitelite-ot-stolichnoto-51-vo-uchilishte-moliat-za-pomosht-zaradi-to-702340.html", "text": "Десетки преподаватели от реномираното столично 51-во училище \"Елисавета Багряна\" изпратиха до медии и институции подписка заради тормоз от родител на първокласник.Писмото на педагозите идва след продължаващ няколко месеца конфликт между бащата и училището.Стигна се дотам в края на април училищният двор да осъмне в разлепени листове с обвинения, че 51-во е \"убиец на деца\". На стълбите към входа пък бяха запалени чаени свещи. Шокирани от видяното, тогава от училището помолили полицията за съдействие, а учебните часове започнали с половин час закъснение.От сигнала на учителите не става ясно какъв е точният повод за недоволството на бащата В. Димитров. Посочват само, че той отдавна подава сигнали до различни институции и всички проверки са завършили без установено нарушение.Заради продължаващия тормоз учителите решили да се подпишат в петиция със зов за помощ, с който молят институциите да решат проблема.", "date": "2019.04.30", "title": "Учителите от столичното 51-во училище молят за помощ заради тормоз от родител"}
{"url": "https://offnews.bg/sviat/pozhar-v-ukrainska-aetc-niama-iztichane-na-radiatcia-702328.html", "text": "Пожар е избухнал в украинската Ровенска атомна електроцентрала, съобщиха местни медии.По първоначални данни огънят е бил овладян за час и не е довел до повишаване на радиационните нива.Заради инцидента, станал в понеделник следобед, единият от реакторите на централата е бил спрян. Пожарът е избухнал в електрически трансформатор, като задействал защитната система на реактора и \"третият реактор бе изключен\", съобщава говорителката на държавната ядрена агенция \"Енергоатом\" Илона Заяц, цитирана от Франс прес.\"Нивата на радиация не са се повишавали\", добавя тя. Няма и пострадали служители. Причините за инцидента се разследват.От агенция \"Енергоатом\" посочват, че инцидентът е от нулева степен по международната скала за инциденти в ядрени централи.Ровенската АЕЦ се намира в западната част на Украйна, на около 300 км от столицата Киев.Третият реактор на централата остава изключен и му предстои ремонт. Украйна има общо 4 атомни централи с 15 ядрени реактора. Ровенската е с общо 4 реактора.", "date": "2019.04.30", "title": "Пожар в украинска АЕЦ, няма изтичане на радиация"}
{"url": "https://offnews.bg/obshtestvo/spirat-parnoto-v-sofia-702341.html", "text": "“Топлофикация София” ЕАД започва от днес, 30 април 2019 г., спиране на парното в столицата.Едновременно с това стартира кампанията за отчитане на уредите за дялово разпределение и изготвянето на изравнителните сметки за периода 1 май 2018 г. – 30 април 2019 г.В тази връзка „Топлофикация София” ЕАД призовава клиентите да осигурят достъп до всички жилища, включително и до апартаментите, в които отоплителните тела не се използват или са свалени.Клиентите имат право на две дати за безплатен отчет на уредите от топлинните счетоводители. Посещението на едната от тези дати задължително трябва да бъде в извънработно време. Ако нямат възможност да осигурят достъп до жилището на тези дати, потребителите могат да се свържат с топлинния си счетоводител и да заявят дата за индивидуален отчет, която, обаче, се заплаща според ценоразписа на съответната фирма.", "date": "2019.04.30", "title": "Спират парното в София"}
{"url": "https://offnews.bg/obshtestvo/kade-mozhem-da-vidim-papata-na-zhivo-v-balgaria-702339.html", "text": "Правителствената пресслужба съобщи къде гражданите ще могат да видят папа Франциск по време на посещението му у нас на 5-7 май.По време на апсотолическото си пътуване главата на Римокатолическата църква ще посети София и Раковски.В СофияГражданите и гостите на столицата ще могат да присъстват на 3 основни събития от програмата на папа Франциск. Контролно-пропускателните пунктове за тях ще са отворени 3 часа преди събитието.Две от събитията в София ще са на 5 май 2019 г.:- в 13,00 ч Светият отец ще произнесе неделната молитва „Царица небесна\" на площад „Свети Александър Невски\";- в 16,45 ч на площад „Княз Александър Първи\" папа Франциск ще отслужи света литургия.Третото събитие в София е на 6 май 2019 г.:- в 18,15 ч на пл. „Независимост\" гражданите и гостите на столицата ще могат да присъстват на събитието за мир с участието на представители на различни вероизповедания в България.В Раковски Жителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово\" в 11,15 ч на 6 май 2019 г. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието.На 3 май ще бъде разпространена допълнителна информация за предприетите мерки и местоположението на контролно-пропускателните пунктове за събитията от апостолическото пътуване на папа Франциск в София и Раковски.Всички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск е възможно да възникне временно затруднение в движението.", "date": "2019.04.30", "title": "Къде можем да видим папата на живо в България?"}
{"url": "https://offnews.bg/obshtestvo/vanshno-preporacha-da-ne-se-patuva-do-shri-lanka-702331.html", "text": "Министерството на външните работи предупреди, че не се препоръчва пътуване до Шри Ланка заради извършените там кървави атентати.МВнР повиши нивото на риск за пътуване в страната и съветва българските граждани да не предприемат пътувания до Шри Ланка, както и във вътрешността ѝ, освен в случаи на крайна необходимост.По информация на посолството ни в Делхи, независимо от тенденциите за постепенно нормализиране на ситуацията в Шри Ланка, прогнозите са този процес да отнеме значително време. Не е изключена и възможността терористични групи да се опитат да извършат нови бомбени атаки.Препоръчително е сънародниците ни в Шри Ланка да избягват места, в които се провеждат религиозни прояви, да проявяват предпазливост, ако са в близост до големи събирания на хора, протести или демонстрации, както и да следят информацията за актуалната обстановка в страната.При необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.30", "title": "Външно препоръча да не се пътува до Шри Ланка"}
{"url": "https://offnews.bg/112/zemetresenie-s-magnitud-3-7-e-useteno-v-provadia-i-devnia-702343.html", "text": "Земетресение с магнитуд 3.7 по скалата на Рихтер е регистрирано тази вечер в 21.22 часа край Провадия.По данни на Националния институт по геофизика, геодезия и география към БАН земетресението е с дълбочина от 2 км.Усетено е в Провадия и Девня.Няма данни за причинени материални щети.", "date": "2019.04.30", "title": "Земетресение с магнитуд 3.7 е усетено в Провадия и Девня"}
{"url": "https://offnews.bg/sviat/17-godishna-balgarka-nadraska-stena-na-kolizeuma-702342.html", "text": "Охраната на Колизеума в Рим е засякла как млада българка се опитва да изпише инициалите си върху стена на амфитеатъра.Случаят е от неделя следобед. 17-годишната ученичка от България е \"гравирала\" М - първата буква от името си.За кратко момичето е отведено в полицейския участък на Пиаца Венеция, но не е арестувано. За случая полицията е изпратила сигнал до прокуратурата в Рим.Агенция АНСА съобщава, че 17-годишната българка е била на екскурзия в Колизеума със свои съученици и учители.", "date": "2019.04.30", "title": "17-годишна българка надраска стена на Колизеума"}
{"url": "https://offnews.bg/snukar/tramp-obarna-dziunhuej-vizhte-programata-za-1-4-finalite-v-krusibal-702308.html", "text": "Джъд Тръмп спечели 6 поредни фрейма срещу Дин Дзюнхуей и да се класира за 1/4-финалите световното първенство по снукър в шефийлдския театър \"Крусибъл\". Британецът стигна до успех с 13:9.Това е шесто класиране на Тръмп в тази фаза на турнира. Така той продължава да мечтае за единствената титла от \"Тройната корона\", която все още не е печелил.Британецът ще се изправи срещу малко изненадващия участник на тази фаза Стивън Магуайър, който победи палача на Рони О'Съливан - Джеймс Кейхил.Кайрън Уилсън, който елиминира Бари Хоукинс, има любопитен сблъсък с Дейвид Гилбърт, който се справи с шампиона от миналия сезон Марк Уилямс.Вторник, 30 април:От 12:00 часа - Гилбърт срещу Уилсън и Уилсън срещу КартърОт 16:30 часа - Хигинс срещу Робъртсън и Тръмп срещу МагуайърОт 21:00 часа - Гилбърт срещу Уилсън и Уилсън срещу КартърСряда, 1 май:От 12:00 часа - Хигинс срещу Робъртсън и Уилсън срещу КартърОт 16:30 часа - Гилбърт срещу Уилсън и Тръмп срещу МагуайърОт 21:00 часа - Хигинс срещу Робъртсън и Тръмп срещу Магуайър", "date": "2019.04.30", "title": "Тръмп обърна Дзюнхуей, вижте програмата за 1/4-финалите в Крусибъл"}
{"url": "https://offnews.bg/obshtestvo/fandakova-niama-pejki-po-10-000-lv-11-elementa-ot-liat-kamak-shte-i-702338.html", "text": "Цената на градска пейка с класически дизайн в Зона 4 -около храм \"Св. Александър Невски\", е 848 лв. за брой. Общо в зоната ще бъдат поставени 50 такива пейки. Това обясни столичният кмет Йорданка Фандъкова по повод публикация за ценовите предложения на избраните изпълнители за елементи от градския дизайн в зони 2 и 4.От Столична община уточниха, че категорично не отговаря на истината твърдението, че ценовото предложение на изпълнителя в зона 2 – „Джи Пи Груп“ АД - не е публикувано. В профил на купувача на страницата на Столична община е публикувана цялата документация по обществената поръчка, договорът с изпълнителя, в това число и сертификатите, техническото и ценово предложение. Именно по тях преди няколко месеца бяха направени серия от журналистически материали и да се твърди, че те са „скрити“ е манипулация, която категорично не отговаря на истината, твърдят от \"Московска\" 33. Не отговаря на исторана и твърдението, че цената на градска пейка в Зона 4 - с изпълнител „ПСТ Груп“ ЕАД, е 10 000 лв. Видно от публикуваното ценово предложение на избрания изпълнител доставката и монтажа на пейка с класически дизайн струва 848 лв. за брой. Общо в зоната ще бъдат поставени 50 такива пейки. В ценовото предложение е посочено, че в зоната ще бъдат доставени и монтирани и 11 броя монолитни каменни елементи с пейки с единична цена 10 218,60 лв. Те представляват големи елементи от лят камък, които се изливат на място и върху тях се монтират дървени пейки. По проект те са предвидени в зоната на „Ал. Невски“ и Военния клуб, където СМР все още не е стартирало и не могат да бъдат видяни на място. Цените, които са посочени в ценовите предложение на фирмите, включат както стойността на изделията, така и доставката и монтажа им. Сравняването с цени от мострени каталози не е коректно, защото в тях не се включват нито доставка, нито монтажа им, допълват от Столична община. ", "date": "2019.04.30", "title": "Фандъкова: Няма пейки по 10 000 лв., 11 елемента от лят камък ще има пред 'Ал. Невски' и Военния клуб"}
{"url": "https://offnews.bg/politika/direktorka-vav-fond-zemedelie-dade-ostavka-telefonat-%d1%9d-e-v-sajt-za-r-702334.html", "text": "По разпореждане на премиера Бойко Борисов министърът на земеделието Румен Порожанов e поискал оставката на зам.-изпълнителния директор на Държавен фонд „Земеделие“ Иванка Багдатова-Мизова.Причината е информация, че телефонът й е обявен в сайт за резервации на къща за гости „Тара“ в с. Юндола.Иванка Багдатова-Мизова е подала своята оставка и тя ще бъде приета. Предстои да бъде извършена проверка, обявиха от пресцентъра на МЗХГ.Досега Багдатова-Мизова беше заместник-изпълнителен директор в ДФЗ с ресори „Селскостопански пазарни механизми“, „Краткосрочни схеми за подпомагане“, „Инвестиционни схеми за подпомагане” и Програма за морско дело и рибарство 2014-2020.Тя е родена на 2 януари 1979 г. През 2002 г. придобива бакалавърска степен по специалност „Икономическа информатика”. Завършва магистратура в специалност „Счетоводство и контрол” в УНСС през 2004 г.Кариерата ѝ започва през 2002 г. - като младши експерт в дирекция „Животновъдство” в Министерство на земеделието и храните. От 2003 г. тя заема различни длъжности в Държавен фонд „Земеделие” - в дирекция „Инвестиционни схеми за подпомагане”, включително и директор. Какво знаем за къщата \"Тара\"?Къщата за гости „Тара“ има и официален сайт, в който е рекламирана така: (запазваме оригиналния правопис - б.р.)", "date": "2019.04.30", "title": "Директорка във фонд Земеделие даде оставка, телефонът ѝ е в сайт за резервации на къща за гости"}
{"url": "https://offnews.bg/sviat/koj-e-badeshtiat-imperator-na-iaponia-printc-naruhito-702302.html", "text": "Коронованият принц Нарухито ще стане 126-ти император на Япония като официално ще доведе страната до нова императорска епоха, която ще се казва Рейва. Името идва от античната поезия. С влизането на новата ера се отбелязва и краят на старата наречена Хейсей, стартирала при изкачването на трона на имератор Акихито през 1989 година.Названието Рейва условно може да се преведе като \"Благоденствие и хармония\", отбелязва ТАСС. То е взето от най-стария сборник с японска поезия Маньошу, съставен през седми и осми век.59-годишният Нарухито е роден на 23 февруари 1960 г., и става наследник на престола през януари 1989 г. след смъртта на дядо си император Хирохито. Той официално е провъзгласен за престолонаследник на церемония през февруари 1991 г.Нарухито се дипломира от катедрата по история в Университета \"Киокушин\" в Токио през 1982 г., а година по-късно се записва в Колежа \"Мъртън\" в Университета в Оксфорд, като учи там още три години. Той е завършил още първата част на докторантура в областта на хуманитарните науки в следдипломния институт на Университета \"Киокушин\" през 1988 г.През 1986 година той среща жена си принцеса Масако Овада на чаено парти. Те се женят през 1993 година.Двойката имат само едно дете принцеса Аико, която е родена през 2001 година. Въпреки това сегашният закон на Япония ограничава жените да наследяват трона, така че тя не е наследник на баща си.Нейният чичо принц Фумихито е следващият наследник на трона, следван от братовчед ѝ, 12-годишния принц Хисахито.\"Бих искал да изпълнявам задълженията си като символ на държавата, като винаги съм на разположение на японците, и бъда с тях в радост и скръб, както са правили император Акихито и императрица Мичико“, казва престолонаследникът на пресконференция през февруари.Той има интереси към научната дейност в областта на водните ресурси, като е участвал и е изнасял редица конференции по целия свят. Любител е на тениса, джогинга и планинското катерене, а също така свири на виола и е изнасял концерти пред публика.Интересен факт е, че в Япония се подготвя трескаво за новата ера. В ресторант в Осака вече има пица със сирене, наречена „Рейва“. Барманите вече изобвазяват знака върху топлите латета на своите клиенти. Тюлен в аквариум в Токио пък вече се е научил да изписва бъдещият символ на новата ера, предава „Time”.", "date": "2019.04.30", "title": "Кой е бъдещият император на Япония принц Нарухито?"}
{"url": "https://offnews.bg/sviat/nov-zakon-nalaga-globi-na-kilo-za-neumestni-zadiavki-s-zheni-po-ulitci-702307.html", "text": "През последните осем месеца френските съдилища са постановили общо 447 глоби, свързани с нов закон, който цели да се справи с тормоза на жените по улицата, предава Би Би Си.Законът за „престъпленията“ е приет през август 2018 година и позволява глоби на място до 750 евро.Първата глоба е дошла месец по-късно, след като мъж ударил задните части на жена в автобус и й е отправял закачливи коментари.Министърът по равенството Марлен Шиапа казва, че броят на заведените актове и дела оттогава показват, че законът работи.В доклад по случай напредъка на работата й, тя се обръща към своите колеги от парламента с думите:Тя обаче посочва онлайн злоупотребите като област, в която трябва да се направи повече, казвайки, че някои платформи като Туитър не са достатъчно добри при идентифицирането на определени лица и премахването на неправомерно съдържание.Новият закон дава възможност за налагане на глоби между 90 и 750 евро на място - мярка, избрана поради големия брой жени, които не желаят да се включат в дълъг и труден официален процес на подаване на жалби.Законът е бил съставян повече от година, но влиза в сила само месец, след излизането на клип, на който мъж напада жена в кафене. Видеото потресе френското общество.В същото време Франция се бори с въпросите на равенството между половете като има собствена версия на движението #MeToo.", "date": "2019.04.30", "title": "Нов закон налага глоби на кило за неуместни задявки с жени по улиците във Франция"}
{"url": "https://offnews.bg/tenis/grigor-minava-na-treva-v-holandia-702329.html", "text": "Най-добрият ни тенисист Григор Димитров ще стартира сезона на трева в турнира от сериите на АТР 250 Libema Open в холандския град Росмален.Българинът е потвърдил участие в надпреварата, която ще се състои между 10 и 16 юни, това е малко преди турнира \"Куинс\" в Лондон.Миналата година българинът не участва в турнир в същата седмица и сега това е прекрасен шанс да добави нови точки към актива си за световната ранглиста.Димитров има едно участие в Росмален. То е от вече далечната 2008-а година. Тогава Гришо загуби на старта на турнира от Игор Андреев.Организаторите на надпреварата обявиха и имената на потвърдилите до момента тенисисти: Григор Димитров Стефанос Циципас Давид Гофен Алекс Де Минор Франсис Тиафо Фернандо Вердаско Ришар Гаске Михаил Кукушкин Жереми Шарди Пиер-Юге Ербер Раду Албот Кристиан Гарин Жоао Соуса Дамир Джумхур Матю Ебдън Адриан Манарино Макензи Макдоналд Тейлър Фриц Робин Хаасе", "date": "2019.04.30", "title": "Григор минава на трева в Холандия"}
{"url": "https://offnews.bg/ikonomika/galap-interneshenal-88-ot-balgarite-iskat-pari-ot-biudzheta-za-rekla-702309.html", "text": "България не е достатъчно рекламирана като туристическа дестинация.Това става ясно от данни на „Галъп интернешънъл“ около началото на по-активния туристически сезон. 88% от хората у нас споделят необходимостта в държавния бюджет да се предвиждат средства за реклама на България като туристическа дестинация в чужбина. 10% не виждат такава необходимост, а останалите 2% са хора, които се колебаят. Данните показват почти автоматична подкрепа. По-активното рекламиране на страната ни очевидно се възприема като базисна необходимост.На този фон мнозинство от 73% заявява, че държавата не прави достатъчно за реклама навън. А мнозинство от 68% смята, че и рекламата вътре в страната не е достатъчна. Очевидно е, че високите очаквания за популяризиране на българския туристически продукт срещат тук и устойчивия общ критицизъм на българите към работата на институциите у нас.Все пак, прави впечатление, че 27% от населението поставя по-скоро висока оценка на рекламирането навътрешния туризъм – което не е дял за пренебрегване. Очевидно, по-близкият и непосредствен опит на българите с популяризирането на туризма на вътрешния пазар изиграва своята роля.Оказва се, че идеята, обсъждана в Министерството на туризма, подкрепяна и от Националния борд по туризъм – всяка община да отделя средства за реклама в чужбина от туристическия данък – се ползва също с генерална подкрепа. Мнозинство от 78% от запитаните нямат против част от събираните от общините пари да отиват за реклама на туризма.", "date": "2019.04.30", "title": "Галъп интернешенъл: 88% от българите искат пари от бюджета за реклама на страната ни в чужбина"}
{"url": "https://offnews.bg/medii/legendarniat-vodesht-lari-king-poluchi-infarkt-702312.html", "text": "Известният американски телевизионен водещ Лари Кинг претърпя сърдечен удар, след което бе откаран в болница, предаде БГНЕС.На водещия е извършена ангиопластика и са му поставени няколко стента.85-годишната легенда се намира в интензивното отделение за сърдечни болести и се очаква да бъде изписан в понеделник.Това се случва с известния водещ на токшоу за втори път, след като през 1987 г. също претърпя сърдечен удар. Лари има проблеми със сърцето в продължение на 30 години. Той е претърпял 2 сърдечни пристъпа.", "date": "2019.04.30", "title": "Легендарният водещ Лари Кинг получи инфаркт"}
{"url": "https://offnews.bg/kultura/kolektcia-ot-ermitazha-s-mecha-na-han-kubrat-idva-u-nas-na-24-maj-702316.html", "text": "През периода 24 май - 30 юни в Националната галерия ще бъде представена изложба, която ще включва меча на хан Кубрат, свързаните с него артефакти и други движими културни ценности от фонда (колекция) на Ермитажа, Санкт Петербург, Русия.Министерският съвет прие Решение за осигуряване на държавна гаранция за временна експозиция, представяща движими културни ценности от колекцията на Ермитажа, организирана от Националната галерия.Изложбата идва у нас като част от официалната програма на Дните на Ермитажа в София (27 и 28 май).В съответствие със застрахователната стойност на експонатите е необходимо да бъде осигурена държавна гаранция за временни експозиции в страната в размер на 50 000 лв., като сумата ще бъде блокирана за периода на транспортиране, организиране и експониране на изложбата през 2019 г.Представянето на изложбата ще допринесе за популяризиране на уникалните предмети, които са част от съкровището от Малая Перешчепина, едно от най-значимите български съкровища открито на територия извън съвременните български земи.Осигуряването на държавна гаранция на експонатите е общоприета европейска практика, която позволява реално да се намалят разходите за организиране на изложби, стимулира двустранното сътрудничество между музеите и мобилността на колекциите, уточняват от правителствената пресслужба.", "date": "2019.04.30", "title": "Колекция от Ермитажа с меча на хан Кубрат идва у нас на 24 май"}
{"url": "https://offnews.bg/politika/ulesniha-kandidatstvaneto-za-semejni-pomoshti-za-detca-702317.html", "text": "При кандидатстване за семейни помощи за деца родителите ще представят по-малко документи. Това е заложено в одобрените от правителството промени в Правилника за прилагане на Закона за семейни помощи за деца.Приетите промени предвиждат при отпускане на месечни помощи за отглеждане на дете до завършване на средно образование, но не повече от 20-годишна възраст, да не се изисква служебна бележка за извършени имунизации и профилактични прегледи, ако Агенцията за социално подпомагане може да провери необходимата информация по служебен път.Същото ще важи и при кандидатстване за месечни помощи за отглеждане на дете до навършване на една година и за месечни помощи за дете без право на наследствена пенсия от починал родител.При отпускане на помощи за дете с трайни увреждания отпада представянето на експертно решение на ТЕЛК и HEЛK. Това ще се налага само когато тази информация не може да бъде получена по служебен път.При кандидатстване за отпускане на еднократна помощ за отглеждане на дете от майка (осиновителка) студентка, учаща в редовна форма на обучение, отпада необходимостта от представяне на уверение от висшето училище, че лицето е записано като редовен студент към датата на раждане на детето, когато това обстоятелство може да бъде проверено по служебен път.", "date": "2019.04.30", "title": "Улесниха кандидатстването за семейни помощи за деца"}
{"url": "https://offnews.bg/politika/pravitelstvoto-sazdade-novo-selo-v-obshtina-peshtera-702314.html", "text": "С решение на Министерския съвет се създава ново населено място - село, на територията на община Пещера, област Пазарджик.То е в границите на съществуващото селищно образувание с местно значение - летовище „Свети Константин“.Областният управител на област Пазарджик е внесъл в Министерския съвет мотивирано предложение за създаване на новото населено място след разглеждане и преценка на основанията, изложени в искането от кмета на общината и решението на общинския съвет на община Пещера.Предложено е новото населено място да се наименува „Свети Константин“' с указ на президента на Република България.Със създаването му общият брой на селата в страната ще стане 5000.", "date": "2019.04.30", "title": "Правителството създаде ново село в община Пещера"}
{"url": "https://offnews.bg/sviat/kitaj-osadi-na-smart-vtori-kanadski-grazhdanin-702311.html", "text": "Съд в Китай осъди канадски гражданин на смърт за производство и трафик на метамфетамин, предава Би Би Си.Фан Уей е вторият канадец, осъден на смърт тази година. Десет други, включително пет чужденци, също са били осъдени във вторник.Отношенията между Канада и Китай бяха напрегнати след арестуването на изпълнителния директор на телекомуникационния гигант “Huawei” във Ванкувър през декември.Канада обвини Пекин в произволно прилагане на смъртното наказание.През януари друг канадски гражданин, Робърт Лойд Шеленберг, получи присъда от 15-години затвор, по-късно увеличена до смъртно наказаниеа. Случаят беше порицан от канадския министър-председател Джъстин Трюдо.Пекин отхвърли критиките и обяви, че Канада практикува „двоен стандарт“.Случаят със смъртната присъда най-вероятно ще удължи дипломатическия спор между двете държави, който започна, когато Мън Ванчжоу, дъщерята на основателя на Huawei, бе арестувана във Ванкувър по искане на американските власти.Двама други канадски граждани, бивш дипломат Майкъл Ковриг и бизнесменът Майкъл Спайвър, също са държани от Китай и са изправени пред обвинения в увреждане на националната сигурност.От Китай твърдят, че осъденият гражданин Фан Уей е бил лидер на група, която разпространява наркотици.Търговията с наркотици се наказва със смърт в Китай и поне дузина чужденци са екзекутирани за подобни престъпления. Много други са със смъртна присъда. Въпреки това екзекуцията на западняци е по-скоро рядкост.", "date": "2019.04.30", "title": "Китай осъди на смърт втори канадски гражданин"}
{"url": "https://offnews.bg/drugi/karting-sastezania-s-kauza-na-1-maj-702313.html", "text": "Традиционното благотворително картинг състезание в памет на легендарният пилот Аертон Сена на 1 май ще се проведе и тази година на картинг писти София Картинг Ринг, Картинг писта Лаута в Пловдив и Картинг писта Варна.Социалната мрежа за картинг RaceFacer.com всяка година организира подобни състезания, като този път всички събрани средства ще бъдат дарени за лечението на 4-годишният Теодор Цолов , който, след претърпян инцидент, е в състояние на будна кома: В състезанията могат да се включат всички желаещи, като по този начин ще подпомогнат за благородната кауза. На Картинг писта Лаута в Пловдив и на Картинг писта Варна ще се проведат квалификации между 9 и 12 часа на 1 май.В тях право на участие има всеки пилот, като няма ограничение в направените обиколки. Трябва да бъде регистрирано време за обиколка с картинг RX7, като обиколките се заплащат по ценоразпис на съответната картинг писта. Всички събрани средства ще бъдат дарени за благотворителната кауза. След края на квалификациите ще бъдат определени ТОП 30 пилоти по най-бърза обиколка, които ще имат право да участват в самото състезание. Регламентът на състезанието ще бъде определен от организаторите на място, а таксата за участие е 20 лева, която също ще отиде за благотворителност.Състезанието на картинг писта София Картинг Ринг ще се проведе при малко по-различен регламент. Периода на надпреварата е от 10 до 13 часа на 1 май, като целта пред пилотите в този интевал ще е да направят най-бърза обиколка на пистата.В 13 часа ще бъдат обявени класиранията в два класа – за възрастни (пилотирали картинг SR5) и деца (пилотирали картинг Junior). Всеки пилот има право на неограничен брой обиколки в париода, като те се заплащат по ценоразпис на пистата, а средствата ще бъдат насочени към благотворителната кауза.Пловдив: Варна: София: ", "date": "2019.04.30", "title": "Картинг състезания с кауза на 1 май"}
{"url": "https://offnews.bg/obshtestvo/kak-se-promenia-dvizhenieto-v-sofia-zaradi-poseshtenieto-na-papa-frant-702319.html", "text": "Движението в София се променя във връзка с Апостолическо посещение на Негово Светейшество Папа Франциск у нас от 5 до 7 май, съобщи Столична община. Още от утре вечер до Гергьовден се забраняват се престоят и паркирането на пътни превозни средства на всички паркинги на пл. „Княз Александър I “.От 22.00 часа на 2 май до приключване на мероприятието на 5 май забраната важи за северозападната дъга на пл. „Св. Александър Невски“ между ул. „11-ти август“ и ул. „Оборище“, зад храм „Св. София“. От 08.00 часа на 4 май до приключване на мероприятията на 6 май: на пл. „Николай Гяуров“; на паркинга на моста пред Националния стадион „Васил Левски“; на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; при сектор Г на Националния стадион „Васил Левски“.От 12.00 часа на 4 май до приключване на мероприятията на 6 май:ул. „Славянска“ между ул. „Г. С. Раковски“ и площада пред Народен театър „Иван Вазов“; ул. „Иван Вазов“ между ул. „Г. С. Раковски“ и площада пред Народен театър „Иван Вазов“; ул. „Г. Бенковски“ между бул. „Цар Освободител“ и ул. „Иван Вазов“. От 22.00 часа на 4 май до 7 май: пл. „Св. Александър Невски“; ул. „Оборище” между ул. „Г.С. Раковски” и бул. „Васил Левски”, закриват се и базарите за художествени изделия; ул. „11-ти август” между бул. „Кн. Ал. Дондуков” и пл. „Св. Ал. Невски”; ул. „15-ти ноември” между бул. „Цар Освободител” и пл. „Св. Ал. Невски”; ул. „Врабча“ между ул. „Г. С. Раковски“ и бул. „Васил Левски“;  ул. „Московска” между бул. „Васил Левски” и бариерата на британското посолство;ул. „Дунав“ между бул. „Кн. Ал. Дондуков“ и пл. „Св. Александър Невски“; бул. „Кн. Александър Дондуков“ между бул. „Васил Левски“ и пл. „Независимост“; ул. „Съборна“ между пл. „Св. Неделя“ и ул. „Кн. Александър I“; ул. „Дякон Игнатий“ между бул. „Цар Освободител“ и ул. „Ген. Гурко“; ул. „Кн. Александър I“ между бул. „Цар Освободител“ и ул. „Ген. Гурко“;  ул. „Аксаков“ между ул. „Г. С. Раковски“ и ул. „Дякон Игнатий“; ул. „Будапеща“ в частта пред „Арена ди Сердика“; ул. „Париж“ между бул. „Кн. Ал. Дондуков“ и ул. „Московска“.От 22.00 часа на 5 май до приключване на мероприятието на 6 май на: ул. „8-ма“, ж.к. „Враждебна“, от бул. „Владимир Вазов“ до Летище София; на паркинга на София хотел Балкан; на ул. „Кн. Борис I“ между бул. „Тодор Александров“ и ул. „Екзарх Йосиф“; на ул. „Триадица“ между ул. „Сердика“ и бул. „Кн. Мария Луиза“, бул. „Кн. Мария Луиза“ между бул. „Кн. Ал. Дондуков“ и ул. „Триадица“; ул. „Екзарх Йосиф“ между „бул. „Кн. Мария Луиза“ и ул. „Кн. Борис I“.Забранява се влизането в двете посоки на пътни превозни средства: От 00.00 часа на 3 май до приключване на мероприятията на 6 май по бул. „Цар Освободител“ между ул. „Г. С. Раковски“ и пл. „Независимост“.От 08.00 часа на 3 май до приключване на мероприятията на 5 май по ул. „Оборище“ между ул. „Г. С. Раковски“ и ул. „11-ти август“. Забранява се влизането на пътни превозни средства в двете посоки , само при необходимост и по преценка на отдел „Пътна полиция“ при СДВР, както следва: От 10.00 часа на 05.05.2019 г. до приключване на мероприятията на 07.05.2019 г.: по бул. „Кн. Ал. Дондуков“ между бул. „Васил Левски“ и пл. „Независимост“; по ул. „11-ти август” между бул. „Кн. Ал. Дондуков” и пл. „Св. Ал. Невски”; по ул. „Врабча“ между ул. „Г.С.Раковски“ и бул. „Васил Левски“; по ул. „Московска” между бул. „Васил Левски” и бариерата на британското посолство; по ул. „Дунав“ между Бул. „Кн. Ал. Дондуков“ и пл. „Св. Александър Невски“; по ул. „Париж“ между бул. „Кн. Ал. Дондуков“ и ул. „Московска“; по ул. „Будапеща“ , в частта пред „Арена ди Сердика“; по ул. „Оборище“ между ул. „Г. С. Раковски“ и бул. „Васил Левски“; по ул. „15-ти ноември” между бул. „Цар Освободител” и пл. „Св. Ал. Невски”.От 07.00 часа до приключване на мероприятията на 05.05.2019 г. и от 12.00 часа до приключване на мероприятията на 06.05.2019 г. по: ул. „Кн. Александър I“ между ул. „Ген Гурко“ и бул. „Цар Освободител“; ул. „Аксаков” между ул. „Г.С.Раковски” и ул. „Дякон Игнатий”; ул. „Г. Бенковски” между ул. „Иван Вазов” и бул. „Цар Освободител”;ул. „Леге” между ул. „Съборна” и бул. „Цар Освободител”; ул. „Дякон Игнатий“ между ул. „Аксаков“ и бул. „Цар Освободител“;От 12.00 часа на 05.05.2019 г. до приключване на мероприятията на 06.05.2019 г. по бул. „Цар Освободител“ между ул. „Г. С. Раковски“ и бул. „Васил Левски“. От 12.00 часа до приключване на мероприятията на 06.05.2019 г. по: бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; бул. „Тодор Александров“ между бул. „Христо Ботев“ и бул. „Кн. Мария Луиза“; ул. „Кн. Борис I“ между бул. „Тодор Александров“ и ул. „Екзарх Йосиф“; ул. „Екзарх Йосиф“ между „бул. „Кн. Мария Луиза“ и ул. „Княз Борис I“; ул. „Триадица“ между ул. „Сердика“ и бул. „Кн. М. Луиза“.От 00.00 часа на 03.05.2019 г. до 05.00 часа на 06.05.2019 г. нощните автобусни линии ще се движат по промени маршрути, както следва:  N1 (в посока ж.к. Младост 4): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно;N2 (в посока Студентски град): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. “Васил Левски” и по маршрута двупосочно.N3 (в посока автостанция Изток): от бул. „Тодор Александров” през пл. „Независимост”, по бул. „Княз Александър Дондуков” и след кръстовището с бул. „Васил Левски” направо по маршрута до автостанция Изток двупосочно.N4 (в посока ж.к. Дружба 2): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно.За маршрутите на автобусни линии №№ N1, N2, N3 и N4 се разкрива временна двупосочна спирка за прекачване на пътниците между 4-те линии на бул. „Княз Ал. Дондуков“ при ул. „Сердика“.", "date": "2019.04.30", "title": "Как се променя движението в София заради посещението на папа Франциск (карти)"}
{"url": "https://offnews.bg/obshtestvo/kabinetat-odobri-3-3-mln-leva-za-dopalnitelni-stipendii-na-doktoranti-702321.html", "text": "Правителството одобри допълнителни средства в размер на 3,3 млн. лева за 2019 г. за допълнителни стипендии на докторантите в държавните висши училища и научни организации.Целта е положително въздействие за привличането и задържането на младите учени в страната, както и за реализацията на докторантите като изследователи и преподаватели.Предвижда се допълнителните стипендии да се предоставят на положително атестираните редовни докторанти, които са български граждани и граждани на държави-членки на Европейския съюз и на Европейското икономическо пространство, приети в държавни висши училища и научни организации в страната.Съгласно направените изчисления, средства за допълнителни стипендии през 2019 г. следва да получат БАН, ССА, НИМХ и 14 бр. държавни висши училища. Потенциални бенефициенти през 2019 г. са над 1 900 редовни докторанти обучавани в тях. С одобрението на допълнителните разходи, размера на индивидуалната допълнителна стипендия, която ще получава един докторант за 2019 година е между 400 лв. и 3160 лв.Средствата ще се разпределят от ректорите на държавните висши училища и ръководителите на научните организации на база утвърдени правила, разработени от специална комисия, включваща представители и на самите докторантите.Средствата се предоставят на положително атестираните докторанти до 2 месеца след приключване на атестацията им съгласно Правилника за прилагане на Закона за развитието на академичния състав в Република България и се изплащат еднократно въз основа на броя на месеците, за които са атестирани положително.", "date": "2019.04.30", "title": "Кабинетът одобри 3,3 млн. лева за допълнителни стипендии на докторантите"}
{"url": "https://offnews.bg/obshtestvo/-702320.html", "text": "Министерският съвет одобри разходи в размер на 2 800 000 лв. за 2019 г. за финансиране на дейностите по изпълнението на Националната научна програма „Петър Берон. Наука и иновации с Европа“ (Петър Берон и НИЕ) и Националната научна програма „Върхови изследвания и хора за развитието на европейска наука“ (ВИХРЕН).Националната научна програма „Петър Берон и НИЕ“ цели да ускори реинтеграцията и кариерното развитие на учени в български висши училища и научни организации. Очакваният дългосрочен резултат от нейното изпълнение е да се постигне високото ниво на научните изследвания в България като част от европейското научноизследователско пространство.Основната цел на Националната научна програма „Вихрен“ е привличането и задържането в България на утвърдени и водещи учени, които да привлекат и развият потенциала на изследователски колективи за съвместна работа по водещи научни проблеми с широко международно и национално значение. Очакваните дългосрочни резултати са свързани със значително повишаване качеството за провеждане на научни изследвания в България, както и осъществяването на трайна положителна промяна за подкрепа на научните изследвания.Двете национални научни програми ще бъдат изпълнявани на конкурсен принцип от Фонд „Научни изследвания“.", "date": "2019.04.30", "title": "С 2,8 млн. лв. ще бъдат финансирани националните научни програми „Петър Берон и НИЕ“ и „Вихрен“"}
{"url": "https://offnews.bg/sviat/huan-guajdo-prizova-za-voenen-prevrat-sreshtu-maduro-702315.html", "text": "Лидерът на опозицията във Венецуела Хуан Гуайдо призова военните сили да отстранят президента Николас Мадуро, предаде Guardian.\"Сега е моментът\", заявява той в 3-минутна реч, заснета точно преди разсъмване близо до главната военна база в Каракас \"Ла Карлота\", обграден от войници. \"Ще постигнем свобода и демокрация за Венецуела.\"До самия Гуайдо във видеото е и Леополдо Лопез - опозиционен политик, който би трябвало да е под домашен арест. Тъй като най-вероятно Гуайдо може да разчита на подкрепата само на част от войската, той призова венецуелци също да излязат на улицата в знак на мирен протест. \"Хора на Венецуела, необходимо е всички да излезем на улиците, да подкрепим демокрацията и да възстановим свободата си. Организирани и обединени, трябва да се ориентираме към главните военни инсталации\", заяви той, призовавайки хората в столицата да тръгнат към военновъздушната база, където е записал видеото. \"Хора на Каракас, всички към Ла Карлота\". \"Военните сили са взели правилното решение, те могат да разчитат на подкрепата на хората на Венецуела, подкрепата на нашата конституция, гаранцията, че са на правилната страна на историята\", заяви той в Туитър. В същото време венецуелският министър на информацията Хорхе Родригез заяви в Туитър, че правителството потушава опит за преврат на малката група от \"военни предатели\". Гуайдо е председател на националното събрание на Венецуела и бе признат за президент от редица страни. Той е начело на недоволството срещу управлението на Мадуро, като според Си Ен Ен действията му днес са най-смелият опит за преврат срещу него. ", "date": "2019.04.30", "title": "Хуан Гуайдо призова за военен преврат срещу Мадуро"}
{"url": "https://offnews.bg/sviat/indonezia-planira-da-si-smeni-stolitcata-702322.html", "text": "Президентът на Индонезия Джоко Видодо планира да премести столицата на държавата далеч от Джакарта, извън пренаселения главен остров Ява, предава Си Ен Ен.Все още правителството не е решило кое ще бъде мястото.Администрацията разглежда източната част на архипелага като дестинация за новата столица. Подобен ход обаче може да отнеме до 10 години, предава Ройтерс, цитирайки министъра на националното развитие и планиране на Индонезия Бамбанг Броджонегоро.Джакарта е дом на повече от 10 милиона души според ООН, а с околностите ѝ населението достига приблизително 30 милиона.Като основни причини за местенето на столицата се посочват претовареният трафик, честите наводнения и бързата загуба на суша. Това е един от най-бързо потъващите градове в света, според Световния икономически форум.Според Броджонегоро правителството ще се нуждае от 23-33 млрд. долара за преместване на столицата, изграждане на нова инфраструктура и релокация на държавните служители от Джакарта, предадава Си Ен Ен.Той добавя, че пътните задръствания причиняват загуби за около 7 милиарда долара годишно.Около 60 процента от 260 милионното население на Индонезия живее на остров Ява и икономическите дейности са съсредоточени именно там и не са равномерно разпределени в цялата страна.По-рано тази година държавната агенция Антара съобщи, че един от кандидатите за нова столица на Индонезия е град Палангкарая в провинция Централен Калимантан на остров Борнео.", "date": "2019.04.30", "title": "Индонезия планира да си смени столицата"}
{"url": "https://offnews.bg/analizi-i-komentari/gorbachov-iadrenoto-orazhie-spasiava-mira-tova-e-opasen-mit-702306.html", "text": "Коментарът на Михаил Горбачов е публикуван едновременно в „Новая газета“ и „The Wall Street Journal“. В текста си първият президент на СССР предупреждава за пряката заплаха от ядрен конфликт, ето защо:Трима автори публикуваха в „Уол Стрийт Джърнъл“ статия, която започва със сурова прогноза: „САЩ, техните съюзници и Русия са поразени от опасен политически паралич, който, поради грешка или недоглеждане може да доведе до военна конфронтация и дори до използване на ядрено оръжие за пръв път от 74 години от съществуването му. Налице е непосредствена заплаха от ядрен конфликт, много по-опасен, дезориентиращ и икономически губещ, отколкото студената война“.Патриарсите на американската политика знаят за какво говорят. В продължение на няколко десетилетия те се намираха в утайката на събития, свързани с проблемите на сигурността и ядрените оръжия. През 2007 г. те заедно с Хенри Кисинджър се обявиха за реални стъпки по пътя на мира без ядрено оръжие. Тогава аз ги подкрепих, като подчертах, че за това е необходима преди всичко демилитаризация на световната политика и на политическото мислене.И днес аз споделям тревогата на авторите на статията. Съгласен съм също с първите стъпки, които те предлагат. Съгласен затова, защото многократно предлагах да се направи именно това: да се възобнови стратегическото взаимодействие между САЩ и Русия, в целия комплекс на руско-американския дневен ред като главен приоритет да се определят въпросите за предотвратяване на новата надпревара във въоръжаването и по-нататъшното съкращаване на ядрените оръжия, а също и осигуряване на стратегическа стабилност; да се потвърди декларацията, направена от мен и президента Роналд Рейгън през 1985 г., че в ядрената война не може да има победител и тя никога не трябва да започва.Неотдавна стана известно, че през ноември миналата година в навечерието на провалената впоследствие среща на президентите Тръмп и Путин, Русия се е обърнала към САЩ с предложение да бъде потвърдена женевската констатация. Аз приветствам тази стъпка. Не губя надежда, че здравият смисъл ще обхване двете страни на океана и сериозният диалог ще се възобнови.Смятам, че в този диалог трябва да се разгледат не само конкретните въпроси – например, проблема за ракетите със среден обсег, който се изостри след решението на САЩ да излезе от Договора за ракетите с малък и среден обсег, и продължаването на Договора за стратегическите настъпателни оръжия, но и принципните въпроси на мира и сигурността, и преди всичко, необходимостта от възобновяването на движението към свят без ядрени оръжия.Не мога да не отбележа факта, че ветераните на американската политика убедително критикуват концепцията за „ядреното въздържание“. „Да се опираш на ядреното оръжие заради намаляването /на разпространението му/ - пишат те, - е по-опасно и по-малко ефективно, отколкото повече държави да се оборудват с ядрено оръжие. На САЩ и другите ядрени държави им предстои да предприемат решителни стъпки по посоката на безядрения свят – защото заплахата само нараства. Въздържанието няма да защити света от ядрена грешка или ядрен тероризъм. А и двете стават все повече вероятни, докато между Москва и Вашингтон липсва твърд и съдържателен диалог“.Ще кажа повече: аз съм дълбоко убеден, че ядреното въздържание изобщо не защитава света, а го държи под постоянна заплаха.Спомням си горещите дискусии по проблема с Маргарет Тачър. С нея ние спорихме по много теми, нерядко намирахме общ език, но въпросът за ядреното оръжие за нея, както се казва, беше на живот и смърт. Именно ядреното оръжие, твърдеше тя, осигури мира във втората половина на 20-ия век. Ако го е нямало – би се разразила трета световна война. Аз я питах: „Нима ви е удобно да седите на буре с ядрен прах?“. Показвах й диаграма, на която със стотици клетки бяха схематично изобразени натрупаните в света ядрени арсенали. Само една такава „клетка“, казвах й, е достатъчна да приключи с човешката цивилизация такава, каквато ние я знаем.Тогава не успях да убедя Маргарет Тачър. Но ние и днес слушаме такива аргументи, в това число в САЩ и Русия, където защитниците на ядреното оръжие, трябва да се признае това, не са малко. Въпреки това съм убеден: двете наши страни са напълно в състояние да гарантират своята сигурност без ядрени оръжия, за това те имат достатъчни възможности, ресурси и технологии. И това е важен, но далеч не единственият аргумент в полза на съкращаването и, в крайна сметка, на отказа от ядрените арсенали.Ядреното оръжие е подобно на пушката, която виси на стената в пиеса, написана и поставена не от нас. Ние не знаем замисъла на драматурга. Ядреното оръжие може да бъде „изстреляно“ случайно, поради технически пробив или грешка – на човек или на компютър. Това мен особено ме безпокои.Сега навсякъде се използват компютърни системи. Но има много примери на аварии, свързани с компютрите – в авиацията, в различните системи на управление. Ядреното оръжие може бъде приложено в отговор на лъжлива тревога – а ако летателното време на ракетите към целта ще се съкращава, то вероятността от такова приложение ще нараства.То може да попадне и в ръцете на терористи. Кой знае още какъв „сюрприз“ може то да ни поднесе…„Ядреното оръжие спаси мира“ – това е опасен мит в опасен свят. Искам да напомня на тези, които вярват в този мит, че веднъж в годините на студената война именно това оръжие стана причина за кризата, която постави света на границата на войната между ядрените държави. Имам предвид Карибската криза от октомври 1962 г.Публикуваните в последно време документи показват как тогава светът се доближи до фаталната черта. Всичко буквално висеше на косъм. И тогава не ядреното оръжие спаси света, а отрезвяването на лидерите на двете страни – Джон Кенеди и Никита Хрушчов. Уверен съм, че немалко мисли са премислили тогава те и впоследствие промениха много във възгледите си за ядреното оръжие. Във всеки случай, те се отказаха от „възхвалата на атомната бомба“ в речите си. И не само това: договориха се за забрана на ядрените изпитания в атмосферата, в космоса и под водата – а това не само забави усъвършенстването на оръжията, но и спаси околната среда от отравяне със смъртоносните продукти на атомните взривове.Впоследствие шансът за продължаване напред беше изпуснат. Победи не здравият смисъл, а военно-промишленият, военно-силовият комплекс.Едва към края на 1980-те години стана възможно отприщеният от тях процес на разгръщането на надпреварата във въоръжаването да бъде спрян. Днес, приближавайки се към опасната черта, Русия и САЩ са длъжни да се спрат и да  се замислят. Поколението на ветераните каза своята дума. Сега думата, а и делото, са за лидерите на нашите страни.", "date": "2019.04.30", "title": "Горбачов: „Ядреното оръжие спасява мира“ – това е опасен мит в опасен свят"}
{"url": "https://offnews.bg/zdrave-i-krasota/tihiat-ubietc-tiutiuneviat-dim-v-avtomobila-702326.html", "text": "От пасивно тютюнопушене в Германия умират над 3000 души годишно, в това число и деца. Те, както и бременните жени, са най-силно застрашени от поглъщането на тютюнев дим в затворено пространство. Германия обсъжда забрани.Колата е нещо като къща на колела - купето е просторно, малчуганите си седят на задната седалка, отдясно е бременната ти съпруга. Още няколко месеца и семейството ще се увеличи с още един член. Крайно време за една цигара. Подобна гледка не е често срещана в Германия, но пък не е и рядкост.Законът за защита от пасивното тютюнопушене е в сила в Германия от 2008 година. През последните години се промениха доста неща - към добро, както отбелязват експертите. Обществените места и сгради се превърнаха в \"зони без дим\". Намаля и броят на активните пушачи. Въпреки това Германия си остава една от страните с най-много тютюнев дим в Европа.Резултатите от последната анкета, публикувана от специализираното медицинско издание „Deutsches Ärzteblatt\" (данните са от 2016-2017 година) показват, че 32,2% от мъжете и 24,5% от жените в Германия продължават да пушат. Около 12% от тях се пристрастяват към цигарите много рано - на възраст между 14 и 17 години. Често пример за подражание са самите родители. Освен това децата на пушачите стават и жертвите на пасивното тютюнопушене в дома или в колата.Автомобилът- рискова зона за пасивните пушачиВ Германия отдавна се води дискусия за необходимостта от внасяне на поправки в Закона за защита от пасивното тютюнопушене, разширявайки неговата сфера на действие и над опасни \"затворени\" пространства – като жилището или личния автомобил.Експертите от германския Център за изследване на раковите заболявания в Хайделберг стигат до извода, че независимо от полуотворения прозорец на автомобила, количеството тютюнев дим в купето е същото, което човек би вдишал в някое заведение, в което пушенето е разрешено.Това означава, че пътуващите в колата непушачи - и най-вече децата и бременните жени - поглъщат силно токсична порция тютюнев дим. Децата са най-силно застрашени, поради това, че дишането им е по-учестено, което означава, че за едно и също време поглъщат по-голяма доза от тази на възрастните, казва директорката на германската Централа за здравна просвета Елизабет Пот.Рискът за децата и бременните жениКорейски учени са анализирали 40 различни научни изследвания в тази област. Те стигат до извода, че рискът от онкологични заболявания при непушачите, които са принудени пасивно да вдишват тютюнев дим, нараства средно с 16,3 процента. Особено голям е рискът от рак на белите дробове (24,5%) и рак на гърдата (23,5%).Резултатите от различни изследвания потвърждават, че за повишаване на риска от хронични сърдечно-съдови и онкологични заболявания при пасивно пушещите жени е достатъчно и малко количество \"вторичен дим\", казва Елизабет Пот. Раковите заболявания сред тях са средно с 25% по-чести, отколкото сред непушещите и сред онези, които не са пасивни пушачи. Много изследвания доказват, че пасивното пушене влияе на умственото и физическо развитие не само на децата, а и на развитието на плода в женската утроба. Вследствие на пасивно пушене и предизвиканите от него заболявания всяка година в Германия умират над 3000 души, в това число и деца.Лекарите предупреждават за тежките последствия от пасивното пушене и настояват за спешни мерки – например за пълна забрана за тютюнопушене в автомобила, ако в него се возят малки деца и бременни жени. Повечето германски шофьори, включително и пушачите сред тях, се солидаризират с подобни искания. Данните от различни анкети показват, че 87 до 90% от биха одобрили такава забрана. А в други страни от ЕС пълната забрана за тютюнопушене в личните автомобили отдавна е в сила.Текстът е публикуван в .", "date": "2019.04.30", "title": "Тихият убиец: тютюневият дим в автомобила"}
{"url": "https://offnews.bg/politika/antievropejskite-partii-s-do-35-v-ep-702282.html", "text": "Антиевропейските партии може да сформират втората по големина коалиция в Европейския парламент с до 35% от местата. Най-много гласове се очаква да получат Европейската народна партия и Прогресивния алианс на социалистите и демократите. Голямата коалиция между Център-дясното (ЕНП) и Социалистите (С&Д) за пръв път ще загуби своето мнозинство, за сметка на 43% от местата за Либералите (АЛДЕ) и/или Зелените. Това става ясно от нов доклад „Решаващата роля на мейнстрийма: прогнози за изборите за Европейски парламент“, на Европейския съвет за външна политика (ЕСВП) като част от проекта „Unlock Europe’s Majority”, който изследва възможните партийни коалиции в Европейския парламент (ЕП), както и вероятното разпределение на членовете на ЕП в рамките на парламентарните групи.Анти-европейските партии могат да формират втората най-голяма коалиция в Европейския парламент, със или без участието на Обединеното кралство. ЕП ще включва три групи: Левия блок с 34%, Десния блок с 32% и анти-ЕС партиите с 35% от местата. Про-европейските партии трябва да помислят отвъд традиционните политически семейства и начина, по който те се борят за места в ЕС.Според данните, събрани в 14 държави-членки, даващи общо 80% от местата в ЕП, има отчетлива вероятност анти-европейските партии да формират втората най-голяма партийна група, със или без Обединеното кралство.Докладът показва, че във всеки възможен сценарий Европейският парламент ще бъде балансиран между три големи групи, което означава, че Центристка коалиция би имала потенциална решаваща роля в договорките между групите. Докладът защитава тезата, че „всичко ще зависи от коалицията, която мейнстрийм партиите ще формират помежду си, и как те ще си сътрудничат, за да попречат на формирането на анти-европейска коалиция в следващия Европейски парламент“. Това означава, че про-европейците не могат вече да отлагат, а трябва да ускорят опитите си да мислят отвъд традиционните политически семейства, когато се борят за места в ЕП.Според доклада, ролята на Великобритания ще бъде критична в битката на идеи в кампанията за тези избори, защото участието на Обединеното кралство вероятно ще убеди анти-европейските партии, че ЕС и незаменим: аргументът би бил: „Великобритания искаше да напусне клуба, но не ѝ беше позволено“. Такъв аргумент е потенциално силен в светлината на прогнозите за нова Брекзит партия. Проучването на ЕСВП и YouGov също така показва, че 2/3 от избирателите смятат, че животът на децата им ще е по-лош от техния собствен. В заключение, докладът отбелязва, че мейнстрийм париите трябва да се преобразуват в символи на промяната, иначе попадат в среда, в която анти-европейските партии ще ги изобразяват като защитници на статуквото в Европа. В допълнение, докладът на ЕСВП разглежда възможните позиции на членовете на ЕП в партийните групи. Проучването отбелязва че, след изборите за ЕП през май, Докладът заключава, че про-европейските партии трябва да насочат посланието си към проблемите, които те искат Европа да реши след изборите, а не върху европейските институции.Тези проблеми са различни в различните страни-членки, но много европейски избиратели дават приоритет на достъпните жилища, икономическия ръст, социалната интеграция и кохезионната политика, борбата с корупцията и действията за намаляване на климатичните промени.Про-европейските партии трябва да разпространят своето послание следващия месец и веднага след изборите за ЕП да започнат да реализират обещанията си, се твърди в доклада ЕСВП. ", "date": "2019.04.30", "title": "Антиевропейските партии с до 35% в ЕП"}
{"url": "https://offnews.bg/obshtestvo/novi-22-ekoavtobusa-tragvat-ot-utre-v-stolitcata-702324.html", "text": "Нови 22 газови автобуса тръгват в София от утре. Те ще се движат по линии 604, 113, 75 и 384.Те са нископодови, снабдени са с видеонаблюдение, климатик, механична рампа и система за накланяне на автобуса, което допълнително улеснява достъпа на трудноподвижни хора и майки с колички, има възможност за зареждане на мобилни телефони, подсигурена е и защита за шофьорите. За по-малко от 5 години подменихме 91% от движещите се автобуси в системата на градския транспорт в София. Това ще стане факт до средата на тази година с пускането на последните 60 съчленени автобуса на природен газ, които вече са в града и в момента се оборудват. Трябва да тръгнат до края на юни”, заяви кметът на София Йорданка Фандъкова, която присъства на пускането на 22 нови газови автобуса.91% са автобусите с екологичен стандарт ЕВРО 6 и 4% са автобусите с нулеви емисии, това са първите електробуси. Очакваме още 15 електробуса, отчете Фандъкова. ", "date": "2019.04.30", "title": "Нови 22 екоавтобуса тръгват от утре в столицата"}
{"url": "https://offnews.bg/izvan-terena/sloun-stivans-obiavi-godezha-si-s-futbolna-zvezda-702284.html", "text": "Американската тенисистка Слоун Стивънс обяви годежа си с футболиста на Торонто и националния отбор на САЩ Джози Алтидор.\"Да, завинаги\", напика 26-годишната спортистка в Туитър, като качи снимка със своя любим минути, след като той е направил предложението за женитба.Двамата веднага получиха куп поздравления за смелото решение от НОК на САЩ, клубът на Торонто, треньорката на Стивънс Джуди Мъри, колежките Лаура Робсън, Дона Векич и други.В момента Стивънс заема осмо място в световната ранглиста. Алтидор е познат и на европейската футболна сцена. Той е играл за АЗ Алкмаар и Съндърланд, преди да отиде в Торонто.", "date": "2019.04.30", "title": "Слоун Стивънс обяви годежа си с футболна звезда"}
{"url": "https://offnews.bg/politika/prekratiha-kontcesiite-za-nahodishtata-kanarata-kobilino-i-kirchevo-z-702318.html", "text": "Кабинетът прекрати едностранно концесионните договори за добив на пясъци и чакъли от от находище „Канарата“, за добив на гнайси от находище „Кобилино“, участък „Нивата“, както и за добив на скалнооблицовъчни материали от находище „Кирчево“. Причината е неизпълнение на основни договорни задължения от страна на концесионерите.  Находище „Канарата“ се намира на територията на община Баните, област Смолян. Концесионният договор е сключен на 12 април 2005 г. с дружество „Кандурови“ ООД, с. Баните. Концесионерът не е заплатил концесионно възнаграждение, липсват предоставен геоложки отчет, както и банкова гаранция за изпълнението на паричните задължения по концесионния договор.Находище „Кобилино“, участък „Нивата“ се намира на територията на община Ивайловград, област Хасково. През декември 2012 г. за него е сключен 35-годишен концесионен договор с „Риолит“ ЕООД, гр. Крумовград. Мярката за прекратяване на договора се налага поради неизпълнение от страна на концесионера на основни парични и непарични задължения - не е предоставена банкова гаранция, обезпечаваща изпълнението на всички задължения по концесионния договор; липсват и цялостни работни проекти за добив и първична преработка на подземните богатства, както и за ликвидация или консервация на миннодобивния обект и за рекултивация на засегнатите земи. „Риолит“ ЕООД дължи и концесионни плащания.При проявен инвеститорски интерес за добив, за находището ще бъде обявена нова процедура за предоставяне на концесия.Находище „Кирчево“ се намира на територията на община Угърчин, област Ловеч. Концесионният договор е сключен на 16 август 2007 г. с дружество „Седимент приват“ АД, гр. София. Концесионерът не е заплатил дължимото концесионно възнаграждение и не е предоставил банкови гаранции, обезпечаващи изпълнението на паричните задължения и на задълженията, свързани с опазване и възстановяване на околната среда. Не са представени и годишни работни проекти.", "date": "2019.04.30", "title": "Прекратиха концесиите за находищата Канарата, Кобилино и Кирчево заради нарушения на договорите"}
{"url": "https://offnews.bg/politika/kabinetat-otpuska-2-mln-leva-za-remont-na-natcionalnata-biblioteka-o-702287.html", "text": "Правителството отпуска два милиона лева за ремонт на Националната библиотека \"Св. св. Кирил и Методий\". Това съобщи в началото на заседанието на Министерския съвет премиерът Бойко Борисов.Сградата не е ремонтирана откакто е построена. Идва 24 май, така че да действат, подчерта Борисов.На днешното заседание ще бъде одобрен и обещаният трансфер за УНСС.„Одобряваме трансфер за УНСС в София. Миналата седмица бяхме там в университета, изговорихме всичко. Нашият ангажимент е 7,5 млн. лв. Днес го гласуваме, надявам се да ни подкрепите”, допълни Борисов.Парите ще бъдат отпуснати, след като УНСС обяви, че фалира, защото държавата не е платила 7,5-те милиона лева съфинансиране по проект за изграждането на нов учебен корпус по Оперативна програма \"Региони в растеж\", а изпълнителят си иска парите. Държавата - в лицето на МФ - е отказала да плати преди отпускането на европейското финансиране, чието получаване е под въпрос, защото има проблеми и при изготвянето на проекта, и при провеждането на обществената поръчка, и при изпълнението.Въпреки възможността УНСС да не получи никакво никакво европейско финансиране и всичко да бъде платено от джоба на българския данъкоплатец премиерът обеща дължимите милиони за съфинансирането да бъдат отпуснати веднага.\"Не може да оставим този строеж да стои като \"паметник на културата\" в този му вид. Ако ги оставя да продължат да спорят - Финанси, МРРБ, университетът - да си налагат санкции, корекции и това ще остане така\", каза Борисов и обясни, че се води от мисълта за студентите и преподавателите. Другата седмица Министерството на образованието и науката ще подготви проекторешение, с което да се дадат 20 милиона лева за училищни автобуси, каза още той.Днес ще бъде обявена официално и кандидатурата на страната ни за седалище на Европейски орган по труда, стана ясно от думите на Борисов.", "date": "2019.04.30", "title": "Кабинетът отпуска 2 млн. лева за ремонт на Националната библиотека, одобрява и трансфера за УНСС"}
{"url": "https://offnews.bg/zvezdi/adel-s-nov-mazh-i-nov-album-702323.html", "text": "Певицата Адел беше видяна да се целува страстно с нов мъж в Ню Йорк, съобщи в. \"Сън\".Британската мегазвезда обяви, че се е разделила със съпруга си Саймън Конеки преди десетина дни. Според очевидци, новата ѝ любов прилича много на него.\"Адел е силна жена и е решена да продължи живота си, като всеки нормален човек, който иска да преживее разпадането на брака си - каза човек от обкръжението ѝ. - Тя има слабост към американците, откакто живее в Лос Анджелис\".Адел е на 30 години. Тя има 6-годишен син от Саймън Конеки. Двамата обявиха, че въпреки раздялата си ще се грижат заедно за него. Бракът им продължи три години, но според в. \"Сън\", те отдавна са живеели разделени - тя в дома си в Бевърли хилс, а той - във Великобритания.Адел работи върху нов албум и затова е в Ню Йорк. Предишният ѝ албум \"25\" беше издаден през 2015 г.", "date": "2019.04.30", "title": "Адел с нов мъж и нов албум"}
{"url": "https://offnews.bg/obshtestvo/2450-dushi-sa-potarsili-pomosht-v-pirogov-v-praznichnite-dni-702283.html", "text": "2450 души са потърсили медицинска помощ в Спешното отделение на болница \"Пирогов\" в празничните дни - от 26 април до тази сутрин, съобщиха от лечебното заведение.280 от тях се е наложило да бъдат хоспитализирани за лечение.720 пък са децата, които са преминали през детското спешно, от тях 64 остават за лечение.От Спешна помощ са транспортирали 132 пострадали до Спешното отделeние на университетската болница. 64 от тях са оставени в болницата за лечение.Най-честите причини за търсене на помощ в \"Пирогов\" са травматизъм, кардиологични проблеми, инсулти, проблеми с гастроинтестиналния тракт, уточниха от болницата.", "date": "2019.04.30", "title": "2450 души са потърсили помощ в Пирогов в празничните дни"}
{"url": "https://offnews.bg/sviat/iaponskiat-imperator-abdikira-dnes-702285.html", "text": "Японският император Акихито отстъпва днес престола на най-големия си син Нарухито.Церемонията се състоя в Токио, в най-величествената зала на императорския дворец, и продължи 10 минути. Тя се проведе в присъствието на над 330 души - членове на императорското семейство, на правителството и парламента, на съдебната и на местните власти, както и съпругите на почетните гости.Това е първата абдикация на император от повече от 200 години. Причината за нея е напредналата възраст на император Акихито и влошеното му здраве.За да стане абдикацията възможна, японският парламент прие специален закон, който му позволи да се откаже от трона и да го предаде на сина си.Престолонаследникът Нарухито стана 126-ият суверен на Япония. Сменя се императорската ера - от Хейсей (което означава Постигане на мира) тя вече ще се казва Рейва (Красива хармония).Церемониите ще продължат утре. В първата част, на която не присъстват жени, на новия император ще бъдат предадени императорските регалии и печати. Малко след това ще протече втората ритуална част от церемонията, на която Нарухито ще произнесе първата си реч като император.На 4 май новият император ще приветства народа от балкона на двореца.На 22 октомври интронизацията на императора ще бъде отпразнувана пищно в присъствието на 2500 гости от Япония и чужбина. Сред тях ще има много държавни глави. После ще има парад в центъра на Токио.", "date": "2019.04.30", "title": "Японският император абдикира днес"}
{"url": "https://offnews.bg/futbol/bagata-narushava-rezhima-si-zaradi-stoichkov-702288.html", "text": "Звездата ни в смесените бойни изкуства (MMA) Благой Иванов - Багата ще присъства на представянето на биографичната книга \"Христо Стоичков – Историята\" в Чикаго на 4 май.Заради събитието боецът ще трябва да наруши за кратко подготовката си за боя с австралиеца Тай Туиваса на 8 юни, съобщава \"chicago.bg\". Иванов се готви в Лас Вегас, а мачът му ще бъде в Чикаго.Освен от него организаторите от \"Чикаго Редс\" са получили потвърждение и от Божидар Искренов – Гибона. Бившият национал на България, пръв разчупи стериотипа и игра за двата гранда Левски и ЦСКА. Радостта на народа, както го наричат привържениците на футбола в България, ще долети от столицата Вашингтон, където живее.Известно е, че \"синият\" юноша е вдигал Купата с ЦСКА, когато треньор на отбора е бил екзекуторът на гиганти – Цветан Йончев. Легендарната седмица на \"червените\", също ще присъства на представянето на книгата.Съзвездието се допълва и от бронзовия медалист от световното в САЩ 94 – вратарят Димитър Попов. Организаторите обещават, че ще има още световноизвестни спортисти, за които дори самият Христо Стоичков не знае.Не е изненада, че кувертите за събитието свършиха седмици преди провеждането му. Заради големият интерес, от \"Чикаго Редс\" постигнаха уговорка със собствениците на залата за отпускането на 90 допълнителни места. За тях обаче, няма да бъде включена вечеря, но ще бъдат с гарантирано място. Цените са $25 за възрастни и $15 за деца.", "date": "2019.04.30", "title": "Багата нарушава режима си заради Стоичков"}
{"url": "https://offnews.bg/zvezdi/rezhisiorat-na-barzi-i-iarostni-2-dzhon-singaltan-pochina-na-51-g-702295.html", "text": "Режисьорът Джон Сингълтън почина на 51 години в Лос Анджелис след неотдавна прекаран инсулт, съобщиха световните информационни агенции.\"Джон издъхна спокойно, заобиколен от роднини и приятели\", съобщи семейството му.Джон Сингълтън беше в болница от 17 април. Вчера семейството му съобщи, че е взело трудното решение да изключи животоподдържащите му системи.Джон Сингълтън е роден на 6 януари 1968 г. в Лос Анджелис. Той беше първият афроамериканец и най-младият номиниран за награда \"Оскар\" за най-добър режисьор за филма \"Момчета от квартала\" през 1992 г. Тогава той беше на 24 години.След това той режисира филми като \"Бързи и яростни 2\", \"Роузууд\", продуцира сериала \"Снеговалеж\".", "date": "2019.04.30", "title": "Режисьорът на 'Бързи и яростни 2' Джон Сингълтън почина на 51 г."}
{"url": "https://offnews.bg/razsledvane/rodnina-na-zam-kmet-na-pernik-spechelil-porachka-za-370-000-lv-702293.html", "text": "Роднина на заместник-кмета по строителството в Перник печели обществена поръчка за ремонт в града. Договорът е на стойност 368 982 лв. с ДДС за реконструкция и рехабилитация на мост над р. Струма. Проектът се финансира по Оперативна програма „Региони в растеж“ 2014-2020, съобщи Антикорупционният фонд. Обществената поръчка печели „Виа Интелего“ ООД с управител инж. Иво Гаджов, който е първи братовчед на заместник-кмета по строителството в общината, инж. Владислав Караилиев. Съгласно Закона за обществените поръчки (ЗОП), в процедури като тази в Перник не могат да участват дружества, управлявани от лица, свързани с възложителя. Същото ограничение е предвидено изрично и в документацията за участие в обществената поръчка. При подаване на офертата участникът е трябвало да подаде декларация, удостоверяваща липсата на такава свързаност. От АКФ са попитали общината инж. Гаджов е подавал декларация за липса на обстоятелства по чл. 47, ал.1 и ал.5 от ЗОП (отм.), помолили и за копие от съответната декларация. В получения отговор от Вяра Церовска, кмет на  Перник, се казва, че поради отказ от страна на „Виа Интелего“ ООД не ни се предоставя копие на декларацията. Кметът ни насочи към Профила на купувача на интернет-страницата на Община Перник и към публикуваните протоколи от работата на комисията по обществената поръчка, в които няма данни за липсата на подадена такава декларация, информират от АКФ. Възниква въпросът дали инж. Гаджов е предоставил неверни данни в тръжните документи като е пропуснал да декларира, че е свързан с лице, заемащо ръководна длъжност в организацията на възложителя. Алтернативата е, че комисията не е отразила правилно в протоколите наличието или липсата на съответната декларация и неправомерно не е отстранила от участие „Виа Интелего“ ООД. На тези въпроси следва да отговорят Прокуратурата и Агенция за държавна финансова инспекция (АДФИ), които са сигнализирани от АКФ.Сигнал относно съмнения за конфликт на интереси е изпратен и до Комисията за противодействие на корупцията и за отнемане на незаконно придобито имущество (КПКОНПИ), тъй като от Община Перник не предоставиха категоричен отговор на въпроса декларирал ли е заместник-кметът по строителството наличие на частен интерес във връзка с конкретната обществена поръчка.Съмненията за наличие на конфликт на интереси произтичат и от състава на комисията за провеждане на процедурата. Трима от петимата членове на комисията, в това число и нейният председател, са служители на общината именно в ресора на заместник-кмета по строителството.От АКФ очакват АДФИ да провери и обстоятелства, свързани със забавянето на строителните работи, без това да доведе до санкции за изпълнителя. Според договора срокът за изпълнение на рехабилитацията е не повече от 194 календарни дни. Реално поръчката се изпълнява за 287 дни – с 93 дни повече от предвиденото по договор.Работата по проекта спира три пъти за общо 95 календарни дни поради влошени метеорологични условия и обстоятелства, определени като независещи от фирмата изпълнител и Община Перник. Възможност срокът да спре да тече при настъпване на неблагоприятни метеорологични условия за сезона е предвидена в договора. Във връзка със забавянето на изпълнението поискахме по реда на Закона за достъп до обществена информация копия на констативните протоколи за наличие на неблагоприятни метеорологични условия и официалните справки, издадени от Националния институт по метеорология и хидрология към БАН. От всички достъпни документи не става ясно дали са били налице неблагоприятни метеорологични.Дори метеорологичните условия да не са позволявали техническото изпълнение на проекта, това е трябвало да бъде предвидено от изпълнителя при изготвяне на предложението за участие в обществената поръчка и не може да бъде основание за спиране на работата. Отговорността уредена в договора се равнява на 0.05% от договореното възнаграждение за всеки просрочен ден, но не следва да надвишава 20% от стойността на договора.", "date": "2019.04.30", "title": "Роднина на зам.-кмет на Перник спечелил поръчка за 370 000 лв."}
{"url": "https://offnews.bg/obshtestvo/golemi-zverove-posledniat-gigant-e-po-viasat-nature-otnovo-s-marato-702198.html", "text": "Поредицата за зоолюбители „Големи зверове: Последният гигант“ е по  отново с маратон на трите си епизода от 20:15 в сряда, 1 май.Биологът Патрик Арий тръгва по петите на животни гиганти - петтонни моржове, африкански слонове, мечки гризли. Еволюцията е довела до колосалните им размери по неподозирани причини. А Арий се заема с мисията да открие какви са те.Темата на месеца не е за слаби сърца! Зрителите ще се потопят в микро вселената на страховитите насекоми и ще научат повече за странните и причудливи малки животни с премиерата на \"Неканените гости се завръщат\" (в сряда, 1 май, от 22:05) и с още епизоди на \"Природни недоразумения\", \"Микро чудовища\" и порядъчна доза от \"Щуро, истинско, страховито\".Забравените от нас насекоми се завръщат с гръм и трясък. Дървеници са се установили в Южна Франция и се отправят на север. Последните новини са, че са прекосили Рейн. Новопристигналите в Европа тигрови комари се придвижват на автостоп по магистралите към Париж. Предупреждения валят в Берлин, където броят на компаниите, които унищожават всякакви видове нашественици, се е увеличил четири пъти през последните години. Спокойният живот е далечен спомен. Как може да се обяси това внезапно разпространение? Учените посочват като вероятни причини глобалното затопляне, твърде изолираните ни домове и промените в начина ни на живот, както и приспособяването на нашествениците към инсектициди и генетичните им мутации. Тяхното завръщане ще се превърне в главен проблем на общественото здравеопазване през следващите години.", "date": "2019.04.30", "title": "'Големи зверове: Последният гигант' е по Viasat Nature отново с маратон на трите си епизода"}
{"url": "https://offnews.bg/izvan-terena/danachnite-zaporiraha-chast-ot-imushtestvoto-na-nejmar-702290.html", "text": "Данъчните власти в Бразилия запорираха част от имуществото на суперзвездата на Пари Сен Жермен Неймар, съобщава местното издание \"Фоля де Сао Пауло\".\"Това е нормална обезпечителна мярка. Имуществото остава във владение на собственика до изясняване на случая\", споделя адвокатът на футболиста Маркус Недер.Властите подозират Неймар в укриване на данъци в размер на 69 милиона реала (17,5 милиона долара) от трансфера му от Сантос в испанския Барселона.Поради тази причина под запор са частните самолети на нападателя, както и акции в различни компании, принадлежащи на неговото семейство.Бразилецът определено изживява тежък период. Припомняме, че той може да получи наказание от минимум 5 мача, след като удари фен на Рен след финала за Купата на Франция в събота. Тогава столичани загубиха след изпълнение на дузпи.Миналата седмица пък Неймар беше санкциониран от УЕФА за 3 мача заради коментара му в Инстаграм срещу съдиите на мача между ПСЖ и Манчестър Юнайтед (1:3) от Шампионската лига.", "date": "2019.04.30", "title": "Данъчните запорираха част от имуществото на Неймар"}
{"url": "https://offnews.bg/obshtestvo/niama-da-ima-voda-v-chasti-ot-dva-stolichni-rajona-702217.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Пресвързване на уличен водопровод на бул. „Симеоновско шосе“ във вилна зона „Симеоново - изток“ налага спиране на водоподаването от 10:00 до 19:00 часа по бул. „Симеоновско шосе“ от ул. „Витошки езера“ до № 424, ул. „Чемшир“, ул. „Киселица“, по ул. „Каменица“ от № 35 до бул. „Симеоновско шосе“, ул. „Боровец“, ул. „Еминица“ , ул. „Балеви ливади“, ул. „Чифлишка“, ул. „Стефан Икономов“, ул. „Симеон Пиронков“ , ул. „Павел Матев“ и ул. „Зелен бор“. Подмяна на пожарен хидрант на ул. „Победа“ в кв. „Славовци“ на Нови Искър налага спиране на водоподаването от 09:30 до 15:30 часа на ул. „Победа“ от ул. „Липите“ до оранжериите. ", "date": "2019.04.30", "title": "Няма да има вода в части от два столични района"}
{"url": "https://offnews.bg/offtopic/papagalat-fredi-se-varna-v-zooparka-sled-kato-go-otkradnaha-streliah-702292.html", "text": "Амазонски папагал на име Фреди Крюгер влезе в централните новини на всички бразилски медии, след като успя да намери пътя обратно към зоологическата градина, от която бе откраднат. Неговата съдба е покъртителна. Преди четири години Фреди бе прострелян по време на мафиотска престрелка, след това бе ухапан от змия, а като капак на всичко пернатото бе откраднато от крадци.Тюркоазеният папагал, чието име е вдъхновено от обезобразеното му от куршум лице, е бил отгкраднат от зоологическата градина в южния град Каскавел в нощта на 16 април.Според бразилския вестник „Сан Пауло“, отвличането на Фреди е само едно от непрестанните му приключения.Папагалът е отведен в зоологическата градина преди четири години, когато идва с наранявания от стрелба между полицията и гангстерска група. Самият Фреди е бил собственост на един от ганстерите, участвали в престрелката. Тогава той е ударен в горната част на клюна и е заслепен. Претърпял също изгаряния на перата, които растат между очите му.Приключенията му обаче не свършват дотук. По-рано този месец той е бил ухапан по крака от змия, която за щастие се оказала неотровна.Фреди кървял обилно, но отново оцелял. Дни по-късно трима въоръжени нападатели нахлули в зоологическата градина на Каскавел, неутрализирали гардовете и откраднали два папагала, сред които и нашия герой.Два дни по-късно обаче Фреди доказва защо е преживял толкова много и защо е толкова специален. Той сам се върнал в зоологическата градина. Пазачите го намерили да ги чака чинно на едно от дръвчетата пред клетката си.Според негои именно странностите на характера на папагала му помагат да оцелее.", "date": "2019.04.30", "title": "Папагалът Фреди се върна в зоопарка, след като го откраднаха, стреляха и го ухапа змия"}
{"url": "https://offnews.bg/sviat/zatvariat-uchilishta-v-shtata-niu-jork-zaradi-goliam-broj-bolni-ot-mor-702280.html", "text": "Затварят училища в американския щат Ню Йорк, за да се ограничи разпространението на морбили, съобщи Асошиейтед прес, цитирана от БТА. Федерални служители съобщиха, че от 1 януари в САЩ има 704 заболели от морбили, главно в град Ню Йорк и окръг Роклънд. Повечето заболели са от общността на ортодоксалните евреи.Департаментът за здравеопазване на град Ню Йорк е изпратил призовки на 57 души, които не са изпълнили нареждането за ваксиниране срещу морбили. Всеки от призованите може да бъде глобен с 1000 долара.Служителите приканиха щатския парламент да отмени закон, допускащ освобождаване от задължението за имунизация заради религиозни убеждения.", "date": "2019.04.30", "title": "Затварят училища в щата Ню Йорк заради голям брой болни от морбили"}
{"url": "https://offnews.bg/turizam/hotel-v-ruse-gubi-zvezda-po-zapoved-na-angelkova-702294.html", "text": "По разпореждане на министъра на туризма Николина Ангелкова екип на Министерството на туризма извърши проверка в четиризвездния Гранд Хотел Рига в Русе. Инспекцията бе предприета след информация за лоша хигиена и услуги, които не отговарят на категорията на хотела, и при които са били настанени деца.Експертният екип на ведомството установи, че стаите в хотела от 11-ия етаж нагоре не отговарят на нито една от категориите, които са определени в Закона за туризма. По тази причина веднага се стартира принудителна административна мярка за понижаване на звездите. Законът за туризма предвижда и финансова санкция за хотелиера в размер от 200 до 1000 лв. и от 1000 до 3000 лв. за юридически лица.Поискано е етажите, които не отговарят на изискванията на Закона, веднага да бъдат запечатани. Ще бъде потърсено съдействие от Регионалната здравна инспекция (РЗИ) и за принудително запечатване на етажите, които не съответстват на категоризацията на мястото за настаняване. Очаква се това да бъде извършено до 3 май 2019 година.Министерството на туризма има правомощия да следи за спазването на Закона за туризма. При всички проверки на място се следи за стриктното спазване на нормативните разпоредби. При установяване на нарушения Министерството на туризма предприема всички законови мерки за отстраняване на несъответствията съобразно с изискванията на Закона за туризма. Припомняме, че сигнали за нередности могат да бъдат подавани на горещия телефон на министерството - 02/90 46 895 и на имейл: . ", "date": "2019.04.30", "title": "Хотел в Русе губи звезда по заповед на Ангелкова"}
{"url": "https://offnews.bg/obshtestvo/oblachno-dazhd-s-gramotevitci-za-kratko-702270.html", "text": "Днес ще се развива купеста и купесто-дъждовна облачност и на места от запад на изток, по преминаването на студен атмосферен фронт, ще превали краткотраен дъжд с гръмотевици. По-интензивни ще бъдат явленията в Централна Северна България. Ще духа до умерен юг-югозападен вятър, който след обяд в западната половина от страната ще се ориентира от запад-северозапад и ще се усили, сочи прогнозата на НИМХ.Преобладаващите максимални температури ще бъдат между 18 и 23 градуса, на места в Източна България до 25-26 градуса. Привечер от запад ще започне процес на разкъсване и намаление на облачността.По Черноморието ще духа до умерен югозападен вятър, който вечерта ще се ориентира от запад. Ще преобладава слънчево време, с временни увеличения на облачността, но без валежи. Максимални температури на въздуха: 18-24 градуса. Температурата на морската вода е 13-15 градуса. Вълнението на морето ще бъде 2-3 бала.Над планините ще се развива купеста и купесто-дъждовна облачност и на места ще превали и прегърми. Ще духа силен, по най-високите върхове бурен югозападен вятър, който след обяд в ниските части ще се ориентира от запад-северозапад. Максимална температура на височина 1200 метра около 14 градуса, на 2000 метра - около 6 град", "date": "2019.04.30", "title": "Облачно, дъжд с гръмотевици за кратко"}
{"url": "https://offnews.bg/ikonomika/dnes-e-krajniat-srok-za-danachnite-deklaratcii-702271.html", "text": "Днес е последният ден, в който може да се подаде данъчна декларация за доходите за физическите лица, получени през 2018 г., припомнят от НАП. Също днес изтича и крайният срок за плащането на налога.През почивните дни се приемаха декларации по електронен път.Запазва се тенденцията повече от половината данъчни декларации за доходите на физическите лица да са подадени по интернет с ПИК на НАП или електронен подпис. Малко преди края на кампанията от приходната агенция обявиха, че са получени малко над 450 000 формуляра. До момента ПИК имат близо 600 000 лица, като данъчните очакват за пръв път през тази година броят на подалите документите си онлайн да е повече от този на избралите хартията.И подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта www.nap.bg.Също до края на април се декларират авансовите данъци за първото тримесечие на 2019 г. - най-често от упражняващи свободни професии, земеделци и наемодатели. освен това, до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП.И през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява.", "date": "2019.04.30", "title": "Днес е крайният срок за данъчните декларации"}
{"url": "https://offnews.bg/offtopic/poet-na-denia-liderat-na-volt-nastimir-ananiev-702281.html", "text": "Лидерът на новата дясна партия Волт и водач на листата ѝ Настимир Ананиев блесна с поетичен талант на старта на кампанията за евровота. Пресцентърът на партията му сподели негово стихотворение, озаглавено \"ВОЛТова дъга!\".Ето го:ВОЛТова дъга!Ех народе европейски, те държат се с тебе бейски. Кой ли теб не те предаде и за кинти не продаде.Тук суджук, а там паспорт, Гинка дебне за апорт. Плочки, релси и ремонти, Графа Данчето наконти. С тези политици мили, май останахме без сили!ЕП ВОЛТ, ЕП ВОЛТ, време е за нов реВолт! Тук лилавата вълна, ще ги тресне ей сега!Правят се на тра-ла-ла, Но ги чака ВОЛТова дъга!Баце прави ни тюфлеци, с политически гюбеци. С патреоти той се гушка, май го сложиха на мушка. Май е време за цената, Цецо хвръкна му главата.Готвят новата реколта, но ще тресне ги льо ВОЛТа.Краси, Волен и Валери, кой със тях брашно ще мели? Уж са първи патриеоти, а облечени в килоти. Всеки крие се зад маска, а един под синя каска. Искат европейски кинти, а за пенсиите се правят на тинтири-минти.ЕП ВОЛТ, ЕП ВОЛТ, време е за нов реВолт! Тук лилавата вълна, ще ги тресне ей сега! Правят се на тра-ла-ла, Но народът готви ВОЛТова дъга!Здраве пак те обещават и народа увещават. Ние пак сме най-добрите, но откраднаха парите. Магистрали построени, със стабилност напоени. Уж страната те покриват, дупки с мушама прикриват.Твоя глас не е сломен, идва изборният ден. Време е за гражданска плесница, на 26ти май удари една шестица!Настимир Ананиев29/04/2019#ГласувайЗаВолт #Номер6#ЗаДаСмеФакторвЕвропа", "date": "2019.04.30", "title": "Поет на деня: Лидерът на Волт Настимир Ананиев"}
{"url": "https://offnews.bg/dw/kakvo-li-shte-stane-v-balgaria-na-26-maj-ako-702272.html", "text": "Прокуратурата в България изглежда е 28-ият участник в европейските избори. При това далеч по-важен от регистриралите се за вота 13 партии, 8 коалиции и шестима независими. Защото нейните решения (или отлагането им) след проверките на публични фигури заради имотни афери несъмнено ще повлияят на настроенията сред избирателите. Както го стори и паметната Костинбродска афера през 2013 година.Как ли ще гласуват българите на 26 май, ако броени дни преди това прокуратурата съобщи, че е констатирала данни за престъпление, извършено от заместник-председателя на ГЕРБ Цветан Цветанов? Какво ли решение ще вземат избирателите, ако на 23 май Върховната касационна прокуратура каже същото за водача на листата на БСП Елена Йончева? И какъв ли ще е резултатът от вота, ако снемат от тях всякакви съмнения и ги обявят за чисти?Апартаменти, тераси, къщи за гости…Отсега е ясно, че всяко избирателно действие на държавните обвинители ще разгневи електората. А всеки опит да се услужи на управляващите в крайна сметка може и да им навреди, тъй като навярно ще предизвика силна обществена реакция. Да си припомним: в края на миналата седмица еврокомисарят по правосъдието Вера Йоурова заяви, че независимостта на съдебната система е под заплаха в България, Унгария, Полша и Румъния. И припомни, че в България „усещането за независимост е третото най-ниско в ЕС“.В момента текат много прокурорски проверки и дори при някои от тях резултатите да не станат известни преди евровота, до изборите наесен при всички случаи ще ги знаем. В годината, когато българите гласуват и за евродепутати, и за местна власт, прокуратурата изглежда по-натоварена от всякога. Причината: избухналият в края на март скандал „Апартаментгейт”, който започна с разкрития за луксозни жилища, купени на цени под пазарните, и продължи с още разкрития за частни имения, построени със средства от европейска програма и маскирани като „къщи за гости“.В резултат прокуратурата разпореди проверки по няколко от случаите с апартаментите, а наскоро нареди на Главна дирекция „Национална полиция\" в двумесечен срок да провери дали 746 къщи за гости, изградени с пари от европейската Програма за развитие на селските райони, се ползват именно като такива.Формулата: протаканеСтартът на „Апартаментгейт“ бе даден с разкритията за жилище на Цветанов в сграда, построена от компанията „Артекс“. В резултат той напусна парламента и освободи председателския пост на парламентарната група на ГЕРБ. Според изявлението на Румяна Арнаудова, говорителка на главния прокурор Сотир Цацаров, на 20 март прокуратурата е започнала двумесечна проверка на сделката за апартамента на Цветанов. През това време, по думите на Арнаудова, ще се изисква „информация от Агенцията по вписванията, снемат се обяснения от продавачи, купувачи, прави се експертна справка за пазарната стойност на определен имот и се взема решение дали има извършено престъпление“.Едва ли ще е толкова трудно да се сверят приходите, декларирани от Цветанов (депутат) и съпругата му (държавен служител), и да се сравнят с разходите на семейството, свързани с издръжката, образованието на трите деца, жилища и т.н. Но няма как да се надяваме на резултати преди евровота. Не само защото Цветанов оглавява предизборния щаб. Проверката може да бъде удължена с месец и така да продължи общо три, а и прокуратурата се произнася в едномесечен срок от получаването на материалите.На същия този 20 март Арнаудова заяви, че ако е сезирана и КПКОНПИ, „вероятно и прокуратурата ще ѝ възложи извършване на проверката, след което решаващото действие ще бъде на прокуратурата“. Два дни по-късно, на 22 март, КПКОНПИ се сезира за апартамента на Цветанов. Но Антикорупционната комисия вече е отиграла номера с проверките. По закон нейните проверки също продължават два месеца. И също могат да бъдат удължени с още един. Така постъпи КПКОНПИ при проверката за конфликт на интереси на министъра на финансите Владислав Горанов, чийто мил кръстник подслонил семейството му в луксозен апартамент в затворен комплекс заради страха на децата му от пернишкото земетресение. Горанов продължава да обитава жилището, защото конфликт на интереси не бе установен.А ако последват още турбуленции?Колкото и да се забавят сега прокурорите, констатациите им по случая „Цветанов\" ще станат известни ако не преди европейските, то най-късно до местните избори. Следизборно се очаква да научим и какво са установили проверките на други четирима. А може би някои ще бъдат огласени по-рано?На 4 април, по разпореждане на главния прокурор Сотир Цацаров, Върховната касационна прокуратура започна три проверки. Първата е за произхода на средствата, платени от шефа на КПКОНПИ Пламен Георгиев за тризонета му - онзи със сауната и барбекюто на огромната тераса. Втората също е за пари, като целта е да се установи как 21-годишният син на директора на Националната следствена служба Борислав Сарафов е осигурил 540 000 лева за луксозен имот в затворен комплекс в „Бояна“. Третата проверка е за жилище, закупено от фирмата на съпругата на председателя на ВКС Лозан Панов преди брака им. Също от „Артекс“ и също на цени под пазарните. На 23 април пък Върховната касационна прокуратура определи едномесечен срок за завършване на проверката на Елена Йончева и семейството на мъжа ѝ заради имоти край морето - как са придобити и чии са в действителност.Всички тези резултати се чакат от институция, призвана да защитава обществения интерес, а не да замазва управленски далавери. А и междувременно предстоят номинации и избор на нов главен прокурор. Какво ли ще стане, ако турбуленциите във властта се засилят от още разкрития, които да затвърдят социологическите прогнози, че ГЕРБ може и да загубят евроизборите? Прокуратурата пак ли ще си търси нови господари?Б. ред. - Коментарът на Емилия Милчева е писан за Дойче веле.", "date": "2019.04.30", "title": "Какво ли ще стане в България на 26 май, ако…"}
{"url": "https://offnews.bg/obshtestvo/na-svetli-vtornik-pochitame-sv-bogoroditca-702229.html", "text": "Днес е Светли вторник, отдава се почит на Света Богородица. Седмицата се нарича Светла, защото Възкресението на Христос донася просветление за всички. Тя завършва на Томина неделя, защото в този ден се чете евангелското четмо за явяването на Христос на своите ученици, между които бил и апостол Тома.Тома е един от дванайсетте апостоли на Исус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус.Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни.", "date": "2019.04.30", "title": "На Светли вторник почитаме Св. Богородица"}
{"url": "https://offnews.bg/futbol/v-ludogoretc-obmisliat-nakazanie-za-zvezdata-si-702277.html", "text": "Звездата на Лудогорец Марселиньо ще бъде сериозно наказан от ръководството за поведението си по време на мача с Черно море. Шампионите отстъпиха с 1:2 при гостуването си, а треньорът Стойчо Стоев смени бразилеца.Това не се хареса на Марселиньо, който първо не поздрави Стоев след смяната, след това започна да му се кара за смяната, а за финал  рита бутилки с вода по пътя си към скамейката. Подобно поведение не се толерира в Разград, и сега се обмисля как да бъде дисциплиниран бразилецът.Вариантите са отстраняване от отбора за известно време или лишаване от една заплата. БФС също може да вземе отношение по казуса. Халфът на Левски Давиде Мариани например беше лишен от състезателни права за един мач за изритана бутилка от Дисциплинарната комисия. Ако от централата се намесят, то така ще облекчат и Стоев във вземането на тежкото решение да го извади ли от състава или не.В същото време стана ясно, че румънецът Адриан Попа може да остане в Разград и през новия сезон. Той играе като отдаден под наем от английския Рединг, но в Лудогорец са доволни от него и вече преговарят с Рединг за оставането му и догодина.", "date": "2019.04.30", "title": "В Лудогорец обмислят наказание за звездата си"}
{"url": "https://offnews.bg/sviat/zam-glavniat-prokuror-na-sasht-podade-ostavka-702274.html", "text": "Заместник главният прокурор и заместник-министър на правосъдието на САЩ Род Розенстайн, който наблюдаваше близо двегодишното разследване за руска намеса в изборите в САЩ през 2016 г., обяви, че ще се оттегли от поста на 11 май.Розенстайн подаде оставка в писмо до президента Доналд Тръмп, в което пише:Той изказва благодарност на президента Тръмп за „куртоазията и хумора“, които е проявявал в отношенията им.Род Розенстайн назначи специалния прокурор Робърт Мълър, който разследваше дали е имало сговор между предизборния екип на Тръмп и Русия, напомня Асошиейтед прес. Неговата оставка бе очаквана след като Уилям Бар бе утвърден от Сената за министър на правосъдието и главен прокурор.Розенстайн имаше намерение да се оттегли в средата на март, но остана на поста, докато Мълър приключи разследването за Русия.След като Мълър предаде доклада за разследването си, Бар и Розенстайн стигнаха до заключението, че президентът Тръмп не е възпрепятствал правосъдието. Разследването на Мълър не откри доказателства, че кампанията на Тръмп е имала незаконен сговор с руското правителство, напомня Ройтерс.Мълър не се произнесе дали Тръмп е възпрепятствал правосъдието, но представи позициите на двете страни по въпроса.Президентът Тръмп вече номинира заместник-министъра на транспорта Джефри Розън да заеме поста на Розенстайн, отбелязва Ройтерс, цитирана от БНР.", "date": "2019.04.30", "title": "Зам. главният прокурор на САЩ подаде оставка"}
{"url": "https://offnews.bg/futbol/tcska-uredi-natcional-na-balgaria-702275.html", "text": "Националът Петър Занев ще подпише договор с ЦСКА, който ще влезе в сила от 1 юни тази година. На 99% е сигурно, че левият краен защитник ще носи червената фланелка през следващия сезон. Контрактът му най-вероятно ще бъде за 1+1 години, информира \"Тема Спорт\".Опитният бранител прекрати договора си с руския Енисей и е със статут на свободен агент. От 10 дни той тренира с ЦСКА и по време на заниманията е показал много добро ниво от всяка една гледна точка, с което е впечатлил щаба на \"червените\". Любослав Пенев познава прекрасно качествата на защитника, след като му бе треньор в Литекс и националния отбор.33-годишният Занев може да се счита за сигурно попълнение на \"армейците\", като клубът вече е договорил още един български футболист, както и един чужденец. Очаква се новите в тима да са поне петима. А Занев ще е най-опитният в лятната селекция. Той има над 350 мача в професионалния футбол. Възрастта на останалите, които ще бъдат привлечени, няма да надхвърля 26 години. Поне за двама от тях пък ще бъде платена трансферна сума.На \"Армията\" имат намерение да направят отбор, с който да гонят влизане в груповата фаза на евротурнирите. Идеята е всички ключови футболисти в състава да бъдат задържани. Клубът ще се раздели най-малко с четирима играчи, които обаче са с второстепенна роля. Един от тях ще е Стивън Перейра.", "date": "2019.04.30", "title": "ЦСКА уреди национал на България"}
{"url": "https://offnews.bg/kultura/30-april-e-svetoven-den-na-dzhaza-702297.html", "text": "За пореден път светът отбелязва Деня на джаза, който е обявен през ноември 2011-та година от ЮНЕСКО, за да се отбележи приносът на джазовата музика в междукултурния диалог.Датата е обявена от Генералния секретар на организацията и от Хърби Хенкок - легендарен джазмен, посланик на ЮНЕСКО за междукултурен диалог и председател на Института за джаз \"Телониъс Монк\". Хърби Хенкок е една от основните фигури в историята на джаза. През 2012 година Международният ден на джаза е признат и от ООН.Джазът ( jazz) е музикален стил, който възниква в първата половина на 20 век в южните части на САЩ и съчетава в себе си африкански и европейски музикални традиции. Съчетава американска популярна музика от XIX-ти и XX-ти век.Това е очевидно от характерните му черти, които включват суинг, рагтайм, полиритмия и импровизация. Липсата на фиксирани правила го превръща в един от най-жизнените и разнообразни музикални жанрове в света.За първи път думата джаз започва да се използва на западния бряг на САЩ и се отнася за музиката в Чикаго през 1915 година. Според Уолтър Кингсли думата е от африкански произход, но някои считат, че е от арабски.", "date": "2019.04.30", "title": "30 април е Световен ден на джаза"}
{"url": "https://offnews.bg/obshtestvo/darzhavata-mozhe-da-si-varne-kashtite-za-gosti-koito-ne-sa-kashti-za-702279.html", "text": "Проверката на къщите за гости, построени с евросредства, не е работа на прокуратурата, а на Министерството на земеделието и на Държавен фонд земеделие. Това заяви бившият земеделски министър Мехмед Дикме в сутрешния блок на бТВ. Той изрази учудване, че двете институции все още мълчат по казуса.Според Дикме идеята на европейската Програма за развитие на селските райони е прекрасна, тъй като целта е да се инвестира в слаборазвитите райони, за да се постигне икономическа ефективност и заетост. Той обясни, че програмата е стартирала през 2002 г., като тогава са се строели хотели, но след намаляването на отпусканите субсидии се е преминало към къщи за гости. В някои региони субсидиите стигат до 70%, т.е за 300 000 евро може да си направите една райска къща, обобщи бившият министър.Според него вината в случая е не на бенефициентите, а на контролиращия орган - Държавен фонд земеделие. Не е виновен този, който е ял баницата, категоричен бе Дикме и посочи, че възможност за подобни злоупотреби дава самата Наредба.Бившият министър в кабинета на Симеон Сакскобургготски заяви, че ако от ДФЗ са били направени необходимите разчети, лесно е можело да се разбере, че се строят къщи за лично, а не за обществено ползване.Според Дикме основният проблем в случая е, че прокуратурата не може да повдигне обвинение на собствениците на мнимите къщи за гости, тъй като в действителност те не са извършили престъпление. Бившият министър уточни, че става въпрос за неспазване на подписания с ДФЗ договор, тъй като обектът не се използва по предназначение. Поради тази причина той е категоричен, че субсидията трябва да бъде изискуема.Дикме заяви, че е лесно да се разбере дали даден имот действително се използва като къща за гости, като се провери дали има платен туристически данък, осигуровки на служители или отчетен оборот в НАП.Има десетки начини ДФЗ да направи субсидията изискуема, категоричен бе той и обясни, че има две възможности - или Фондът да си поиска субсидията обратно, и то с лихвите, или държавата да прибере въпросните имоти.Той изрази мнение, че проверката, започната от прокуратурата чак след 5 години, е закъсняла.Моята теза е, че задължително през тези 5 години трябва да се търси отговорност защо служителите на ДФЗ не са написали доклад за тези проблеми, посочи той.Според него програмата не е функционирала именно заради мълчанието на отговорния орган и трябва да се провери дали има обвързаност между бенефициентите и служителите на Фонда, а министърът на земеделието да излезе с ясно становище по въпроса.За бившия земеделски министър не е учудващо, че собствениците на къщите за гости правели каквото си искат, щом няма кой да ги санкционира.Той изрази съмнение, че ще има връщане на евросредства, тъй като много от проверяваните проекти са с изминал давностен период.По отношение на помирителната процедура с ЕК, която предвижда 13 млн. евро глоба заради установеното нарушение, Дикме посочи, че в случая са санкционирани всички данъкоплатци, а не тези, които не са изпълнили служебните си задължения.Той бе категоричен, че този проблем е много по-сериозен от скандала с апартаментите на властта, тъй като на практика ДФЗ директно е дал пари на някого да си направи къща.", "date": "2019.04.30", "title": "Държавата може да си върне къщите за гости, които не са къщи за гости"}
{"url": "https://offnews.bg/kultura/obiaviaviat-muzikant-na-godinata-na-8-maj-702300.html", "text": "Кой е „Музикант на годината 2018“ ще стане ясно на галаконцерт на 8 май, сряда, от 19.00 ч. в зала „България“. Слушателите на предаването за класическа музика „Алегро виваче“ на програма „Хоризонт“ ще чуят своите избраници – новите носители на наградите в най-престижната класация за класическа музика в страната, в която победителите се избират само чрез гласуването на публиката.Ще бъдат връчени и призовете в категориите „Ансамбъл на годината“, „Музикален проект на годината“, „Млад музикант на годината“, „Активна творческа дейност“, „Юбилей“, „Изключителен принос към българската култура“ и „Класиката в другите жанрове“. Ще бъде връчена и специалната награда \"Олга Камбурова\" в подкрепа на млад талант.Наградата „Музикант на годината“ се връчва за 28-и път от предаването „Алегро виваче“ на програма „Хоризонт“ на БНР, а носители на приза през годините са били Васил Арнаудов, Емил Табаков, Минчо Минчев, Людмил Ангелов, Гена Димитрова, Иван Спасов, Теодосий Спасов (два пъти), Анна Томова-Синтова, Райна Кабаиванска (два пъти), Виктор Чучков, клавирното дуо Аглика Генова и Любен Димитров, Васко Василев, Росица Баталова, Светлин Русев, Красимира Стоянова, Татяна Колева, Веско Пантелеев-Ешкенази, Йордан Камджалов, Найден Тодоров, Мичо Димитров, Ваня Монева, хор „Бодра песен“ – Шумен с диригент Деница Узунова, НФХ „Светослав Обретенов“ с диригент Славил Димитров и Мария Цветкова – Маджарова.В галаконцерта ще участва Симфоничният оркестър на БНР с главен диригент Марк Кадин. Специално участие ще вземат и носители на призове от предходни години.Събитието се осъществява с любезното съдействие на Българската банка за развитие.Вход свободен.", "date": "2019.04.30", "title": "Обявявят 'Музикант на годината' на 8 май"}
{"url": "https://offnews.bg/bojni/dzheni-sushi-iska-600-000-dolara-ot-kobrata-702278.html", "text": "Репортерката Джени Ревало, която обяви, че целувката на Кубрат Пулев е нанесла сериозни травми върху психиката й, търси обезщетение от 600 хиляди долара. Прословутата сцена стана след победата на Кобрата над румънеца Богдан Дину в Клафорния.Популярната с псевдонима Джени Суши дама иска да спечели 300 хиляди долара, а другите 300 хиляди са за адвокатски хонорари, пише изданието  като се позовава на пловдивския \"Марица\". Американската журналистка нае изключително скъп специалист, който да защитава правата й - Глория Олред. Изслушването на Калифорнийската атлетическа комисия на 14 май пък ще определи дали Пулев ще получи лиценз за мач.Кобрата и неговият щаб обаче твърдят, че има сериозна доза провокация от страна на репортерката. Адвокатите на Пулев ще посочат още, че той е загубил и сериозно количество кръв по време на мача с Богдан Дину, както и че е получил удари в главата, което може да е оказало влияние при интервюто.", "date": "2019.04.30", "title": "Джени Суши иска 600 000 долара от Кобрата"}
{"url": "https://offnews.bg/futbol/balakov-poema-lavovete-do-dni-stiaga-shtab-702276.html", "text": "Треньорът на Етър Красимир Балъков е започнал окомплектоването на треньорски щаб, с който да оглави националния отбор на България, пише \"Труд\".Героят от САЩ'94 вече е получил предложение от Борислав Михайлов да заеме овакантеното място след раздялата с Петър Хубчев. Бала все още не е подписал официално договор, но се очаква това да се случи в началото на месец май.Интересното е, че президентът на БФС и легендарният бивш полузащитник не бяха в добри отношения през последните години. Причина за това бе отказът на Бала да подкрепи Михайлов в бунта на четвъртите в света срещу Иван Славков през 2005 година. По това време Балъков бе помощник в Щутгарт и не се включи в кампанията по издигането на кандидатурата на Михайлов. Това направиха Христо Стоичков, Наско Сираков, Емил Костадинов, Трифон Иванов, Любослав Пенев и Йордан Лечков.Изглежда обаче, че различията между двамата са изгладени в името на националния отбор след изненадващото напускане на Хубчев.Причина за решението на селекционера била липсата на подкрепа от членове на Изпълкома. Бившият треньор на Берое не одобрявал критиките на вицепреиздента Йордан Лечков по адрес на играчите, което влияело на настроението в съблекалнята. Освен това, наставникът не бил доволен от организацията около лагерите на базата в Бояна, а също и някои ангажименти на БФС към него, които не били спазени.Очаква се в новия щаб на \"трикольорите\" да влезе Йончо Арсов-младши. Той се познава отлично с Балъков от съвместната им работа в Черноморец (Бургас) и Хайдук (Сплит).", "date": "2019.04.30", "title": "Балъков поема \"лъвовете\" до дни, стяга щаб"}
{"url": "https://offnews.bg/izvan-terena/toto-se-okaza-fen-na-ludogoretc-702296.html", "text": "Известният рапър от групата \"СкандаУ\" Йонислав Йотов-Тото изненада феновете си в социалните мрежи. Роденият във Враца изпълнител се оказа фен на Лудогорец.Тото публикува в официалния си профил в Инстаграм снимка, на която той и негови приятели се разхождат сред природата на монтанското село Згориград, като рапърът е облечен с анцуг на разградчани.Интересното в случая е, че Йотов е от град, който се слави с редица футболни личности и верни привърженици на емблематичния отбор Ботев Враца.Това предизвика редица закачливи фенски коментари, като изпълнителят дори получи покана за концерт в Разград. Други привърженици пък бяха на другата крайност: \"Заради турския боклук който си облякъл повече няма да ти слушам песните\".Самият Тото е тренирал футбол. Той е юноша на Левски, а негов треньор е бил Николай Тодоров – Кайзера. Рапърът е защитавал и цветовете на Славия.", "date": "2019.04.30", "title": "Тото се оказа фен на Лудогорец"}
{"url": "https://offnews.bg/politika/vazrazhdane-kam-vanshno-zashtitete-balgarite-v-ukrajna-702273.html", "text": "Партия Възраждане иска спешна среща с министъра на външните работи Екатерина Захариева, по повод приетия на 25 април от украинския парламент закон за задължителното използване на украинския език като официален. Тази мярка, макар замислена и насочена основно срещу рускоезичното малцинство в Украйна, ще засегне тежко и районите, в които се говори български език, подчертават от Възраждане.Според приетия от Върховната Рада закон, всички държавни служители, доктори, учители, упражняващите свободни професии, адвокати и други ще трябва да говорят само на украински език или ще бъдат глобени.Законът няма да бъде прилаган в продължение на три години, тъй като в цялата страна ще бъдат създадени учебни центрове, в които да се подкрепя изучаването на украинския език и култура. Последното, притеснява най-много патриотите от Възраждане, тъй като създава сериозна опасност от денационализация и асимилиране на българската етническа общност в тази страна, която е втората по големина, след руската.Възрожденците припомнят още, че веднага след Майдана в началото на 2014 г., новото антируско правителство в Украйна прие закон, с който отне правата на малцинствените езици в страната, в това число и на българския. От страна на Румъния и Унгария тогава имаше мълниеносна реакция, защото това беше остра репресия срещу техните малцинства в Северна Буковина, Поднестрието и Подкарпатска Рус. Тогава България, която има и най-голямото малцинство в Украйна след руското, в лицето на своите официални институции, запази позорно мълчание.Единствено Възраждане реагира тогава, и благодарение на това с голямо неудоволствие и буквално по принуда, седмица по-късно и България се изказа срещу тази украинска мярка. В резултат на общия натиск в крайна сметка този закон не беше приет, което доведе до коментари от страна на известни български русофоби, че ако българите в Бесарабия и Украйна като цяло подкрепят руската политика и са русофили, то в такъв случай те не са българи.В така създалата се ситуация от Възраждане настояват за категорични действия и недвусмислена позиция от страна на българското правителство и ръководеното от Захариева ведомство. Също така, настояват за спешна среща с външния министър, на която да се обсъди създалата се ситуация и да бъде намерено някакво приемливо решение на проблема.Ако исканията им не бъдат приети, председателят на партията Костадин Костадинов предупреди, че ще организира протест пред украинското посолство, а след това и пред външно министерство.Възраждане припомня още, че Украйна е кандидатка за член на Европейския съюз, докато България е такава от вече близо 15 години. В тази ситуация страната ни трябва да използва всички лостове за влияние, които притежава като член на ЕС, за да въздейства и окаже натиск върху украинската държава и буквално да я принуди да спазва правата на българското национално малцинство там. Защото в противен случай, едно от малкото предимства, които имаме като член на Европейския съюз, а именно да въздействаме върху страни – кандидатки, в които има български общности, обезмисля като цяло и без това не особено ползотворното ни членство.От партията на Костадинов питат още и защо мълчат българските евродепутати, някои от които се определят и като „патриоти”. Защо не използват влиянието, контактите и положението си, за да повдигнат въпроса пред институциите в Брюксел, и подчертават още, че когато на 26 май Възраждане изпрати своите представители в Европейския парламент, защитата на българите не само в Европа, а и по целия свят, ще бъде един от техните основни приоритети.", "date": "2019.04.30", "title": "Възраждане към Външно: Защитете българите в Украйна"}
{"url": "https://offnews.bg/112/kriminalno-proiaven-gleda-kanabis-do-iaz-iskar-osazhdan-si-nael-bung-702298.html", "text": "Криминално проявен самоковец стопанисвал комплекс - мотел над язовир Искър, наемателят на бунгалата пък бил осъждан столичанин, а криминалисти от София и Самоков открили при претърсване наркооранжерия. В хода на действията полицаите установили специално обособени помещения за отглеждане на канабис. В стая, в задната част на ресторанта, имало 16 саксии, засадени с канабисови растения, които се отглеждали с помощта на вентилационна, отоплителна и напоителна системи.Две от бунгалата на комплекса също били прецизно оборудвани за оранжерии. В тях проверяващите открили общо 505 саксии, пълни с перлит. В повечето от саксиите имало канабисови растения, достигнали различен стадий на растеж, а в други - прерязани и окастрени корени на аналогични растения. Оттам са иззети и около 3 кг суха зелена тревиста маса, реагираща на канабис.По случая е образувано досъдебно производство. Двамата мъже били задържани в полицейския арест за срок до 24 часа, а след доклад на събраните материали в Софийска окръжна прокуратура, наемателят е привлечен в качеството на обвиняем и му е наложена мярка за неотклонение „домашен арест“.", "date": "2019.04.30", "title": "Криминално проявен гледа канабис до яз. Искър, осъждан си наел бунгала за тревата"}
{"url": "https://offnews.bg/politika/offnews-vi-pita-za-kogo-shte-glasuvate-na-izborite-na-26-maj-702303.html", "text": "Навръх Разпети петък официално стартира предизборната кампания. OFFNews обаче изчака да минат Великденските празници, за да стартираме анкетата си за евровота.За изборите у нас са регистрирани 13 партии, 8 коалиции и 6 независими кандидати. Кампанията се закрива в 24.00 ч. на 25 май.В анкетата ни сме подредили партиите по азбучен ред, които имат електорално присъствие според социологическите изследвания. Включили сме и бившия кмет на столичния район Младост Десислава Иванчева, която бе осъдена на първа инстанция за подкуп.Допитването до читателите ни ще остане активно до деня преди вота.", "date": "2019.04.30", "title": "OFFNews Ви пита: За кого ще гласувате на изборите на 26 май?"}
{"url": "https://offnews.bg/sviat/berluskoni-priet-v-bolnitca-v-milano-702304.html", "text": "Бившият италиански премиер Силвио Берлускони е приет в болница, съобщи в. \"Ккориере дела сера\".Според изданието Берлускони е транспортиран с линейка до болница \"сан Рафаеле\" в Милано.Източник на изданието твърди, че Берлускони е приет в лечебното заведение с остра бъбречна криза и предстои да му бъдат направени изследвания. За момента няма информация за здравословното състояние на 82-годишния политик. Бившият премиер на Италия се подложи на рутинни изследвания по-рано тази година, но нямаше данни за каквито и да било здравословни проблеми.", "date": "2019.04.30", "title": "Берлускони приет в болница в Милано"}
{"url": "https://offnews.bg/politika/kashti-za-gosti-shte-vrashtat-10-mln-leva-subsidia-borisov-poiska-vi-702299.html", "text": "Къщи за гости, които не се използват по предназначение, ще трябва да връщат 10 млн. лева субсидия. Това стана ясно от думите на земеделския министър Румен Порожанов по време на заседанието на Министерския съвет. В стария Програмен период 2007-2013 г. има направени 746 къщи за гости, които са в населени места, определени в Програмата за развитие на селските райони, одобрени от Комисията и в нея не се включват по-големите курорти. Основният проблем на къщите за гости е използването по предназначение на част от тях. Това е тема, която ние имаме с Комисията от доста време - още от 2016 година. Още тогава се появи първият скандален случай на преподавател от Пловдивския университет, който си имаше къща за гости в района и по време на мисията на Комисията се установи, че реално не се използваше по предназначение, обяснява Порожанов.Оттогава са засилени проверките на Фонд „Земеделие“ като от минималния 1 процент риск-анализът е на 5 процента. През 2016 г. всички къщи за гости бяха качени на страницата на Фонд „Земеделие“, на Разплащателната агенция, с ясното съзнание, първо да могат да се ползват от гражданите и второ, тези, които, не се използват по предназначение да могат да се подават сигнали и да бъдат проверявани, допълни той.Проверка на всички къщи за гости у нас, строени с европари, беше разпоредена от главния прокурор Сотир Цацаров. Повод за проверката станаха публикации за свекъра на Елена Йончева, водач на листата на БСП за евроизборите, както и къща за гости на бившия зам.-министър на икономиката Александър Манолев, който получи и обвинение.До момента са проверени над 110 къщи за гости, или това са близо 18 процента от къщите за гости, като са наложени санкции за над 10 милиона лева за възстановяване, като над 9 милиона са за пълно възстановяване на субсидията за над 32 къщи. Останалите са финансови корекции за непълно изпълнение на бизнес-плана, казва още Порожанов, става ясно от стенограмата от заседанието.Допустимата субсидия за къща за гости е до 200 000 евро.\"Проблемът определено е, че има недобросъвестни бенефициенти. Да, те са направени, те са изпълнени съгласно проектите и изискванията, в конкретни случаи, където има зони „Натура“, там след като има решение на общината за строеж – това значи попада в урбанизираната територия и няма проблем за строителството. Това, което в момента активизираме, разбира се, по линията на Разплащателна агенция – да бъдат проверени всички къщи за гости, независимо от това дали е изтекъл мониторинговия период или не е изтекъл мониторинговия период. Ще бъде проверяван мониторинговият период и там, където се установи, че не е изпълнен бизнес-плана, не са използвани по предназначение, отново ще се пристъпи към предявяване на сумата за възстановяване\", посочва земеделският министър.\"Проверките извършват и полицията, и прокуратурата, и НАП, защото от една страна тази Програма е била, както всичко добре измислена – да подпомага туризма, да подпомага там, където не е имало бази - извън големите курорти, селския туризъм, религиозен туризъм, тези, които обичат екстремни спортове да ги използват. Много от къщите, разбира се, се използват по предназначение, но за съжаление винаги се намира някой, който да опорочи Програмата и затова към днешната дата ние новата Програма не я отваряме. Проверяват се всички къщи. Разпоредил съм и бизнес-плановете да им проверят, защото по бизнес-план те трябва да имат определен брой нощувки, дали са спазени или не\", казва в отговор премиерът Бойко Борисов.Той настоява всички виновни да се уволняват и да се дават на прокурор.", "date": "2019.04.30", "title": "Къщи за гости ще връщат 10 млн. лева субсидия, Борисов поиска виновните да се дават веднага на прокурор"}
