{"url": "https://m.offnews.bg/news/Futbol_18793/Kubemba-kato-Karanga-Vkaram-li-vednazh-stava-strashno_661579.html", "text": "Нападателят на ЦСКА-София Кевин Кубемба е убеден, че вкара ли първото си официално попадение за \"червените\" от Борисовата градина, то след това ще последва дъжд от голове.Кубемба изпитва същата психологическа бариера като Фернандо Каранга, който действително също имаше такъв проблем, но след това не спира да бележи и радва феновете на \"Българска армия\".В сряда бившият футболист на Сейнт Трюиден наниза три попадения срещу втородивизионния съперник Царско село в контрола в Панчарево, но иска да демонстрира своите истински възможности в двубоите от първенството.Каранга също говори пред клубния сайт. Той е на мнение, че с головете всичко ще си дойде на мястото. Трябва отборът да започне да бележи попадения, а с тях ще дойдат и точките.Каранга заяви, че през миналия сезон отборът е завършил по-добре, отколкото е стартирал, и сега трябва да се следва възходящата линия.Южноамериканецът вярва, че на новите футболисти им трябва още малко време за адаптация, за да могат съвсем скоро да покажат потенциала си.", "date": "2017.07.28", "title": " Кубемба като Каранга: Вкарам ли веднъж, става страшно!"}
{"url": "https://m.offnews.bg/news/Futbol_18793/Obertan-Chuvstvam-se-kato-v-Parizh-Madrid-ili-London_661577.html", "text": "Звездната покупка на Левски - Габриел Обертан даде първото си интервю пред клубната телевизия на Левски. Преминалият през академията Клерфонтен играч разказа за своя престой в Манчестър Юнайтед, работата със сър Алекс Фъргюсън и очакванията си за престоя в Левски.\", коментира Обертан.Футболистът, който знае отлично няколко езика обеща, че съвсем скоро ще научи и български. Обертан не спести също и хвалбите си към сър Алекс Фъргюсън, който го привлече на \"Олд Трафорд\" преди години., каза Обертан.", "date": "2017.07.28", "title": " Обертан: Чувствам се като в Париж, Мадрид или Лондон"}
{"url": "https://m.offnews.bg/news/Sviat-_12/Polsha-obvini-Rusiia-vav-falshifikatciia-na-istoriiata-na-Vtorata-svet_661570.html", "text": "Полският институт за национална памет обвини Русия във фалшификация на историята на Втората световна война, след като руското Министерство на отбраната публикува документи, според които Червената армия е била посрещната с благодарност и радост от полското население, като сред тях има и благодарствено писмо от поляците до Сталин. Документите бяха публикувани ден след като Полша прие закон, според който ще започне демонтирането на паметниците от съветската епоха, сред тях и около 250 мемориала в чест на Червената армия.Руската страна обаче е категорична, че документите опровергават разпространената в Полша гледна точка, според която Червената армия е донесла на поляците не освобождение, а ново поробване, съобщава РИА Новости. Полският институт за национална памет подчерта, че руското военно министерство специално е подбрало тези документи, като те са извадени и от контекста, за да докаже тезата си, подплатена с необективни коментари. От Института отбелязват, че и преди са публикувани документи за действията на съветските войски в Полша, но те са съдържали опасенията на полския народ след влизането на Червената армия в страната, както и протестите против репресиите и ограничаването на гражданските свободи. Благодарностите към Червената армия и призивите да се помага на съветските войски в борбата с нацизма са епизодични и локални реакции на измъченото от немската окупация население, допълват от полския институт. За по-голямата част от поляците Червената армия е донесла не освобождение, а \"ново, макар и без съмнение несравнимо с немската окупация, поробване\", посочват оттам. \"Опитвайки се да постави полската страна в позицията на \"благодарност\" за \"освобождението\" от немската окупация, руската страна трябва да помни, че полските земи са се оказали под вероятно най-жестоката окупация в резултат на сключения между Съветския съюз и Третия райх през август и септември 1939 г. договор, а целта на тези споразумения е било унищожаването на Полша от двете тоталитарни държавни\", се казва в съобщението на полския институт. ", "date": "2017.07.28", "title": " Полша обвини Русия във фалшификация на историята на Втората световна война"}
{"url": "https://m.offnews.bg/news/Obshtestvo_4/Dashteriata-na-Karakachanov-se-omazhi-s-nosiia_661580.html", "text": "Дъщерята на вицепремиера и министър на отбраната Красимир Каракачанов - Деница Каракачанова, се омъжи днес, облечена в носия, съобщава телевизия България 24. Със сватбена церемония изцяло, изпълнена в духът на българските традиции, се състоя сватбата на дъщерята на вицепремиера и лидер на Патриотите от ВМРО Красимир Каракачанов, пише на сайта на телевизията.По желание на булката Деница Каракачанова и младоженецът Никола Делчев всички гости на сватбеното тържество са били в традиционни народни носии.С народни носии, разбира се, са били и младоженците.Сватбата се е състояла в балканското село Боженци в тесен кръг на роднини и приятели, но политици не е имало. Бащата - Каракачанов, обеща да почерпи. ", "date": "2017.07.28", "title": " Дъщерята на Каракачанов се омъжи с носия"}
{"url": "https://m.offnews.bg/news/Sviat-_12/Edin-zagina-a-chetirima-sa-raneni-pri-napadenie-s-nozh-v-supermarket_661588.html", "text": "Мъж нападна с нож клиентите на супермаркет в Хамбург. Един човек е убит, а четирима са ранени при нападението, съобщи Би Би Си, позовавайки се на данни на местната полиция. Мъжът е \"влязъл в супермаркета и започнал ненадейно да напада клиенти\", обясни говорител на полицията, цитиран от БТА. По данни на агенция Асошиейтед прес, позоваваща се на германски полицейски източници, нападателят е пробол с ножа един човек, който починал на място, и е ранил четирима души, докато бягал от местопрестъплението.Нападателят е арестуван. От полицията посочват, че за момента мотивът на нападението не е ясен. Според свидетел на инцидента нападателят е носел мачете и е крещял \"Аллах Акбар\" по време на атаката.Уточнява се и точният брой на ранените при атаката. Полицията в Хамбург заяви в \"Туитър\", че мъжът е действал сам и че първоначалните информации, според които става дума за обир, не са потвърдени. Според свидетели нападателят е бил заловен от минувачи, които го предали на полицията, след като подали сигнал.", "date": "2017.07.28", "title": " Един загина, а четирима са ранени при нападение с нож в супермаркет в Хамбург (обновена)"}
{"url": "https://m.offnews.bg/news/Politika_8/Borisov-Az-sudzhuk-ne-iam_661585.html", "text": "\"Имам високо кръвно, аз суджук не ям! Всеки, който ме познава, знае.\" С тези думи премиерът Бойко Борисов наруши мълчанието си по \"Суджукгейт\" и коментира поведението на изгонения от парламента и от ГЕРБ Живко Мартинов, рекетирал бизнесмен уж от името на Борисов и отмъкнал 4 тона суджук.Борисов не успя да запази спокойствие след въпроса на журналист заяви:\"Всеки негодник е незабавно изритван и от парламента, и от партията. Искам да питам това чудовищно престъпление купуване на гласове как БСП го обясниха, след като ще ме питате мене? Техният депутат доказан, купил гласове и за президентските, и за парламентарните избори в Пловдивско стои в парламента. Да, срам ме е от такива депутати като моя, но на мига партията го изрита отвсякъде. Питам БСП и този депутат, който стои в парламента, питахте ли ги за чудовищното престъпление купуване на гласове?Моето име не е свързано по никакъв начин (бел. ред. - със суджуците). Аз съм разпоредил разследване, доказали сме го и сме го дали го на прокурорите. Нали разбирате разликата? Никой не ни е хванал в това. Когато съм разбрал, на мига сме направили оперативните следствени действия с ДАНС, доказали сме го и сме го дали на прокурорите. По-ясно как да го кажа? Всеки негодник може да си измисли всичко\".Той се оплака, че му се наложило да понесе целия срам от случилото се и въпреки решителните му действия медиите не го похвалили:\"Нашият на мига изчезна със всичкия срам, който понесох. Аз съм сложил резолюцията на ДАНС - пълна разработка, даните - директно на ВКП, да не идват при мен. Вместо да ме похвалите, че така трябва да се реже, защото корупция има навсякъде в света, навсякъде, точно такива съпротивителни сили трябва да има държавата... Траях си един месец, ама вие ме скъсвате един месец с едно и също\".", "date": "2017.07.28", "title": " Борисов: Аз суджук не ям!"}
{"url": "https://m.offnews.bg/news/Futbol_18793/Berbatov-pred-zavrashtane-vav-Frantciia_661583.html", "text": "Френската Лига 1 отново може да приюти българската звезда Димитър Бербатов, след като Монпелие е проявил интерес към него, пише сайтът Неофициалната информация в изданието се допълва от заплатата на Бербатов, която е на стойност 3 милиона евро.Пристигането на такъв опитен и световноизвестен футболист наистина може да се окаже добра сделка за собственика на оранжево-сините Лоран Николен, който наследи отбора от баща си Луис Николен, починал точно преди един месец.От една страна Монпелие ще се превърне в интересен клуб от гледна точка на медиите и компаниите в маркетинга, а от друга Бербатов ще помогне на отбора в офанзивен план.\"Ако сделката се завърши в следващите дни, то Монпелие дори ще открадне шоуто от Пари Сен Жермен, които се опитват да привлекат Неймар от Барселона, пише още planetmercato.fr.Монпелие е шампион на Франция през 2012-а година, но през последната година приключи на 15-о място. Преди 4 години те са имали интерес към още един български играч - Александър Тонев, но до сделка не се стигна.", "date": "2017.07.28", "title": " Бербатов пред завръщане във Франция"}
{"url": "https://m.offnews.bg/news/Izvan-terena_18817/Viktoriia-Pilzen-slozhi-bireni-skamejki_661581.html", "text": "Чешкият Виктория Пилзен стана световен хит с новата си резервна скамейка. Тя е във формата на кен бира и за направата й са отишли сериозни количества метал и алуминии.За да сме по-точни - става въпрос за два тона метал и 300 квадратни метра алуминиев лист.Идеята за новите атрактивни скамейки е дошла след подписването на спонсорски договор с пивоварната Гамбринус.\"Уникални са. Няма друг клуб с такива скамейки\", коментира генералният мениджър на клуба Адолф Садек.Идеята е отлична за страни, в които е забранена рекламата на алкохол на стадионите, тъй като позволява заобикалянето й с поставянето на един такъв символ.", "date": "2017.07.28", "title": " Виктория Пилзен сложи бирени скамейки"}
{"url": "https://m.offnews.bg/news/Sviat-_12/Kola-se-vriaza-v-peshehodtci-v-Helzinki-edin-chovek-e-zaginal-obnove_661594.html", "text": "Мъж се вряза с кола в пешеходци в центъра на финландската столица Хелзинки. Един човек е загинал, а четирима са ранени, съобщи Ройтерс, цитирана от БТА. Жертвата и ранените са били на тротоара, когато колата ги е връхлетяла.Жертвата е финландска гражданка. Сред пострадалите има двама руснаци, един финландец и един естонец. Те са на възраст 30-40 години и са откарани в болница. Няма опасност за живота им.Полицията арестува шофьора. Той е на около 50 години.Според полицията мъжът е бил във видимо нетрезво състояние или под въздействието на упойващи вещества. За момента полицията разглежда случилото се като пътен инцидент. В последните няколко години имаше терористични нападения, при които нападателят се врязваше в пешеходци. Такива атаки бяха извършени в Ница, Берлин, Стокхолм и Лондон. ", "date": "2017.07.28", "title": " Кола се вряза в пешеходци в Хелзинки, един човек е загинал (обновена)"}
{"url": "https://m.offnews.bg/news/112_6/Trima-postradali-pri-sbivane-v-sofijskiia-zatvor_661595.html", "text": "Трима затворници са пострадали при сбиване в софийския затвор, съобщиха от Главна дирекция \"Изпълнение на наказанията\".Конфликтът възникнал по време на престой на лишените от свобода на открито. По информация на bTV са се сбили 50 души, след като две групи, които е трябвало да бъдат отделно, са се смесили.Ситуацията е била овладяна бързо, уверяват от Дирекцията. Участниците в сбиването са предадени на дежурен прокурор. На трима затворници е оказана медицинска помощ. Ситуацията към 18.30 часа е спокойна, но дежурният униформен състав ще бъде увеличен за почивните дни. ", "date": "2017.07.28", "title": " Трима пострадали при сбиване в софийския затвор"}
{"url": "https://m.offnews.bg/news/Obshtestvo_4/Pitame-vi-triabvat-li-promeni-v-liatnata-vakantciia-na-uchenitcite_661584.html", "text": "Необходими ли са промени в лятната ваканция на учениците, ви питаме в новата анкетата на OFFNews.Според Министерството на образованието тя е прекалено дълга и трябва да се намали, а за сметка на това да се увеличи коледнатата ваканция и да се прибавят дни към останалите почивки за учениците през годината.От МОН обаче предлагат свиването на ваканцията да отложи края на втория срок и да се учи и през месец юли. Нещо, срещу което родители и учители негодуват. Според тях юли е твърде горещ месец в България, в училищата няма климатици и ученето тогава би било крайно неефективно.Някои смятат, че дните лятна ваканция може да се намалят, като например се измести началото на учебната година и вместо 15 септември то е на 1 септември.Очакваме отговорите ви в анкетата, публикувана по-долу, както и коментарите ви на редакционния ни е-mail: offnews@offnews.bg", "date": "2017.07.28", "title": " Питаме ви: трябват ли промени в лятната ваканция на учениците?"}
{"url": "https://m.offnews.bg/news/Sviat-_12/Severna-Koreia-izstrelia-otnovo-balistichna-raketa_661590.html", "text": "Северна Корея изстреля отново балистична ракета. Пентагонът обяви, че е засякъл изстрелването на ракетата, предадоха световните агенции, цитирани от БТА. \"Мога да потвърдя, че ние засякохме изстрелване на балистична ракета от Северна Корея\", заяви говорителят на Пентагона Джеф Дейвис.\"Правим оценка на ситуацията и ще разполагаме с повече информации в скоро време\", допълни той.Ракетата е била изстреляна около 14.45 часа по Гринуич. Новото изстрелване на ракета идва няколко седмици след изпитанието на междуконтитнентална балистична ракета от страна на Пхенян на 4 юли. Според японския премиер Шиндзо Абе ракетата вероятно е паднала във водите на ексклузивната японска икономическа зона.Абе свика заседание на японския Национален съвет за сигурността във връзка с ракетния тест.Главният секретар на японското правителство Йошихиде Суга обяви, че ракетата е летяла около 45 минути.", "date": "2017.07.28", "title": " Северна Корея изстреля отново балистична ракета"}
{"url": "https://m.offnews.bg/news/Drugi_18773/Bihme-Makedoniia-na-basketbol_661598.html", "text": "България победи с 96:74 (20:28, 20:15, 28:19, 26:12) срещу Македония в контролна среща, играна в Ботевград. Това беше последната проверка за българите преди предварителните световни квалификации през август.Българският отбор, който реализира 19 тройки, взе реванш за поражението си в Скопие преди две седмици. Двубоят в \"Арена Ботевград\" премина през няколко обрата, а воденият от селекционера Любомир Минчев състав има четири успеха в общо шестте си изиграни приятелски срещи.В края на първата четвърт македонците стигнаха до пълен обрат, като след десет минути игра българите изоставаха в резултата с 22:28.Гостите поддържаха преднината си и през втората част, но не успяваха да се откъснат с още по-сериозен аванс. България стопи част от пасива си и след втория период изоставаше само с точка.Малко преди почивката звездата Александър Везенков изкълчи десния си крак и трябваше да напусне принудително игрището, но още в началото на второто полувреме той се завърна в игра.След паузата \"лъвовете\" се разиграха и след силна серия от 10:0 поведоха за първи път с двуцифрена разлика. България продължи да увеличава аванса си през последната четвърт и направи успеха си още по-изразителен.Най-резултатен за победата на България беше Дий Бост, който реализира 17 точки. Съотборникът му Чавдар Костов добави още 14 точки, а Везенков завърши с 12. За гостите от Македония с по 14 точки се отличиха Джордан Тиодор и Мариян Янески.", "date": "2017.07.28", "title": " Бихме Македония на баскетбол"}
{"url": "https://m.offnews.bg/news/Sviat-_12/Niama-danni-za-postradali-balgari-pri-napadenieto-v-Hamburg_661597.html", "text": "За момента няма данни за пострадали българи при нападението с нож в супермаркет в Хамбург, съобщиха от Министерството на външните работи, позовавайки се на информация от посолството ни в Берлин. Около 15.10 ч. днес местно време в район Барнбек на град Хамбург въоръжен с нож мъж нападна посетители в супермаркет.При нападението загина един човек, а четирима бяха ранени. Нападателят е задържан.Българската мисия в Берлин е в постоянен контакт с местните власти и следи развитието на ситуацията, увериха от министерството.Български граждани, които желаят да получат актуална информация или да подадат сигнал за техни близки, могат да го направят на телефоните на посолството на България в Берлин:Тел.: 0049 30 201 0922Дежурен телефон при спешни случаи: 0049 176 122 99 190", "date": "2017.07.28", "title": " Няма данни за пострадали българи при нападението в Хамбург"}
{"url": "https://m.offnews.bg/news/Obshtestvo_4/Bunt-sreshtu-ideiata-na-MON-detcata-da-hodiat-na-uchilishte-i-prez-iul_661552.html", "text": "Остри негативни реакции последваха обявеното от МОН намерение да свие лятната ваканция на учениците със седмица и да ги задължи да ходят на училище и през месец юли.Според проекта от следващата учебна година гимназистите от VIII до XI клас ще учат до 6 юли. Досега най-късно завършващите приключваха на 30 юни. Новият график предвижда още дванадесетокласниците да завършват на 16 май, учениците от първи до четвърти клас включително - на 7 юни, тези от V до VII - на 22 юни.Свиването на лятната ваканция е за сметка на увеличаване на коледната ваканция и прибавянето на дни към останалите ваканции през годината.\"За това има редица аргументи. Дългата лятна ваканция е предпоставка децата да забравят материала. Учениците от уязвимите групи натрупват изоставания и дългото откъсване от образователната среда е предпоставка за тяхното отпадане. През зимата имаме ситуации с грипни ваканции, с невъзможност да се пътува за училище от едно населено място в друго. По-студено е, по-големи са разходите за отопление\", коментира снощи министърът на образованието Красимир Вълчев пред bTV.Категорични, че решението не е добро родители и учители заляха социалните мрежи с гневни коментари - през юни и юли в България е твърде горещо, за да се учи, градусите обичайно са над 30, пише майка. Много по-разумно е например годината да започва на 1-ви, а не на 15 септември и така да се постигне търсеният ефект.Някои дори напомнят на \"дамите и господата от климатизираните кабинети да не забравят, че в българските училища климатици няма\".\"А за да разберат за какво иде реч, ги каня да ни гостуват след 15.06., но да седят в часовете и да преподават или да учат - каквото те пожелаят. Да извършват умствена дейност, когато едничката им мисъл ще бъде:\"Няма ли отнякъде да полъхне ветрец?\", пише учителка.Други предложения са МОН да предостави безплатно климатици и да плати сметката за тока.Тревога предизвиква още един елемент от проекта - датите за оценяване на дигиталните компетентности след X клас (18-22 юни 2018 г.). Те попадат точно в периода на изготвяне на дипломите на зрелостниците, с което са ангажирани учителите по информационни технологии. Получава се огромна свръхнатовареност, граничеща с невъзможност, тревожи се учителка.\"От толкова много \"съпътстващи дейности\" понякога забравям, че всъщност съм учител...\", пише тя.OFFNews изпрати запитване до пресцентъра на Министерството на образованието във връзка с критиките към проекта за новия график. Поискахме достъп до получените становища, попитахме дали документът ще претърпи промени и ако да, какви. От министерството обаче отговориха, че нямат практиката да осигуряват директен достъп до становища и увериха, че щом ги обобщят, ще ни информират. Това ще се случи след повече от месец, тъй като периодът за изпращане на мнения е 30-дневен. Дали ще има промени в графика от МОН не се наеха да кажат.", "date": "2017.07.28", "title": " Бунт срещу идеята на МОН децата да ходят на училище и през юли"}
{"url": "https://m.offnews.bg/news/Obshtestvo_4/Osvobodiha-i-vtorata-arestuvana-v-Turtciia-balgarka-povdignaha-obvine_661592.html", "text": "Втората арестувана в Турция по подозрение в тероризъм българка беше освободена, съобщиха от външното министерство, позовавайки се на данни от посолството ни в Анкара. Момичето и майка му бяха арестувани по подозрение за връзки с клон на обявената от Анкара за терористична организация на кюрдите ПКК. Майката на момичето - Веселина, беше освободена от ареста по-рано днес. На Мира е повдигнато обвинение за пропаганда за терористична организация. Според турските закони, ако бъде призната за виновна, може да бъде осъдена на между 1 и 5 години затвор. Като утежняващо вината обстоятелство се посочва извършване на деянието чрез електронни или печатни медии, уточняват от външното министерство.Мира Абдулселямоглу е с мярка \"Подписка\" до насрочване на делото и има забрана да напуска Турция. Приятелят на Мира - британецът Джо Робинсън, който беше задържан в Турция заедно с Мира и майка ѝ, е обвинен в тероризъм. Очаква се той също да получи обвинение за пропаганда за терористична организация.Мира е от кюрдски произход, баща ѝ е роден в Битлис, в северната част на Кюрдистан. Момичето е завършило гимназия в София. След това Мира заминава за Холандия, а по-късно и за Великобритания, където работи като журналист, съобщи БНТ. С Джо се запознават във Фейсбук, тъй като и двамата симпатизират на кюрдите. Той е бивш пехотинец от британската армия. Служил е в Афганистан. През 2012 г. става доброволец в борбата срещу „Ислямска държава” на страната на кюрдските сили в Сирия. След завръщането си половин година по-късно той е задържан на летището в Манчестър и разпитван заради подозрение в тероризъм, съобщи bTV. Разследването срещу него продължава 10 месеца. Познати на бащата на Мира Яшар Абдулселамоглу твърдят, че той е уважаван университетски преподавател и активен анализатор по кюрдския въпрос.", "date": "2017.07.28", "title": " Освободиха и втората арестувана в Турция българка, повдигнаха обвинения на приятеля ѝ"}
{"url": "https://m.offnews.bg/news/Drugi_18773/Balgarin-pravi-opit-za-nov-velonosen-rekord-v-Stara-planina_661558.html", "text": "Борислав Йорданов - рекордьорът с колело по маршрута \"Ком-Емине\", обяви, че започва своя \"Велоносен поход\" по билото на Стара планина през първата седмица на август. Планираната дата за старт е 1-ви август, а целите са две - да се популяризира планинското колоездене в България и маршрутът \"Ком-Емине\" като велосипеден, както и да се направи опит за нов рекорд по трасето.За да реализира своя поход, Борислав ще бъде съпровождан от представители на някои от най-големите велосипедни клубове в страната, спортисти - колоездачи, триатлонци и други. Очакват го повече от 600 километра каране, носене и бутане на колело по билото между връх Ком и Черно море за една кауза - разработването и поддържането на повече веломаршрути в страната. Със своя \"Велоносен поход\" Борислав иска да покаже, че най-дългият пешеходен туристически маршрут в България може да се превърне и във велосипеден, както и да се маркира от начало до край като такъв.Освен силна кауза, предизвикателството на Борислав Йорданов дава заявка и за сериозно спортно постижение. 31-годишният колоездач от клуб \"Велораптор\" заяви, че ще се опита да подобри всички настоящи колоездачни и пешеходни рекорди за най-бързо преминаване на \"Ком-Емине\". Това значи, че той ще трябва да измине цялото разстояние от над 600 км, да направи над 20 км положителна денивелация и да изкачи и \"подсече\" над 100 старопланински върха за по-малко от 4 дни и половина.Настоящият велосипеден рекорд по трасето е на Борислав, който през 2014 г. преминава маршрута \"Ком-Емине\" без поддържащ екип за 5 дни и 4 часа. Рекордът му и до днес остава неподобрен, въпреки многото опити от други колоездачи. \"През 2014-та година, когато поставих рекорда, искрено се наслаждавах на изключителната ни природа в планината. Още в момента, в който финиширах, реших, че искам да го направя отново. Сега целта ми е да го преодолея за много по-кратко време, но и да покажа, че по \"Ком-Емине\" има огромен потенциал за колоездене. Изглежда този факт не е осъзнат само от мен, защото сега, за разлика от 2014-та, няма да бъда сам - ще имам подкрепата на много хора по целия маршрут.\" - разказва Борислав.Походът, планиран за началото на август, е \"велоносен\", защото през немалка част от времето велосипедът се \"вози\" на колоездача, а не обратното. Причината е, че има участъци невъзможни за колоездене и трудни дори за бутане. Според Борислав този поход е \"велоносен\" и защото - \"Подобно на кръстоносците в миналото, аз и хората, които ме подкрепят искаме да докажем, че планинският велотуризъм не отстъпва по възможности пред традиционния пешеходен, както и че той може да намери своето място на картата на Стара планина и на много други места в страната. България има изключителни планини, подходящи за планинско колоездене. Хубаво да започнем да ги оценяваме, както и маршрутите в тях пригодни за колоездене да се маркират и поддържат като велосипедни\".Основен организатор и инициатор на \"велоносния поход\" е създателят на клуб \"Велораптор\" - Калин Русев. Той е на 45 години, от София, и ще бъде един от колоездачите, придружаващи Борислав по голяма част от трасето. Според Калин \"велоносният поход\" е много повече от спортно предизвикателство: \"С тази инициатива искаме маршрутът \"Ком-Емине\" да се популяризира и маркира за колоездене, но и да покажем, че колоездачите в България могат да се обединяват около общи каузи, не само да се състезават един с друг. Подкрепяме един човек заради нещо важно, което касае много от нас - карането на велосипед в планината\".Докато Борислав и Калин се подготвят, преминавайки участъци от трасето, в социалните мрежи вече започна кампания в тяхна подкрепа. Колоездачи от цялата страна публикуват свои снимки с вдигнати велосипеди и хаштаг #velonosenpohod. Други запалени по планинското колоездене се свързаха с организаторите, за да заявят готовност да придружат Борислав по някой от етапите на маршрута. По този начин той ще има подкрепа през цялото време на \"велоносния поход\", както и още застъпници за своята кауза.", "date": "2017.07.28", "title": " Българин прави опит за нов велоносен рекорд в Стара планина"}
{"url": "https://m.offnews.bg/news/Kultura_33/Stara-Zagora-chestva-140-godini-ot-boevete-v-grada-s-unikalna-svetlinn_661563.html", "text": "Уникална светлинна инсталация ще отбележи 140 години от боевете при Стара Загора и Шипка.На 31 юли ще се проведе събитието \"Молитва за Стара Загора\" - светлинна инсталация, която ще изуми старозагорци и гости на града.Официалната церемония ще започне в 21 часа, а светлината ще \"изгрее\" час по-късно.Ще възкресим войните, като светлинни снопове и ще пресъздадем събитията от преди 140 години, споделиха организаторите от Urban Art Foundation пред OFFNews. Освен тях, организатори са Община Стара Загора и Kvant. \"Идеята е да създадем и въведем този нов тип чествания, които те карат да осъзнаеш какво е било някога\", каза Ясен Гешев от Urban Art Foundation. ", "date": "2017.07.28", "title": " Стара Загора чества 140 години от боевете в града с уникална светлинна инсталация"}
{"url": "https://m.offnews.bg/news/Nashite-avtori_2490/Prevarnaha-demokratciiata-v-postzhivkovizam-i-prodalzhavat-da-troviat_661589.html", "text": "Паметникът ''1300 години България'' вече е в историята. Или май беше в някой склад. Все едно… За пореден път обаче той раздели обществото и то в предсмъртния си час. Като мракобесен комунистически вожд, който дори и на погребението си взима жертви.Раздели обществото, подобно на Моисей - Червено море. Но за разлика от еврейския народ, който избегна сигурна смърт от преследващите го войски на фараона, нашето ''червено'' ни залива, като море всеки път и ние потъваме все по-дълбоко, а удавените са все повече…Някои бяха дори скандализирани от демонтирането на бетонно-месинговия кич пред НДК. Други се изживяха, като пиромани. Но основното е, че демонтирането беше сатанизирано, заклеймено и посрещнато с ''неразбиране''. От някои.Така, както някои все още услужливо не са разбрали за зверствата и вакханалиите на смъртта, които се вихреха в концлагерите в Ловеч, Скравена, Белене и на още десетки места в България. Така, както някои ''не разбраха'' какво ни отне демокрацията.Отне възможността на някои да мачкат, колят и бесят безнаказано българския народ. Отне им възможността да хранят прасета с трупове на свещеници, лекари, военни, артисти, писатели, журналисти… Отне им възможниостта да са нагли до безумие и това не само да им е простено, но и да е, като асансьор в кариерното им развитие.А на нас, обикновения ''пролетариат'' ''зловещата'' демокрация ни отне реалността, в която зад евтините кебапчета, комунизЪмът криеше уродливото си лице… Изкривено от злоба, алчност и лицемерие. Лице обляно в кръв.Криеше лицето си и един правешки лумпен, който удави България в мрака, на простащината, излагаше се (излагаше всички ни) и наглееше 30 години от екрана и страниците на комунистическите парцали, наричани тогава вестници. Именно той узакони привилегиите за едни и обезправянето на други.Впрочем, някой ще попита (и с право) защо й трябваше на нашата и без това финансово задъхваща се и изстрадала държава близо три десетилетия, след 10 ноември да поддържа и да се грижи за този безкултурен архитектурен изрод пред Националния дворец на културата? Нима си няма достатъчно харчове, на които и без това не може да насмогне?За недоразумението ''соц. реализъм'' съм писал подробно в , тук ще спомена само, че комунизмът създаде плеяда некадърници на държавна хранилка, които творяха откровена грозота, раждаха кич и ваеха изроди от евтин метал, за въхвала на своите подаятели. Които пък щедро ги зачеваха, откърмяха и хранеха.А днес някои леви младежи дори пускат ''остроумни'' шегички за зверствата на своите бащи и дядовци от ДС. И това се случва в национален ефир, ''гарнирано'' с добродушна усмивка и потупване по рамото - ''свише''. В задачата се пита, след колко минути точно потомък на нацистки главорез ще влезе в затвора във ФРГ, ако упражни ''комедийния'' си талант с подобна безвкусна шега и то в национален ефир?Но това навярно е друга тема, а връщайки се у нас ще установим, че за близо 30 години синчетата и внуците на червените офицери от ДС оглавиха мафията, завзеха бизнеса, окупираха индустрията, банките, медиите, разделиха Църквата…Превърнаха демокрацията в ''постживковизъм'' и продължават да тровят въздуха, делника и живота ни.Насаждат дори носталгия към ''онова време''. Към ''онея светли години'', КОГАТО… И се започва едно изреждане на ''придобивките'' на социализЪма.Преди години гледах някакъв документален филм с Теди Москов, в който той сподели една мисъл на неговата майка Рада Москова, по повод ''благата'' и евтините кебапчета на комунизма: ''В затвора храната е безплатна''…За съжаление, единственото безплатно у нас е безсрамието. Онова, (кърваво-)червеното… А за морето и Моисей, явно не сме чели достатъчно…", "date": "2017.07.28", "title": " Превърнаха демокрацията в постживковизъм и продължават да тровят живота ни"}
{"url": "https://m.offnews.bg/news/112_6/Razbiha-oranzheriia-za-marihuana-v-tcentara-na-Burgas_661560.html", "text": "Близо 50 кг. неизсушена марихуана и 2,5 кг. суха са открити и иззети при претърсване в частен апартамент, разположен на ул. \"Цар Симеон\" в центъра на Бургас, обитаван от двама братя - И.Б., 31 годишен и В.Б., 34 годишен. При претърсването, осъществено от служители на Първо Районно управление – Бургас, е открито специално пригодено и оборудвано с техника помещение, като са иззети : рефлекторни лампи, трансформатори, влагоабсорбатор и климатична система, 64 саксии с конопени растения / всяко с височина около 200 см./, съобщават от пресцентъра на МВР. В хола на апартамента полицаите открили и иззели : топче с тревна маса / канабис/, тревисти растения, съцветия, стебла и листна маса, стръкове със зелена листна маса / канабис/, съхранявани в чувал, саксия с канабисово растение с височина 50 см., както и три лампи. В спалнята на апартамента са открити пет буркана, съдържащи зелена суха тревна маса /канабис/, като общото количество иззета суха и зелена тревна маса е с общо тегло от рекордните - 52.5 кг.В жилището са задържани братята И.Б. и В.Б., както и 32 годишния А.С. от Бургас. Към момента спрямо И.Б. е повдигнато обвинение, като е определена парична гаранция в размер на 5 000 лв. Предстои повдигане на обвинения и спрямо втория брат. Работата по случая продължава под прякото ръководство и надзора на Окръжна прокуратура – Бургас.", "date": "2017.07.28", "title": " Разбиха оранжерия за марихуана в центъра на Бургас"}
{"url": "https://m.offnews.bg/news/Stil_18811/Zashto-evropejskite-dizajneri-oblichat-mazhete-v-poli_661586.html", "text": "30 ученици в британския град Девлин ходиха на училище с поли в рамките на последния месец. По този екстравагантен начин учениците искали да изразят своя протест против забраната за носене на къси панталони в 30-градусовата жега.Малко преди това в друга част на Великобритания служител пристигна в офиса с пола. Този ход пък бил в отговор на забрана за носене на къси панталони в компанията, в която работи.Не само британците обаче са видели в женските дрехи спасение от жегата и начин за противодействие на шефовете си. Шофьори на автобуси във френския град Нант се появили с поли на работа в знак на протест.По същото време в Париж се проведе седмицата на мъжката мода, където водещите дизайнери - от Dior до Alexander McQueen, сякаш се бяха уговорили да подкрепят този стихиен флашмоб и представиха колекции, в които на практика отсъстваше разделението по пол. Опитите на модната индустрия да облече мъжете в женски дрехи не са от вчера. Пионер в тази област е британският стилист Рей Петри. През 1980 г. той започва да популяризира образа на мъжа с пола. Вдъхновен от неговите облекла, Жан-Пол Готие развива тази тема в своите колекции. Следват го Вивиан Уестууд, Дрийс Ван Нотен и други именити дизайнери.Макар че полите в мъжкия гардероб не стават масово явление, те навлизат в света на поп културата. Като започнем от хипитата през 60-те и стигнем до рокаджиите през 90-те години на миналия век, звездите използват женски дрехи в своите сценични, живописни образи. Какво толкова има в превъплащението на Дейвид Боуи или изпълнението на лидера на Нирвана, Кърт Кобейн който се появи в рокля на цветя . Кобейн дори излезе на начална страница на списанието The Face.През 2003 г. в музея „Метрополитън“, в Ню Йорк се проведе изложбата „Смело сърце: Мъже в поли“. Името е препратка към известния филм с Мел Гибсън, в който шотландците, борещи се за независимост, са облечени в традиционните шотландски полички, наречени килт. Изложбата е посветена на превръщането на полата от универсален елемент от облеклото, каквито са били например тогата в Древен Рим килтът, в ясно обвързана с пола част от гардероба.Поставянето на панталоните етикет \"мъжко облекло\" не се е случило много отдавна - едва в средата на XIX век. Преди това детските дрехи в Европа не са били разделени по пол. Момчетата и момичетата до 7 години са обличани в рокли и туники и едва след това се е появила традицията на момчетата са подарява първия панталон, което символизира превръщането му в мъж.Организаторите на изложбата отбелязват, че това разделяне исторически няма нищо общо с женствеността или мъжествеността, а е следствие само от наложените културни асоциации.\"От 60-те години насам, с развитието на субкултурата и тенденцията да не се носят официални дрехи, мъжете получиха по-голяма свобода в облеклото, но все още нямат достъп до разнообразието от гардероба на жените\", отбелязва със съжаление кураторът на изложбата Андрю Болтън.Сега дизайнерите се опитват да върнат мъжете към носенето на поли, а причината за това е проста - преди 100 години панталонът е влязъл в женския гардероб, защо полата да не влезе в мъжкия. Пред 2003 година актьорът Вин Дизел се появи на церемонията на Европейските музикални награди с кожена пола. Две години по-рано синът на американския актьор Уил Смит Джейдън започна да ходи с поли и рокли и дори се снима в рекламната кампания на дамската колекция на Луи Вюитон.В интервю тийнеджърът обясни: \"След 5 години едно момче ще може да дойде на училище с пола и никой няма да го бие и няма да се възмути. Правя това за бъдещето на децата си и на следващите поколения, които ще смятат за нормални нещата, които по-рано са били неприемливи\".Младежът беше подкрепен от рапъра Young Thug, който се появи на обложката на своя соло албум с рокля на италиански дизайнер, като заяви, че женското облекло му стои много по-добре, като на рок звезда. Част от тази вълна е и Кание Уест.В преследване на унищожаването на поредния стереотип и завладяването на нова пазарна ниша обаче модните визионери изглежда са забравили, че дори шотландците с храбри сърца не носят килт на училище или на работа. ", "date": "2017.07.28", "title": " Защо европейските дизайнери обличат мъжете в поли"}
{"url": "https://m.offnews.bg/news/Obshtestvo_4/Balgarka-rodi-po-vreme-na-polet-mezhdu-Bogota-i-Frankfurt_661564.html", "text": "На 26 юли полетът на Lufthansa LH543 от Богота до Франкфурт определено беше различен както за пътници, така и за екипаж. 38-годишната българка Десислава К. роди момче по време на полета над Атлантическия океан. Майката и бебето са добре. Височината на полета по време на раждането над Северния Атлантик е 39 000 фута (около 11 800 метра) при 49 градуса северна географска ширина и 21 градуса западна географска дължина.Самолет Airbus A340-300 излита от колумбийската столица Богота на 25 юли в 21:00 местно време с общо 191 пътници и 13 членове на екипажа. По време на полета жената изпитва симптоми на преждевременно раждане. Екипажът премества някои пътници в предните редици, а задната част на самолета се превръща във временна родилна зала.Цялата площ е затворена с преграда. Раждането протича без усложнения и съдействие за него е оказано от кабинния екипаж и трима лекари, които са били на борда като пътници. Майката Десислава К. благодари на всички, които са помогнали и дава на детето си името Николай.За да предостави на майката и нейното новородено дете възможно най-бърза последваща медицинска грижа, капитанът на полета решава да направи междинно кацане в Манчестър. В 13:09 часа местно време самолетът каца вече със 192 пътници на борда. След като медицинските екипите поемат майката и бебето, необикновеният полет продължава по направление към Франкфурт и каца в 17:28 часа местно време.Ражданията на борда са голяма рядкост. От 1965 г. това е единадесетото раждане по време на полет на Lufthansa. Кабинните екипажи на авиокомпанията минават редовно обучения за оказване на първа помощ, които включват също първоначални мерки и указания за използването на медицински материали и инструменти при евентуални раждания на борда.", "date": "2017.07.28", "title": " Българка роди по време на полет между Богота и Франкфурт"}
{"url": "https://m.offnews.bg/news/Kultura_33/Mik-Dzhagar-pusna-pesen-za-Brekzit-video_661582.html", "text": "Рок легендата Мик Джагър пусна песен, посветена на Брекзит. Песента е озаглавена „England Lost“ и в нея се пее за настроенията във Великобритания след референдума за напускане на ЕС. Официалната премиера на парчето, в което участие взема и рапърът Skepta, беше в четвъртък, съобщи Асошиейтед прес, цитирана от БГНЕС.Песента е \"за чувството, че сме в труден момент от нашата история\", коментира изпълнителят.В нея се пее за \"неизвестността, за това къде си и чувството за несигурност. Така се чувствах, когато писах\" песента, допълни вокалистът на „Ролинг стоунс“.\"Отидох да намерена Англия, но Англия е изгубена\", се пее в песента.", "date": "2017.07.28", "title": " Мик Джагър пусна песен за Брекзит (видео)"}
{"url": "https://m.offnews.bg/news/Futbol_18793/Slaviia-udari-Septemvri-Cherno-more-se-utvardi-na-varha_661596.html", "text": "Черно море - Дунав 1:0Отборът на Славия записа първа победа от началото на сезона. \"Белите\" удариха новака Септември (София) с 2:0 и събраха актив от четири точки. Герой за тима от \"Овча купел\" стана централният нападател Ивайло Димитров - Косъма, който откри резултата с хубав гол в 11-ата минута, а след това изработи дузпа в 62-ата, превърната от Иван Минчев във второ попадение.В ранния мач от деня тимът на Черно море победи с 1:0 Дунав и се утвърди начело Първа лига.С успеха момчетата на треньора Георги Иванов - Гонзо събраха пълен актив от 9 точки и са недостижими поне в следващите два кръга за преследвачите.Победното попадение за Черно море вкара Илиас Хасани в 65-ата минута. \"Моряците\" се завърнаха на стадион \"Тича\" след прекъсване от 14 месеца. В края на първото полувреме бе отменен гол на Мариян Огнянов, но това не попречи на домакините да ликуват в края.Двубоят беше проследен от спортния министър Красен Кралев, който симпатизира на Черно море.Мачът беше равностоен, но развръзката настъпи в 65-ата минута. Тогава Хасани открадна топката от играч на гостите, напредна отляво и се опита да центрира на скорост.Получи се намеса на бранител от \"драконите\" и топката се спря в обратния ъгъл на вратата - 1:0. Това бе първи гол за мароканеца в Първа лига.1:0 Хасани (65)Черно море: Михайлов, Цветков, Чунчуков, Божилов, М. Костадинов, Зехиров, Г. Илиев, Огнянов, Хасани, Старокин, СукупДунав: Антонов, Милчев, Патев, Марем, Хубчев, Димов, Аясс, Бр. Костадинов, Карагарен, Шопов, Будинов.", "date": "2017.07.28", "title": " Славия удари Септември, Черно море се утвърди на върха"}
{"url": "https://m.offnews.bg/news/Futbol_18793/Nejmar-maj-shte-si-tragne-s-shutove-ot-Barselona-video_661567.html", "text": "Очевидно Неймар няма търпение да изкара последните си часове като футболист на Барселона. Бразилецът е все по-близо до трансфер във френския ПСЖ, а сделката ще бъде рекордна във футбола - 222 милиона евро.Сега нападателят стигна дъното в Барса. На една от последните тренировки на отбора Неймар скочи да бие новото попълнение на каталунците Нелсон Семедо, вместо да му покаже уважение.Бесният бразилец напсувал португалеца и напуснал самоволно и преждевременно заниманието, водено от новия треньор на каталунците Ернесто Валверде.В същото време пропадна насрочен за следващата седмица рекламен ангажимент на Неймар в Шанхай. Организаторът - туристическа агенция Ctrip - допълнително наля масло огъня с информацията, че футболистът и екипът му са ангажирани с работата си по предстоящ трансфер.След контролата на Барса с Реал отборът на Ернесто Валверде се прибира в Испания, но Неймар трябваше да поеме към Азия заради рекламни ангажименти към свой личен спонсор. Сега обаче стана ясно, че това няма да се случи.", "date": "2017.07.28", "title": " Неймар май ще си тръгне с шутове от Барселона (видео)"}
{"url": "https://m.offnews.bg/news/Vodni_18774/Natcionali-po-grebane-hvanati-da-brakonierstvat-v-iazovir_661565.html", "text": "Страхотен скандал е на път да изплува от водите на язовир \"Лобош\". Гребци от националния отбор на България бракониерстват в базата, където тренират. Когато са разкрити, не само, че си потърсили бракониерските мрежи, но и нападнали с шутове държавен служител, осмелил се да им прибере мрежата, гръмна сайтът zaPernik.comОказва се, че в скандала е замесен и техният треньор. За случая е уведомена лично олимпийската гребкиня Румяна Нейкова, съпруга на председателя на федерацията Свилен Нейков, с която предстои среща по въпроса на 15-ти август. Всичко това разказа пред ZaPernik.com потърпевшият – Марио Антонов, който е риболовен надзорник от Централна рибно-стопанска организация от клона, отговарящ за Перник.От ноември месец досега, два пъти в седмицата, Марио и момчетата – екип от общо 28 за Перник правят проверки за бракониерски мрежи и ги изгарят. Действията им са съгласувани с Изпълнителната агенция по рибарски аквакултури.Оттам те имат индентификационни карти, на които пише, че са риболовни надзорници, отговарящи за територията на Пернишка област.Ето какво разказа Марио пред ZaPernik.com за злополучната нощ и последствията от нея:\"Отидохме в петък на язовир \"Лобош\", за да си направим един лагер. Бяхме там до неделя и риболовствахме. Вечерта влязохме с лодката във водата и извадихме поредната бракониерска мрежа.В събота срещу неделя отново влизаме и сигаме при базата на ВМА – където е лагера на Националния отбор по гребане. В полунощ, под една от шамандурите, които очертават коридорите им беше въпросната мрежа, която извадихме и прибрахме. Върнахме се на брега, но все още не бяхме изгорили бракониерската мрежа, тъй като беше 3 часа сутринта“, разказва риболовния надзорник и продължава:\"В 9 часа сутринта чувам някакво тропане по брега, поглеждам и виждам как двама стоят на брега с една моторна лодка до нашия лагер, а трети ходи по брега и търси нещо. Бях с още две момчета, но си бяха тръгнали. Поглеждам и викам: \"Какво правиш тука, бе\". А те започнаха да повтарят \"Върнете си ни мрежата\" и тръгнаха да я взимат. Аз им казаха, че мрежата няма да я пипат. Аз съм все още в спалния чувал. Както съм все още легнал, едно от момчетата започва да ме рита.Изправих се и започна един бой.Другите две момчета също се намесиха и започна една разправия. Чувам как единият каза на другия, „спукай му лодката”. А лодката ми е 2000 лв. Трябваше да отреагирам по някакъв начин и им казах, че съм държавен служител. В този момент те се уплашиха и си тръгнаха.В крайна сметка мрежата е изгорена, но съм я събрал в един чувал и лично ще я връча на националната гребкиня Румяна Нейкова.Във вторник, поредната проверка, заедно с държавен служител на ИАРА отидохме вечерта в тяхната база. Свирнах с клаксона, излезе един господин. Попитахме го дали е треньора им, той каза „да”. Разговорът вървеше нормално до момента, в който не му обяснихме, че става въпрос за мрежа, която е била извадена в събота срещу неделя. В момента, в който той чу думата мрежа, започна да крещи: „Какви сте вие, тук да ми идвате, ще звънна на 112″.Служителят, който ни придружаваше му каза да се разберем като цивилизовани хора, но той продължи да надига: ще ви изгоня, сега ще викна охраната. И общо взето настана една патардия“, разказва надзорника.След посещението, Марио намира телефона на Румяна Нейкова и тръгнал да й обясни случаят. „Тя се измъкна деликатно, че знаела за кои две момчета ставало дума, но аз я контрирах, че първо не са две момчета, а са три и второ, няма как да знае, при положение, че треньора отрича, че знае за подобно нещо.Помолих я да се срещнем и да поговорим за тези момчета, дори и да не са тогава на място, има картотеки и снимки, аз мога да ги разпозная, за да може да тръгне някаква процедура. Защото аз междувременно си извадих и амбулаторен лист, имах драскотини по лицето от побоя. Тя каза: „Добре“ , помоли ме това да стане на 15 август, тъй като в момента на гребната база се провежда първенство по гребане, разказа още Марио Антонов пред колегите.", "date": "2017.07.28", "title": " Национали по гребане хванати да бракониерстват в язовир"}
{"url": "https://m.offnews.bg/news/Futbol_18793/Fenovete-na-Loko-kam-Krusharski-Stanahme-za-smiah_661566.html", "text": "Феновете на Локомотив Пловдив публикуваха съобщение на своя официален форум mainite.bg, с което коментират ситуацията в клуба в последните 6 меесеца.", "date": "2017.07.28", "title": " Феновете на Локо към Крушарски: Станахме за смях"}
{"url": "https://m.offnews.bg/news/Politika_8/Nad-14-000-migranti-napusnali-stranata-ni-za-godina_661534.html", "text": "Около 14 120 чужди граждани, пребиваващи у нас, които не са били граждани на ЕС, са напуснали територията на страната ни през миналата година - доброволно или принудително. Това показват данни от анализ на Евростат за прилагането на законодателството в областта на миграцията сред страните на ЕС-28 през 2016 г., цитирани от БТА. Най-голям брой чужденци са били принудени да напуснат страната ни през 2015 г. - над 20 800 мигранти. През 2014 г. техният брой е бил над 12 хиляди, през 2013 - над 5000, а през 2012 - над 2000. През миналата година 2 170 чужди граждани не са били пуснати да влязат през българските граници, като по този показател техният брой през последните 5 години варира в рамките на 2000 - 2500 мигранти годишно, които са били спирани още на границите ни, показва европейската статистика. От тази група граждани на трети страни, потърсили закрила у нас, преобладават мъжете на възраст 18-34 г., които са били 1047 души, а възрастните мъже над 65 г. са били едва трима. От групата на жените най-много са били във възрастовата граница 18-34 г. - около 100 жени от Сирия. Броят на гражданите на трети страни, които не са били граждани на ЕС и са пристигнали на територията на Евросъюза незаконно през миналата година, е бил около 1 милион, сочат данните на Евростат. От тях около половин милион чужденци са получили заповеди да напуснат територията на страни от ЕС - доброволно или принудително. За сравнение през 2015 г. в ЕС са мигрирали над 2,2 млн. граждани на трети страни. Тези пет държави-членки са фокусирали заедно около 80 процента от незаконния мигрантски поток в ЕС.В другия край на обхвата са четири от относително малките държави-членки на ЕС - Люксембург, Малта, Латвия и Естония, където са регистрирани по-малко от хиляда незаконно пребиваващи граждани през 2016 г.Данните на Евростат показват също, че почти половината от незаконно пребиваващите мигранти в ЕС, са били млади мъже на възраст 18-34 г.Най-много мигранти са напуснали територията на Франция - над 80 хиляди, следвани от Германия - над 70 хиляди, Великобритания - 60 хиляди, Гърция - над 33 хиляди и др.От напусналите територията на ЕС през 2016 г. мигранти - близо 60 процента са направили това доброволно, а 40 на сто са били принудително изведени, показват данните на Евростат. ", "date": "2017.07.28", "title": " Над 14 000 мигранти напуснали страната ни за година"}
{"url": "https://m.offnews.bg/news/Sviat-_12/Rusiia-goni-amerikanski-diplomati_661561.html", "text": "Русия поиска от САЩ да намали състава на дипломатическата си мисия до 455 души.Изискването трябва да бъде изпълнено до 1 септември. То бе отправено днес чрез изявление на Министерството на външните работи на Руската федерация. Става въпрос за дипломатите и техническия персонал в посолството на САЩ в Москва, в генералното консулство в Санкт Петербург, в Екатеринбург и Владивосток. От Външно подчертават, че 455 е броят и на руските дипломати и персонал в САЩ и предупреждават, че ако САЩ поискат намаляване на руските представители в мисиите в Щатите, Русия ще отговори със същото.В днешно изявление на ведомството се казва, че мерките са в отговор на гласувания от Конгреса закон, който ще доведе до затягане на санкциите срещу Русия - акт, който руската дипломация определя като агресивна намеса на САЩ в международните отношения, която още веднъж показва как САЩ арогантно пренебрегват позициите и интересите на другите държави.Добре известно е, че Руската федерация е направила и прави всичко възможно, за да се нормализират двустранните отношения и да се развива сътрудничеството със САЩ по основните теми от международния дневен ред, пишат от министерството и посочват примери с борбата срещу тероризма, разпространението на оръжия за масово унищожение, трафика на наркотици, нелегалната миграция, киберпрестъпленията.В същото време, пишат от ведомството, под предлог за руска намеса във вътрешните им работи, САЩ постоянно извършват груби антируски действия. \"Всичко това е в противоречие с принципите на международното право, в противоречие с разпоредбите на Устава на Организацията на обединените нации, на правилата на СТО, с елементарните норми на цивилизованите международните отношения\".Новият закон за санкциите ясно показа, че отношенията с Русия са станали заложници на политическата борба в самите Съединени щати. В допълнение, новият закон има за цел да създаде чрез инструментите на политиката нелоялни конкурентни предимства за САЩ в глобалната икономика. Такова изнудване, насочени към ограничаване на взаимодействието на чуждестранни партньори с Русия, е заплаха за много страни и международния бизнес, пишат от министерството.От министерството подчертават, че запазват правото си на реципрочност по отношение на мерките, които САЩ ще им наложат.", "date": "2017.07.28", "title": " Русия гони американски дипломати"}
{"url": "https://m.offnews.bg/news/Leka-atletika_18783/58-kilogramov-etiopski-atlet-nabi-treniora-si-i-izbiaga_661540.html", "text": "Етиопски лекоатлет стана печално известен, след като наби треньора си и се покри.Спортистът се ядосал, че е оставен извън състава за световното първенство в Лондон през август и прибягнал до агресия. Той ще бъде с отнети състезателни права за срок от две години, заплашиха от местната федерация.21-годишният бегач в дисциплината стипълчейз Чала Бейо, който записа участие на Летните олимпийски игри в Рио де Жанейро 2016, е ударил своя треньор в главата и той е получил аркада над лявото око, обясни говорителят на централата Силеши Бисрат. Любопитното е, че атлетът е с изключително крехка физика - той е едва 58 кг при ръст 176 см.Чала, който бягаше за Етиопия на 3000 метра стипълчейз на олимпиадата, се провали в опитите си да стигне до финала на държавното първенство и това е причината да не попадне в състава за световното в Лондон.Според свидетели на инцидента, освен че е ударил с ръка своя треньор, той е носил и камък в другата, но не го е използвал.След инцидента Чала се е покрил, а от полицията в Етиопия все още го издирват.", "date": "2017.07.28", "title": " 58-килограмов етиопски атлет наби треньора си и избяга"}
{"url": "https://m.offnews.bg/news/Zdrave_18753/Noviiat-shef-na-NZOK-e-prof-Kamen-Plochev-Prioritetat-mu-Zdraveto-d_661532.html", "text": "Парламентът реши проф. Камен Плочев да е новият директор на Националната здравно осигурителна каса.Само с един глас въздържал се депутатите гласуваха кандидатурата на професора.В края на юни старият директор на Здравната каса Глинка Комитов подаде оставка, която депозира в деловодството на Народното събрание, без да обясни мотивите, заради които напуска поста. Депутати от всички парламентарни групи декларираха от трибуната подкрепата си за проф. Плочев и след това го избраха за управител на НЗОК с 205 гласа \"за\" и 1 \"въздържал се\".А след избирането си проф. Камен Плочев коментира, че първото, което ще направи, е да създаде Звено, което да направи анализ на парите на касата - за ползи, загуби и възможности, за да може да балансира системата.На второ място той цели да засили контрола на парите на болниците. Сред приоритети му е облекчаване на болничната помощ, като се направи промяна направление номер 3 - за специалист, да се издава не само от личния лекар, а и от болницата. Новият шеф на Здравната каса коментира и, че на един българин се падат 400 лева за здравна помощ, а в Европа са по 2 000 евро, но подчерта, че това зависи от държавата.\"Има подводни камъни, но те не са в НЗОК, а в системата. Такъв подводен камък е, че здравето е превърнато в търговия. Аз съм от другата страна на бариерата и се стремя обърна философията - да дам здраве. И вторият подводен камък – това е недостатъчното пари. Но това важи за цялата държава и аз не мога да бъда егоист и да искам за мен, а не за образование или енергетика“. Колкото има, с толкова ще се справим – това е задачата ни“, коментира още проф. д-р Камен Плочев.Проф. Камен Плочев има 38 години опит в сферата на здравеопазването, с тясна специалност инфекциозни болести, той е началник на Клиниката по инфекциозни болести към Военномедицинска академия в София.От своя страна здравният министър Николай Петров каза, че ще се обсъжда по-голям бюджет за Здравната каса. Той коментира също, че има тенденция \"необходимото зло да са винаги медиците\". Той издаде, че скоро ще съобщи новина, свързана с електронното здравеопазване и намаляване на административната тежест за лекарите, но не пожела да даде повече подробности, докато не стане факт.", "date": "2017.07.28", "title": " Новият шеф на НЗОК е проф. Камен Плочев. Приоритетът му: Здравето да не е търговия"}
{"url": "https://m.offnews.bg/news/Zdrave_18753/Otkrivateliat-na-lomskata-bolest-prof-Tarnev-obuchi-zdravni-mediatori_661543.html", "text": "Един от водещите невролози у нас, проф. Ивайло Търнев, проведе обучение на здравни специалисти и здравни медиатори в Бургас в края на миналата седмица.Това е второто подобно обучение, в рамките на Интегрирания проект за социално включване на ромите и другите уязвими групи в общините Бургас, Средец и Малко Търново, финансиран в рамките на програма ЗОВ. Изборът на професор Търнев не е случаен. Освен блестящ експерт и лекар, откривател на генетичното заболяване при ромите, наречено Ломска болест, той е и председател на Фондация \"Здравни проблеми на малцинствата\". От години, Ивайло Търнев се занимава с тази тематика. Пред здравните медиатори и специалисти, той разказа, че първият му досег с роми е бил именно при откриването на Ломската болест, през 1994 г. След това вниква в проблематиката, пътува в страната, среща се с различни групи роми. А те не са едни и същи, посочва Ивайло Търнев. В едно село може да има пет различни ромски общности – с различна култура, бит, както и с различни болести. Здравният статус на ромите, неговите специфики, здравните политики, които подобряват достъпа на уязвими групи до здравеопазване бяха част от темите, които засегна проф. Търнев.„“, посочва Ивайло ТърневТой поясни, че един от най-важните фактори за работа с ромите е опознаването им, подчерта той. Когато доверието им бъде заслужено, когато показвате, че сте запознати с тях, тогава ще може по-лесно да се работи с тях, да се организират и профилактичните дейности, добави специалистът. Обучението се проведе в рамите на „Интегрираният проект за социално включване на роми и други уязвими групи“, който е по Програма ЗОВ, швейцарска подкрепа за социалното включване на роми и други уязвими групи, финансирана от Българо – швейцарската програма за сътрудничество. Партньори по проекта са община Средец, община Малко Търново, фондация „Областен ромски съюз“, Основно училище „Христо Ботев“ в бургаския квартал „Победа“ и фондация „ОФФ Медия“.", "date": "2017.07.28", "title": " Откривателят на ломската болест проф. Търнев обучи здравни медиатори в Бургас"}
{"url": "https://m.offnews.bg/news/Sviat-_12/Vlak-katastrofira-v-Barselona-54-sa-raneni-obnovena_661536.html", "text": "Влак катастрофира на станция в испанския град Барселона. 54 души са ранени, 19 са в болница, а състоянието на един е сериозно, съобщи спешна помощ чрез профила си в .Инцидентът е станал тази сутрин, в 7.15 часа местно време, на централната станция Francia. Влакът е идвал от Сан Висенс де Калдерс и не е успял да спре да влизане в гарата, вследствие на което катастрофирал.Снимки: Gullem Sanchez/TwitterНяма данни за пострадали български граждани при инцидента с влак в Барселона, съобщи Външно министерство.\"Към момента в посолството на България в Мадрид и генералното консулство във Валенсия няма постъпила информация за пострадали български граждани при инцидент с влак на спирка в централната част на Барселона.Българските мисии в Испания следят развитието на ситуацията и поддържат постоянен контакт с местните власти.Българските граждани, които желаят да получат актуална информация послучая или да подадат сигнал за техни близки, могат да го направят на телефоните на посолството на България в Мадрид и генералното консулство във Валенсия\", се казва в съобщението на МВнР.Телефоните са:Посолство на Република България в Мадрид:Телефони: 0034 913455761; 0034 913456651;Дежурни телефони: 0034 913 455 761; 00 34 913 456 651Генерално консулство на Република България във Валенсия:Tелефони: 0034 963 690 921; 0034 963 691 788Дежурен телефон: 0034 630 168 018", "date": "2017.07.28", "title": " Влак катастрофира в Барселона, 54 са ранени (обновена)"}
{"url": "https://m.offnews.bg/news/Obshtestvo_4/Pametnikat-pred-NDK-izchezna-okonchatelno_661569.html", "text": "Паметникът \"1300 години България\" отиде в историята, премахването му приключи изцяло. Днес бяха демонтирани и бетонните структури на монумента. Предстои да се реши как ще бъде запълнено пространството на съборения паметник като част от парка на НДК.  В началото на другата седмица започва изготвянето на плановете за възстановяването на войнишкия мемориал на I и VI пехотен полк, чието място бе заето от \"1300 години България\". ", "date": "2017.07.28", "title": " Паметникът пред НДК изчезна окончателно"}
{"url": "https://m.offnews.bg/news/Razsledvane_68/Parvo-chastno-MVR-ili-otkade-idva-silata-na-Peshko-ot-Kozloduj_661487.html", "text": "50 млн. лв.Популярният на местно ниво, а от скоро - и в национален план , който показа нагледно как се кадрува в полицията в Козлодуй, съвсем е намерил сериозни основания да си присвои ролята на работодател в МВР. Оказва се, че на практика от него зависи това дали полицаите, охраняващи АЕЦ Козлодуй, ще получат пари.Покрай скандала със , остана неизяснен един факт. В Козлодуй има две полицейски управления - едното е в града, а второто - на територията на АЕЦ-а. Причината МВР да има свое поделение в електроцентралата е, че това е единствената структура, която по закон има право да охранява обекти от стратегическо значение. Член 114, ал. 2 от Закона за безопасно използване на ядрената енергия (ЗБИЯЕ) регламентира, че физическата охрана и пропускателния режим на обекти с особена важност по отношение на физическата защита се осигуряват от министерството на вътрешните работи. В същото време чл. 92 от Закона за Министерството на вътрешните работи (ЗМВР) казва, че за охрана от полицейски органи на стратегически обекти от значение за националната сигурност може да се сключват договори между МВР и заинтересовани лица.Последният договор за физическа между МВР и АЕЦ-а е подписан на 8 юни 2017 г. Той е със срок 5 години, като в този период АЕЦ-а трябва да плати повече от  на МВР. ОДМВР-Враца е предложила оферта за 956 259 лв. на месец като за това предоставя 316 служители.Тук е и първата уловка, която е дала основания на Пешко Караджов (познат в Козлодуй като \"Пешко падни - стани\") да смята, че притежава власт над МВР-то. Според договора - възложителят () заплаща цената за извършване на услугата за даден месец в срок от 30 дни до приемане на услугата срещу оригинална фактура и  за установяване на извършената работа. С други думи, ако шефът на сигурността в АЕЦ - , респективно - подчиненият му и отговарящ непосредствено за физическата охрана (за каквото е и договорът) Караджов откаже да подпише протокола, парите няма да бъдат платени.Нещо повече - в договора е добавено условие, според което служителите на МВР получават допълнителни възнаграждения на базата на минималната работна заплата за страната. В клаузата е посочено, че при всяко повишаване на минималната работна заплата за страната тя се прилага автоматично при определяне на допълнителните възнаграждения на служителите. В същото време ОДМВР-Враца е изпълнител на услугата от няколко години. Последната покана, която АЕЦ-ът отправи за предоставяне на охрана, беше адресирана директно до областната дирекция.В записа с Пешко Караджов, който вилнее в градското управление на МВР (тоест, не това, което е на територията на АЕЦ-а, бел. ред.), той недвусмислено заявява на полицая, че ще говори с началника му - . Малко по-късно става ясно, че Караджов разговаря с някого по телефона и се оплаква от полицая. Косвено потвърждение за \"добрите практики\" на сътрудничество на различни нива между АЕЦ-а и ОДМВР говори и фактът, че съпругата и синът на Газибарски отскоро са назначени на работа в АЕЦ-а. От свои източници  научи, че за второто назначение особен принос има лично Караджов.Близките отношения между него и началника на ОДМВР се доказват индиректно и от , които твърдят, че след случката през февруари им е оказван системен натиск. Така например, само дни след като прокуратурата отказва да образува разследване по случая, от поста му е отстранен шефът на управлението в АЕЦ-а . Той е бил преместен в управлението в , а по-късно сам е изявил желание да се върне като редови служител в Козлодуй. В същото време срещу служители, които са участвали в подписка в подкрепа на Максимов, е започнала проверка за това, че се возили без билети в служебен автобус. Срещу служителя, който пусна записа от от скандалния случай - , веднага след това е започнало производство за това, че тормозил свой колега и за това, че изразявал лична позиция в социалните мрежи.Не на последно място увереност на Караджов за специалното му позициониране в общността, ангажирана с АЕЦ Козлодуй, вероятно му дава и фактът, че е кум на сестрата на депутатката от ГЕРБ . Фактът беше потвърден от шефа на пресцентъра на парламентарната група на партията  Първоначално отхвърли молбата ни за разговор с депутата и след като се поинтересува за какво търсим Аврамова, откъде имаме информацията и дали тя е достоверна, предложи да бъде посредник. По-късно от нейно име Николов отрече първоначалната ни информация, че Караджов е кум на Аврамова, а при уточняващ въпрос дали връзката не е със сестрата на депутатката, той отговори, че Караджов \"е кум на сватбата на сестра ѝ\". Към настоящия момент прокуратурата проверява случая със записа и поведението на Караджов. От Окръжната прокуратура във Враца са изискали постановлението, с което Районната прокуратура в Козлодуй отказа да образува досъдебно производство. От държавното обвинение уточниха за , че има правна възможност постановлението да бъде отменено и предвид новите факти, които станаха достояние от видеозаписа, може да бъде образувано разследване. ", "date": "2017.07.28", "title": " Първо частно МВР или откъде идва силата на Пешко от Козлодуй"}
{"url": "https://m.offnews.bg/news/Obshtestvo_4/Politciiata-ne-izkliuchva-versiiata-za-samoubijstvo-za-smartta-na-plov_661539.html", "text": "Разлседващите не изключват версия за самоубийство относно смъртта на пловдивския бизнесмен Данаил Божилов, който бе открит мъртъв в парк „Лаута” преди два дни, заяви в ефира на bTV главният секретар на МВР Младен Маринов. Той отказа повече подробности, защото тече разследване.Все още се издирват нападателите на журналиста Иво Никодимов и нотариус Валентина Механджийска, каза още главният секретар.За побоя над Никодимов няма записи от камери и свидетели, защото се е случил на неоживена пътека а не на алея в Борисовата градина.За нотариус Механджийска се работи по версията за нападение заради работата й.", "date": "2017.07.28", "title": " Полицията не изключва версията за самоубийство за смъртта на пловдивския бизнесмен"}
{"url": "https://m.offnews.bg/news/Futbol_18793/Rivaldinio-zaradva-bashta-si-Rivaldo-s-krasiv-gol-video_661545.html", "text": "Синът на бившия бразилски национал Ривалдо - Ривалдиньо, вкара красиво попадение за Динамо Букурещ при равенството 1:1 срещу Атлетик Билбао в третия квалификационен кръг на Лига Европа.Легендата на Барселона изгледа мача от трибуните, като не скри огромната си радост след великолепното изпълнение на сина си.Двамата имат любопитна история, след като преди две години играеха рамо до рамо в бразилския втородивизионен тим Моги-Мирим, където Ривалдо беше  играещ президент на клуба.Ривалдиньо е роден на 29 април 1995 година и до момента е играл в Можи Мирим, Пиракачиба, под наем в Пайсанду, а вече втори сезон е в Динамо Букурещ.Румънският отбор завърши на трето място през миналия сезон, след шампиона Виторул и Стяуа, и придоби право на участие в Лига Европа. Треньор на Динамо е бившият румънски национал Козмин Контра.", "date": "2017.07.28", "title": " Ривалдиньо зарадва баща си Ривалдо с красив гол (видео)"}
{"url": "https://m.offnews.bg/news/Politika_8/Makron-na-poseshtenie-u-nas-prez-avgust_661551.html", "text": "Президентът на Френската република Еманюел Макрон ще посети България на 25 август.Новоизбраният държавен глава на Франция ще дойде по покана на Румен Радев и на министър-председателя Бойко Борисов.Теми от дневния ред на Европейския съюз, европейската перспектива на страните от Западните Балкани, охраната на външните граници на ЕС, както и въпроси на двустранното сътрудничество между България и Франция, се очаква да бъдат сред акцентите по време на срещите на френския президент у нас.", "date": "2017.07.28", "title": " Макрон на посещение у нас през август"}
{"url": "https://m.offnews.bg/news/Obshtestvo_4/Pusnaha-ot-aresta-edna-ot-zadarzhanite-v-Turtciia-balgarki_661553.html", "text": "Една от двете задържани в Турция български гражданки е била освободена. Тя се е обадила късно снощи да съобщи лично на консула ни в Анкара, че след разпит в полицията, е пусната на свобода. В ареста засега остава дъщеря й, съобщават от пресцентъра на МВнР. Същевременно в Генералното консулство в Истанбул бе получен факс от наблюдаващия прокурор Мехмет Джан Мъхчъ, че не е намерил основания за задържане на българските граждани В. П. Р.–А. и М. Я. А.Семейството и консулът пътуват към следствения арест. Осигурена е защита и се оказва необходимото съдействие от страна на българските власти.В Генералното консулство в Истанбул, както и в посолството в Анкара, са създадени оперативни щабове под ръководството на посланик Надежда Нейнски.Премиерът Бойко Борисов и вицепремиерът Екатерина Захариева следят лично и непосредствено развитието на въпроса.", "date": "2017.07.28", "title": " Пуснаха от ареста една от задържаните в Турция българки"}
{"url": "https://m.offnews.bg/news/Futbol_18793/Kokala-nadahva-Ludogoretc-Apoel-bili-slabatci-navan_661556.html", "text": "Последният треньор, извел Левски до шампионската титла на България - Емил Велев, е категоричен, че не трябва да се прави такава драма след загубата на Лудогорец с 0:2 от Апоел (Беер Шева) в първи двубой от третия квалификационен кръг на Шампионската лига.Според Кокала израелците са много по-слаби при гостуванията си и \"орлите\" все още имат шанс да продължат напред към групите на Лигата на богатите.\"Лудогорец изобщо не е в толкова тежка позиция преди реванша в каквато изглежда. Апоел (Беер Шева) е много по-слаб като гост.Публиката и климатът помагат много, за да може Апоел да изглежда толкова убедителен като домакин. Не са много стадионите в Европа, на които цялата публика изглежда като една голяма агитка\", коментира специалистът пред \"Меридиан Мач\".Реваншът между Лудогорец и Апоел е следващата сряда, 2 август, от 21:30 часа на \"Лудогорец Арена\" в Разград.Билетите за двубоя вече са в продажба на клубната база на \"орлите\", а в деня на мача и на самия стадион.", "date": "2017.07.28", "title": " Кокала надъхва Лудогорец, Апоел били слабаци навън"}
{"url": "https://m.offnews.bg/news/112_6/Trudov-intcident-ubi-edin-i-rani-trima-v-Plovdivsko_661557.html", "text": "Работник е загинал, а други трима са ранени ранени при трудова злополука край гара „Тодор Каблешков“ в района на пловдивското село Златитрап, съобщи БНР.Около 10.00 часа при строеж на надлез се е срутила 20-тонна конзолна греда.Единият работник - на 29 години, е загинал на място, а други трима са пострадали и са транспортирани в болница. Опасност за живота им няма.Движението на влака София - Бургас е спряно. Районът е блокиран от полицията.", "date": "2017.07.28", "title": " Трудов инцидент уби един и рани трима в Пловдивско"}
{"url": "https://m.offnews.bg/news/Obshtestvo_4/Tapa-v-Ovcha-kupel-zapochva-remontat-na-ulitca-Montevideo_661548.html", "text": "Подготовката за ремонта на ул. \"Монтевидео\" в столичния квартал \"Овча купел\" започва от днес, от утре участъкът между ул. „Боряна” и ул. „Акад. Константин Пашев” се затваря за автомобили до 15 октомври. Ще се пропуска движението на превозни средства по ул. „Народно хоро” и ще се осигури транспортният достъп до ул. „671”, уточнява Столична община. Променят се и маршрутите на автобусни линии с номера 45 и 73.   ", "date": "2017.07.28", "title": " Тапа в Овча купел, започва ремонтът на улица Монтевидео"}
{"url": "https://m.offnews.bg/news/Obshtestvo_4/Toplata-voda-spira-v-iztochnite-kvartali-na-Sofiia-ot-30-avgust_661542.html", "text": "Без топла вода абонатите на ТЕЦ \"София Изток\" ще бъдат от 30 август до 11 септември, съобщиха от столичната топлофикация. Студеният душ бе планиран с начало 11 август, но датата е променена заради забавяне на административни процедури и последващите от това промени в графиците за изпълнение на строително-монтажните работи по реконструкцията на авариралия през зимата магистрален топлопровод, обясняват от топлофикация.Без топла вода до 11 септември включително ще са в кварталите\"Дружба\" 1 и 2, Промишлен район \"Гара Искър\", \"Младост\" 1, 1А, 2, 3, 4, \"Дървеница\", \"Мусагеница\", \"Витоша\", \"Студентски град\", \"Изток\", \"Изгрев\", \"Дианабад\", \"Лозенец\", \"Гео Милев\", \"Яворов\", \"Иван Асен\" II, \"Подуене център\", \"Редута\", \"Слатина\"; \"Цариградски комплекс\", Академия МВР, ВТУ \"Т. Каблешков\"; м. \"Къро\"; \"Полигона\", НРТЦ, ЗИТ, БАН - ХМС, БАН-Враня и т.н.За времето на ремонтите на клиентите няма да бъдат начислявани сметки за топла вода и това ще бъде отразено в месечните съобщения.", "date": "2017.07.28", "title": " Топлата вода спира в източните квартали на София от 30 август"}
{"url": "https://m.offnews.bg/news/Sviat-_12/Donald-Tusk-privikan-ot-prokurori-v-Polsha_661522.html", "text": "Председателят на Европейския съвет Доналд Туск е призован за разпит като свидетел в разследване в Полша и възнамерява да се яви. Това е съобщил негов адвокат, цитиран от Асошиейтед прес.Разследването е свързано със самолетната катастрофа през 2010 г. в Смоленск, Русия, при която загинаха тогавашният полски президент Лех Качински и още 95 политици, общественици и военни.Прокуратурата съобщи вчера, че иска да попита Туск защо Полша не е осигурила коректно идентифициране на жертвите от катастрофата, а някои от останките са заровени в погрешни гробове.Братът близнак на Лех, Ярослав Качински, оглавява управляващата партия. Той обвинява отдавнашния си враг Туск, че носи частична отговорност за катастрофата и за неправилното водене на разследването. Туск отрича.Адвокатът му съобщи, че той смята да се яви за разпит следващия четвъртък.", "date": "2017.07.28", "title": " Доналд Туск привикан от прокурори в Полша"}
{"url": "https://m.offnews.bg/news/Futbol_18793/Konte-otriaza-Barsa-za-Azar_661549.html", "text": "Мениджърът на Челси Антонио Конте предупреди Барселона, че ще си загубят времето ако започнат да правят опити да привлекат звездата на \"сините\" от Лондон Еден Азар, пише \"The Sun\".Според изданието, каталунците са се насочили именно към белгийското крило, което да подсили атаката и по този начин клуба да има достатъчно качествени футболисти с които да се бори за титлата в Ла Лига този сезон.Припомняме, че шампионът на Испания Реал Мадрид преди време също направи опити да привлече крилото в редиците си, но това така и не се случи.\"Не знам нищо за това. В миналото четях много на много места за Реал Мадрид, сега се появи и за Барселона. Това е нормално за трансферния прозорец. Ще остане ли Азар при нас? Да. Той е много щастлив да остане при нас и да играе за Челси\", сподели Конте.Очевидно, търсенето за заместник на Неймар е в пълна сила. От Барса са влезли в контакт и с агентите на Килиан Мбапе, гласи поредна новина около футболиста, този път дело на \"Le Parisien\".През последните два дни редица издания написаха, че първо французинът от Монако е договорен за Реал Мадрид срещу 180 млн. евро, както и че Пари Сен Жермен и бразилската звезда са си стиснали ръцете.Днес обаче \"L’Equipe\" контрира, че Мбапе изобщо не е спазарен за европейския клубен шампион, а в Монако са му поставили цена от 200 млн. евро и очакват да има наддаване.", "date": "2017.07.28", "title": " Конте отряза Барса за Азар"}
{"url": "https://m.offnews.bg/news/Obshtestvo_4/Bez-voda-v-chasti-ot-7-stolichni-rajona_661520.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на спирателен кран на бул. „Христо Ботев“ в Център, се налага спиране на водоподаването от 10:00 до 18:00 часа по ул. „Пиротска“ от ул. „Антим I“ до бул. „Христо Ботев“. Във връзка с подмяна на спирателен кран на бул. „Свети Наум“ в „Лозенец“, се налага спиране на водоподаването от 9:30 до 18:30 часа по бул. „Св. Наум“ от бул. „Христо Смирненски“ до ул. „Вишнева“, по ул. „Презвитер Козма“ от бул. „Св. Наум“ до ул. „Йоан Екзарх“, по ул. „Йоан Екзарх“ от ул. „Презвитер Козма“ до ул. „Света гора“.Подмяна на сградно водопроводно отклонение на ул. „Стара планина“ Център, се налага спиране на водоподаването от 9:00 до 17:00 часа по ул. „Стара планина“ от ул. „Париж“ до бул. „Княз Александър Дондуков“, по ул. „Париж“ от ул. „Стара планина“ до ул. „Росица“.Без във връзка с подмяна на сградни водопроводни отклонения до бл. 508 в жк. „Дружба“ 2, ще бъдат от 9:00 до 19:00 часа в бл. 508 и бл. 509. Реконструкция на уличен водопровод на ул. „Бели брод“ в „Суходол“ налага спиране на водоподаването от 9:00 до 21:00 часа на ул. „Бели брод“, ул. „Траян Танев“, ул. „Прилеп“, ул. „Хармония“, ул. „Прохладен кът“, ул. „Дъб“.Поради подмяна на сградно водопроводно отклонение на ул. „Димитър Петков“ в жк. „Света троица“, се налага спиране на водоподаването от 9:00 до 16:00 часа по ул. „Враня“ от ул. „Зайчар“ до ул. „Димитър Петков“, по ул. „Димитър Петков“ от ул. „Враня“ до ул. „Пловдив“. Няма да имат вода заради подмяна на сградно водопроводно отклонение на ул. „Петров кръст“ във вилна зона „Косанин дол“, от 10:00 до 14:00 часа в района на ул. „Петров кръст“. ", "date": "2017.07.28", "title": " Без вода в части от 7 столични района"}
{"url": "https://m.offnews.bg/news/Obshtestvo_4/Arestuvanata-za-kanaldzhijstvo-shefka-v-NFSB-bila-sluchajno-v-sprianat_661525.html", "text": "\"Анелия Велева казва, че е невинна и аз напълно й вярвам\", това заяви пред Нова телевизия Росица Драганова, която е адвокат на шефката от Националния фронт за спасение на България (НФСБ) в Костинброд, която беше арестувана за трафик на мигранти.По думите на юриста, Велева е попаднала случайно в автомобила, чиито пътници бяха арестувани при акцията на АМ \"Тракия\" преди дни: \"Тя се е возила в автомобила, за който властите твърдят, че е бил следен и в който е бил и мъжът, с който тя живее на семейни начала\".Тя изрази съмнения, че въпросната кола има връзка с другите превозни средства, които са били задържани при спецоперацията и в които са се превозвали незаконни мигранти.\"Има противоречиви показания на двамата полицейски служители, които са извършвали оперативната дейност по следенето на групата\", допълни тя.Драганова уточни, че клиентката й е подала необходимите документи и вече не е член на партията на Валери Симеонов.", "date": "2017.07.28", "title": " Арестуваната за каналджийство шефка в НФСБ била случайно в спряната кола"}
{"url": "https://m.offnews.bg/news/112_6/Avtobus-s-turisti-se-zapali-niama-postradali_661524.html", "text": "Пътнически автобус, превозващ 10 руски туристи, се е самозапалил тази сутрин, информират от полицията. Инцидентът е станал след 6:30 ч., в района на спирка \"Странджа\". Пътниците са превозвани от Черноморец към летище \"Бургас\". Шофьорът е успял да ги свали, както и да извади багажа им и да се отдалечат. Няма пострадали.Автобусът е изгорял напълно, но пожарът е локализиран от екипи на пожарната. Туристите са извозени с друг автобус към аерогарата. ", "date": "2017.07.28", "title": " Автобус с туристи се запали, няма пострадали"}
{"url": "https://m.offnews.bg/news/Politika_8/Deputatite-urediha-skandalnata-Sabrie-Sapundzhieva-ot-kabineta-Oreshar_661546.html", "text": "Депутатите избраха скандалната Сабрие Сапунджиева от ДПС за член на Комисията по дискриминация. Сапунджиева беше заместник-министър на правосъдието в кабинета на Пламен Орешарски, но стана известна с това, че точно в мандата си ремонтира ведомственото си жилище в кв. \"Витоша\" в София с 50 хил. лв. от фонда за затворите.За да не бъде изгонена от него, после беше назначена от \"съжаление\" за съдебен секретар в Административния съд в София, пак в нарушение на правилата.Преди днешното гласуване в парламента на състава на Комисията за защита от дискриминацията, кандидатите са били изслушани в Комисията по вероизповеданията и правата на човека. В зала депутатите преизбраха председателя Ана Джумалиева от ГЕРБ. Зам.-председател също остава бившият зам. социален министър Баки Хюсеинов от БСП. Новите членове са Орлин Колев, издигнат от ПГ на „Обединени патриоти“, и Сабрие Сапунджиева, предложена от ДПС. Златина Касърова-Дукова, издигната от ГЕРБ, бе преизбрана на поста.По време на гласуването възникна спор за бъдещето на Комисията по дискриминация - от ДПС, в лицето на Джейхан Ибрямов, я посочиха като необходима за обществото заради толерантността, а Патриотите, от името на Павел Шопов, направо обявиха, че Комисията за защита от дискриминация е излишна - \"от онези, които трябва да се съкратят, и да се спестят не малко пари“ и посочи, че \"има дискриминация само спрямо българите“.", "date": "2017.07.28", "title": " Депутатите уредиха скандалната Сабрие Сапунджиева от кабинета Орешарски с нов пост"}
{"url": "https://m.offnews.bg/news/Sport_18752/Sportat-v-efir-na-28-iuli_661526.html", "text": "Богато спортно меню предлага ефира на телевизиите в последния делничен ден на седмицата. Ще има много тенис, плуване и разбира се, футбол от Първа лига. 10,30 ч Плуване, СП в Будапеща Eurosport 1 (пряко)11,00 ч Формула 1, Гран при на Унгария (трен.) Диема спорт\" 2 (пряко)11,00 ч Тенис, турнир за жени в Нанчан F+ (пряко)11,00 ч Тенис, турнир за жени в Бостад Sport+ HD (пряко)11,30 ч Тенис, турнир за мъже в Гщаад Mtel sport 2 (пряко)12,00 ч Тенис, турнир за мъже в Хамбург Mtel sport 1 (пряко)15,00 ч Формула 1, Гран при на Унгария (трен.) „Диема спорт\" 2 (пряко)16,00 ч Голф, турнир в Хамбург Mtel sport 2 (пряко)18,00 ч Баскетбол, България - Македония (м) БНТ HD (пряко)18,15 ч Футбол „Черно море\" - „Дунав\" „Диема\" (пряко)18,30 ч Плуване, СП в Будапеща Eurosport 1 (пряко)19,00 ч Тенис, турнир за мъже в Атланта Mtel sport 2 (пряко)21,00 ч Футбол „Септември\" - „Славия\" „Диема спорт\" (пряко) 21,00 ч Дартс, турнир „Мачплей\" „Нова спорт\"21,15 ч Ски скокове, лятна Гран при в Хинтерцартен Eurosport 2 (пряко)", "date": "2017.07.28", "title": " Спортът в ефир на 28 юли"}
{"url": "https://m.offnews.bg/news/Futbol_18793/Vrashtat-bivsh-igrach-na-Liteks-na-Balgarska-armiia_661527.html", "text": "Сериозен трансферен удар подготвя ЦСКА-София след слабия старт на сезона в Първа лига. Ръководството на клуба е в напреднали преговори за връщането у нас на бившия играч на Литекс Дока Мадурейра, пише “Меридиан мач”.Той бе продаден в Турция през 2011 година и направи няколко впечатляващи сезона в Истанбул ББ.Двукратният шампион с ловчанлии обаче вече издиша в конкуренцията, която създадоха в клуба с привличането на играчи от ранга на Емануел Адебайор, Елжеро Елия, Гьокхан Инлер, Мевлют Ердинч, Гаел Клиши, Жуниор Кайсара и др.Истанбул ББ завърши втори през миналия сезон след шампиона Бешикташ, а приносът на 33-годишния Дока се изчерпва с 2 мача като титуляр и 9 влизания от резервната скамейка. Все пак бразилецът е успял в тези срещи да вкара 3 гола.Разговорите за привличането на Мадурейра в ЦСКА-София трябва да приключат най-късно до средата на следващата седмица.В същото време обаче се разбра, че халф от Уругвай е отказал да премине в състава на “армейците”, които имат три-годишна забрана за участие в евротурнирите.Футболистът е предпочел да подпише с отбор от Скандинавия, отколкото да дойде в България и да облече червената фланелка.", "date": "2017.07.28", "title": " Връщат бивш играч на Литекс на \"Българска армия\""}
{"url": "https://m.offnews.bg/news/Politika_8/Daniela-Dimitrova-ot-Dobrich-zae-miastoto-na-deputata-sas-sudzhutcite_661541.html", "text": "Нов депутат положи клетва днес в Народното събрание - Даниела Димитрова от Добрич, идва на мястото на скандалния депутат Живко Мартинов от ГЕРБ, който стана популярен с аферата Суджукгейт.Главният прокурор Сотир Цацаров поиска имунитета на Мартинов, а след това обяви, че срещу него се води разследване за това, че е изнудвал фирми за суджуци с цел определени облаги, използвайки името на премиера. Според прокуратурата обаче нито един суджук не е стигнал до премиера. На напусналия Народното събрание депутат ще бъдат повдигнати 5 групи обвинения, които касаят изнудване, принуда, опит за лично укривателство, принуда спрямо орган на властта да извърши действие по служба и принуда по отношение на физическо лице. Самият Мартинов обяви, че се отказва от имунитета си доброволно и беше категоричен, че \"от месеци група хора от левия спектър пишат жалби срещу него\".След скандала дойдоха и промени в ГЕРБ - Добрич, там временно начело на областната структура на ГЕРБ застава вицеадмирал Пламен Манушев.Предстои Изпълнителната комисия на ГЕРБ да реши дали депутатът Живко Мартинов ще бъде изключен от партията.", "date": "2017.07.28", "title": " Даниела Димитрова от Добрич зае мястото на депутата със суджуците"}
{"url": "https://m.offnews.bg/news/Politika_8/Sotcialistite-na-sabor-na-Buzludzha-dnes-i-utre_661529.html", "text": "Социалистите се събират на традиционния събор на левицата на Бузлуджа, на историческата поляна под върха млади художници ще рисуват Дом-паметника, като част от инициативата \"Бузлуджа е на България\". Привърженици на БСП начело с лидера Корнелия Нинова ще поднесат венци на мемориален комплекс „Бранителите на Стара Загора”. В 13.00 часа ще бъде връчена наградата на НС на БСП за политическа журналистика и публицистика „Георги Кирков - Майстора” в къщата музей на „Гео Милев”. В 14.30 часа ще се проведе среща на представители на общинската организация на БСП – Стара Загора с Корнелия Нинова и депутати от ПГ на „БСП за България”. По време на нея ще се прожектира филмът „Векът на Виктор Шемтов” с автор Тома Томов, в регионалната библиотека „Захари Княжески”. В 16.00 часа ще бъде даден старт на колоездачно състезание за Купа „Бузлуджа 2017 г.” пред хотел „Шампион” - Казанлък. В 18.00 часа ще бъдат връчени наградите на победителите в колоездачното състезание и ще бъдат поднесени венци и цветя на Паметника на свободата на връх Шипка. В 17.00 часа ще бъдат открити турнирите по футбол и тенис за Купа ”Бузлуджа 2017” - хотел „Шампион” - Казанлък, а утре, в 10.00 часа, е турнирът по баскетбол за Купа „Бузлуджа 2017” в Стара Загора, в парк „Артилерийски”.На Националния събор на левицата „Бузлуджа 2017” на Историческа поляна ще присъстват и гости от съседни държави. Очаква се да пристигнат официални делегации и фолклорни ансамбли от Румъния, Македония и Гърция, съобщи БСП.- 10.00 ч. - начало на турнир по баскетбол за Купа „Бузлуджа 2017”. Той ще се проведе в Стара Загора, парк „Артилерийски”;- 10.30 ч. - започва националният събор „Бузлуджа 2017” на Историческа поляна;- 11.00 ч. - ще бъдат поднесени венци и цветя на барелефа „Основоположници на социалистическото движение”, на паметника на Хаджи Димитър и на паметника на партизаните от Габровско-Севлиевския отряд;- 11.30 ч. - начало на политическия митинг;- 12.15 ч. - започва художествената програма;- 15.00 ч. - ще бъдат връчени наградите на победителите в тенис и футболните турнири в хотел „Шампион”, гр. Казанлък;- 16.00 ч. - започва връчване на наградите на победителите в баскетболния турнир в гр. Стара Загора парк „Артилерийски”. ", "date": "2017.07.28", "title": " Социалистите на събор на Бузлуджа днес и утре"}
{"url": "https://m.offnews.bg/news/Kultura_33/Festivalat-Summer-Chaos-2017-v-Burgas-otmenen_661533.html", "text": "Слабият интерес към групите Kreator, Tarjia Turunen, Crematory и Fallen Arise отмени фестивала Summer Chaos 2017, който трябваше да се проведе на 31 август в Бургас.Ниските предварителни продажби на билети правят изпълнението на продукцията невъзможно, съобщиха организаторите.Всички закупени билети за фестивала ще подлежат на връщане по следния начин:- Билетите, физически закупени от мрежата на Тикетпро в цялата страна, ще се връщат на съответната каса, от която са били получени, срещу представяне на билета и касовата бележка към него.В случай, че касовата бележка е изгубена, билетите могат да бъдат върнати в централния офис на Тикетпро на адрес София, ул. Шандор Петьофи 28, тел. 02-953 03 11 - всеки работен ден от 10 до 18 ч.- Стойността на закупените онлайн билети от сайта www.ticketpro.bg, платени с кредитна или дебитна карта, ще бъде възстановявана автоматично по съответната банкова сметка на купувача.Периодът, в който всеки закупен билет ще може да бъде върнат, е от 14 до 31 август.", "date": "2017.07.28", "title": " Фестивалът Summer Chaos 2017 в Бургас отменен"}
{"url": "https://m.offnews.bg/news/Obshtestvo_4/Arestuvanite-balgarki-v-Turtciia-ostavat-v-aresta-za-sega-bez-obvinen_661531.html", "text": "Двете български, арестувани вчера в Турция по подозрение за тероризъм, остават в в турския арест.  Следствените действия продължават и засега не е ясно дали срещу тях ще бъде повдигнато обвинение или ще бъдат освободени, съобщава БНР.По време на ареста българките са били на лятна ваканция в курорта Дидим, разположен на около 200 километра южно от Измир, а сигналът за задържането на жените - майка и дъщеря, е подаден от съпруга в посолството на България в Анкара. Местни медии съобщават, че те са били в компанията на британец, който заедно с една от жените е разследван за връзки със сирийския клон на обявената от Турция за терористична организация на кюрдите ПКК.Служител на посолството ни в Анкара е получил уверения, че състоянието на арестуваните българки е добро, съобщават от външното ни министерство. За да бъде проведен разговор с тях обаче, необходимо е отделът за борба с тероризма в Айдън да даде разрешение.Максималният срок за задържане е 7 дни, сред което трябва или да бъдат освободени, или обвинени в престъпление.", "date": "2017.07.28", "title": " Арестуваните българки в Турция остават в ареста, за сега без обвинение"}
{"url": "https://m.offnews.bg/news/Futbol_18793/Prezidentat-na-Roma-ozadachen-ot-Milan_661535.html", "text": "Президентът на Рома Джеймс Палота изрази огромното си учудване от случващото се в Милан.\"Росонерите\" пръснаха 189,5 милиона евро на трансферния пазар през лятото, като привлякоха почти цял отбор, а най-крупната им покупка беше защитникът на Ювентус Леонардо Бонучи.В същото време \"Сан Сиро\" напуснаха играчи за 23,7 милиона евро. Според Палота това е изключително силен дисбаланс, което може да доведе до проблеми в Милан.\"Честно казано, не разбирам какво правят. В това няма никакъв смисъл. Първо новите собственици нямаха пари, за да купят клуба и взеха назаем 300 милиона евро от мои лондонски познати при доста висока лихва.Сега харчат огромни суми и скоро ще се сблъскат с чудовищни разходи за заплати. Казват, че правят всичко, за да върнат клуба в Шампионската лига, но това няма да е достатъчно.Разходите за заплати ще са равни в най-добрия случай на приходите. Според мен в Милан цари някаква лудост. Може би имат някакъв грандиозен план, който някой ден ще проумеем.За щастие, останалите клубове в Серия А се държат по-рационално\", коментира Палота.", "date": "2017.07.28", "title": " Президентът на Рома озадачен от Милан"}
{"url": "https://m.offnews.bg/news/Sviat-_12/Senatat-na-SASht-glasuva-sanktciite-sreshtu-Rusiia-Iran-i-Severna-Kor_661523.html", "text": "Сенатът на САЩ одобри законопроекта, който предвижда засилване на едностранните американски санкции срещу Русия, Иран и КНДР, съобщи Ройтерс.Текстът бе одобрен с 98 срещу 2 гласа. Сега той ще бъде изпратен на президента за подпис. В последните дни Белият дом даде знак, че Доналд Тръмп ще го подпише въпреки опасенията, че чрез него ще бъдат вързани ръцете му. Законопроектът ще направи по-трудно за държавния глава на САЩ да премахва санкции срещу Русия. Именно това беше целта на конгресмените с обединяването на новите санкции срещу Москва, с наказателните мерки срещу Иран и Северна Корея. В текста е предвидено Тръмп по-трудно да може да налага вето на вече въведени санкции. В случай, че той реши едностранно да облекчава вече въведени санкции, няма да може да го направи без разрешението на Конгреса. Санкциите срещу Русия са наказание за намесата ѝ в президентската кампания в САЩ през 2016 г. и за военната ѝ агресия.Камарата на представителите одобри текста във вторник.Законопроектът предизвика безпокойство в ЕС, тъй като може да доведе до глоби за компании, помагащи на Русия да строи газопроводи, като например проекта на стойност 9,5 милиарда евро \"Северен поток-2\".От своя страна руският президент Владимир Путин заплаши с ответни мерки.", "date": "2017.07.28", "title": " Сенатът на САЩ гласува санкциите срещу Русия, Иран и Северна Корея"}
{"url": "https://m.offnews.bg/news/Obshtestvo_4/Smetnata-palata-obiavi-provala-na-elektronnoto-zdraveopazvane_661544.html", "text": "шестима министри, петима управители на НЗОК и шестима директори на Националния център по обществено здраве и анализи.Електронното здравеопазване е приоритет във всички правителствени програми и национални здравни стратегии у нас през последното десетилетие. За 10 години \"приоритетът\" е само на хартия, на практика тук има пълен провал, констатира Сметната палата.България няма интегрирана здравно-информационна система, която да осигурява нужната информация на властта и пациентите. Без отговор остава въпросът изпълняваме ли ангажиментите си по трансграничния обмен на здравни данни.\"На фона на бързото развитие на електронното здравеопазване в другите европейски държави, обменът на данни в реално време между информационните системи и регистрите у нас продължава да бъде непостигнато предизвикателство\", се казва в резюмето към доклада след одита на СП на изпълнението на \"Електронно здравеопазване\" за периода 1 януари 2012 г. - 30 юни 2016 г.Отговорност за управленските решения в този период носят Министрите са: Стефан Константинов, Десислава Атанасова, проф. д-р Николай Петров, д-р Таня Андреева-Райнова , д-р Мирослав Ненков и д-р Петър Москов.Управителите на НЗОК са: д-р Нели Нешева, Марияна Василева-Иванова, д-р Пламен Цеков, д-р Румяна Тодорова и д-р Глинка Комитов.Директорите на НЦОЗА са: д-р Ивайло Ваклинов, доц. Християн Грива, проф. д-р Петко Салчев, доц. д-р Жени Николова, проф. д-р Пламен Димитров и доц. д-р Христо Хинков.\"Изграждането на електронното здравеопазване е осъществявано в условията на много чести структурни и кадрови промени както на високите управленски нива, така и на ниво експертен персонал. Не е създадена ефективна система за координация и съгласуване на действията, проектите и обществените поръчки между институциите, което поражда условия за неефикасно разходване на публичните средства и забавяне в реализацията на стратегическите приоритети\", констатират одиторите.Налице е дълго забавяне в изграждането на електронното здравеопазване. Действията на институциите могат да бъдат определени като неефективни, пишат от Палатата и посочват примери:- от 2012 г. досега са направени няколко безуспешни опита за реализиране на проекти за създаване на интегрирана/национална здравно информационна система, но обществените поръчки са прекратявани с различни мотиви, в т.ч.: липса на ясна концепция за изграждането на системата и на план за необходимите финансови ресурси;- налице е дублиране на функционалности и проекти на други институции;- действията на Министерството на здравеопазването не са обсъдени и съгласувани с НЗОК като ключов участник в здравно-информационната система на здравеопазването.Например през 2012 г. са открити последователно две процедури за обществени поръчки по проект за изграждане на национална здравно информационна система, като първата е прекратена от министъра на здравеопазването, а втората е обжалвана и Комисията за защита на конкуренцията отменя решението на министъра на здравеопазването за откриване на процедурата като незаконосъобразно. Така поради невъзможност да бъде изпълнен в срок, през април 2013 г. .Следващият опит е през 2014 г. – друг проект за изграждане на здравна информационна система е одобрен за финансиране със средства от Публичната инвестиционна програма „Растеж и устойчиво развитие на регионите“ в размер на 12 млн. лв. През юни 2014 г. от Министерството на здравеопазването е открита процедура за възлагане на обществена поръчка, но .\"Неуспехите показват, че цялостната организация на процеса по планиране и реализация на проектите за електронно здравеопазване и обществените поръчки е неефективна и се нуждае от съществено подобряване\", пишат от СП.По време на одита МЗ е в процес на разработване на нов проект за кандидатстване за директно предоставяне на безвъзмездна финансова помощ по Оперативна програма „Добро управление“ 2014-2020 за финансиране на изграждането на национална здравна информационна система. Към настоящият момент договорът за предоставяне на финансова помощ на стойност 12 млн. лв. е подписан и изпълнението на проекта предстои.Приемането на здравно-информационни стандарти е необходима стъпка към изграждането на Национална здравно-информационна система. До края на одитирания период , съответстващи на възможностите за електронна обработка и обмен на медицинска и здравна информация. След одитирания период е приета Наредба за въвеждане на задължителни здравноинформационни стандарти, но в нея  за всички участници в процеса (въведени са само за лечебните заведения) и затова тя не е достатъчна да регулира и обслужва обмена на информация.Отделните информационните системи и регистри в здравеопазването не са интегрирани и обмен на данни в реално време между тях не се осъществява. Автоматичен обмен на данни между информационните системи на НЗОК, на Национален център по обществено здраве и анализи и на Министерството на здравеопазването не се осъществява. Не е регламентиран и механизъм за съпоставка и контрол на данните между техните информационните системи в случаите, в които нормативната уредба изисква събирането на едни и същи данни от различни институции. Въведените политики за сигурност на информацията и мерките за защита на данните от неоторизиран достъп в Министерството на здравеопазването, НЗОК и Национален център по обществено здраве и анализи не са сертифицирани в съответствие с международния стандарт ISO 27001:2005.Почти 10 години след осъзнатата и стратегически декларирана необходимост не са създадени електронно направление, електронна рецепта и други софтуерни приложения за обмен на данни в реално време. По време на изготвяне на одитния доклад е разработен прототип на система за електронна рецепта, електронно направление и електронен амбулаторен лист, който се очаква да бъде въведен на практика в следващите години.Не е изградено пълно електронно здравно досие, което да осигури на гражданите и медицинските специалисти необходимата информация за вземане на адекватни решения в процеса на диагностика, лечение и рехабилитация. Единствено НЗОК поддържа частично здравно пациентско досие, като информацията се акумулира и представя на здравноосигурените лица посредством Персонализирана информационна система, но и тя се нуждае от усъвършенстване. Към края на одитирания период . Например, при тестване е установено изкривяване на здравното състояние на пациент и отчетена несъществуваща хоспитализация.Няма работещ Национален здравен портал, който да бъде използван като единна точка за достъп до електронни здравни услуги и предоставяне на важна информация за здравна профилактика, здравно образование и др.Системата за мониторинг и контрол върху реализацията на електронното здравеопазване се нуждае от съществено подобряване. Липсва утвърдена процедура за контрол и действащ санкциониращ механизъм и при явното забавяне в реализацията на електронното здравеопазване, това създава предпоставки за безотговорно подценяване на значението на този ключов приоритет.Резултатите от проведеното национално представително изследване на удовлетвореността на гражданите от реализацията на електронното здравеопазване потвърждават наличието на съществени пропуски в дейността на институциите.То показва, че 53% от хората нямат представа какво е електронно здравеопазване. Само 8% твърдят, че са много доволни от институциите при реализацията му. 66% от запознатите с електронното здравеопазване казват, че отговорността за изграждането му е на МЗ. 8% казват, че имат достъп до електронното си здравно досие, делът на използваните е-здравни услуги е 9%. Само 5% имат доверие в защитата на личните данни, обработвани за целите на електронното здравеопазване. 18% смятат, че идеята за използване на пръстов отпечатък не е лоша.След одита Сметната палата е дала на министъра на здравеопазването 20 препоръки, а на управителя на НЗОК – 7, които трябва да се изпълнят до края на 2018 година.", "date": "2017.07.28", "title": " Сметната палата обяви провала на електронното здравеопазване"}
{"url": "https://m.offnews.bg/news/Politika_8/GERB-obiavi-premiera-Borisov-za-bezsporniia-lider-na-Balkanite_661547.html", "text": "В последния си работен ден преди голямата лятна отпуска депутатите пак успяха да се скарат.БСП започна с провокативна декларация от трибуната, която предложи старите им тези - как източеното НДК се е превърнало в символ на председателството, как вместо реформа в МВР, полицаите ходят със скъсани обувки.Жельо Бойчев от БСП посочи от трибуната, че оценката за трите месеца работа през първата сесия на Народното събрание е, че мнозинството Борисов 3 се занимава само със скандални кадрови назначения и лобистки закони, чертае разделителни линии в обществото и е проводник на езика на омразата. Бойчев припомни как ГЕРБ не са спазили предизборното си обещание за увеличение и преизчисляване на пенсиите, а образованието е приоритет само на думи, тъй като управляващите не са подкрепили парите за учениците до 4 клас.\"Няма ред, няма държавност, няма държава. А през последната седмица има пребити нотариуси и журналисти в центъра на София\", категоричен беше Бойчев. \"А суджукът е символ на управлението на Борисов. Но суджукът е за премиера, а колко хора могат да се наредят на масата\", подсети болезнената за ГЕРБ тема Жельо Бойчев\"Дадохме шанс на БСП да се поправят, за да бъдем позитивни и за да има по-добри перспективи за страната. На 26 март БСП очакваха, че ще спечелят изборите, но си подсигуриха само повече депутати, но и това стана с купуване на гласове\", обясни Цветанов. Той каза, че БСП искат да залепят на кабинета Борисов 3 етикет \"суджук\". \"Но това означава ли, че трябва да ви сложим етикет, че сте тук благодарение на купените гласове\", попита опозицията Цветанов.Той изброи приоритетите на ГЕРБ и подчерта, че партията няма да отстъпи от ангажимента си и обяви: \"Нека си сложим ръка на сърцето и да кажем истината премиерът Бойко Борисов е безспорният лидер на Балканите и може да разговаря с всички европейски лидери и това ще продължи да се случва и занапред\".В заключение иронично или напълно сериозно Цветан Цветанов се обърна към БСП: \"Починете си и се заредете с позитивна енергия, за да намалим напрежението в обществото. Нека политиците бъдем по-добри и смирени, защото политиците генерират напрежението. Бъдете позитивни и да загърбим тази провокация\".Цветанов благодари по темата за Македония на Джема Грозданова и Кристиан Вигенин за това, че са предложили декларация, която да обедини всички основни парламентарни групи, на Обединени патриоти за това, че са сформирали мнозинството, на ДПС, защото в определени моменти проявяват повече национално отговорно поведение, отколкото БСП, които винаги претендират, че ще бъдат национално отговорни, на Воля на Марешки и им пожела успех като нова политическа формация в българския парламент.\"Нека в рамките на тези 4 години да направим силният отбор на България, да се представим успешно във връзка с предстоящото председателство“, каза още Цветан Цветанов.", "date": "2017.07.28", "title": " ГЕРБ обяви премиерa Борисов за безспорния лидер на Балканите"}
{"url": "https://m.offnews.bg/news/Drugi_18773/Mariia-Grozdeva-se-razmina-sas-zlatoto-v-Baku_661559.html", "text": "Легендарната Мария Гроздева спечели бронзов медал в коронната си дисциплина 25 метра пистолет на европейското първенство по стрелба, което се провежда в Баку (Азербайджан).Двукратната олимпийска шампионка и общо петкратна медалистка от олимпийски игри завърши трета в силна конкуренция, като се размина с титлата на два изстрела, информира Блиц.Европейската титла грабна Моника Карш (Германия), на второ място остана Клаудиа Брес от Полша.Успешното българско представяне бе допълнено от четвъртото място в крайното класиране на Антоанета Бонева.Мария Гроздева е родена на 23 юни 1972 година и има олимпийски титли от Сидни и Атина. Както и три бронзови отличия – в Барселона, Атланта и Атина. Настоящият председател на българския стрелкови съюз участва на шест олимпиади, има и девет европейски титли.\"Много се радвам за постижението. Естествено, че можеше и по-добре, но бронзовото отличие е страхотен успех. Продължавам да работя по същия начин.Поздравявам и Антоанета Бонева за четвъртата позиция. И на двете не ни достигна малко, за да бъдем по-нагоре в класирането\", коментира Мария Гроздева пред колегите.", "date": "2017.07.28", "title": " Мария Гроздева се размина със златото в Баку"}
{"url": "https://m.offnews.bg/news/112_6/Politciiata-izdirva-IAvor-Fenerdzhiev_661537.html", "text": "Полицията издирва Явор Фенерджиев, 33-годишният мъж е напуснал дома си на 21 юли и оттогава е в неизвестност, съобщи МВР. Явор Драганов Фенерджиев е от София, висок е около 180 см, с къса, кестенява коса и сини очи. Бил е облечен със светло синя риза, червен елек и тъмни джинси. Умоляват се всички, които имат информация за издирвания, да се обадят на тел.112, 02/9825938, 02/9825920 или в най близкото районно управление на МВР. ", "date": "2017.07.28", "title": " Полицията издирва Явор Фенерджиев"}
{"url": "https://m.offnews.bg/news/Izvan-terena_18817/Hames-Rodriges-skasa-brachnite-okovi-galeriia_661573.html", "text": "Колумбийската звезда на Байерн Мюнхен Хамес Родригес и съпругата му Даниела Оспина изненадващо обявиха развода си.Това стори бившата волейболистка и модел в социалните мрежи. Двамата бяха женени цели пет години, като преди това са били и гаджета. Те имат от брака си една дъщеря - Саломе.Слуховете за криза в брака им се носят от месеци, а последното доказателство, че нещата помежду им не вървят беше появата на Хамес сам при представянето му като ново попълнение на Байерн.В съобщението се казва още, че двамата остават приятели за цял живот и ще се грижат заедно за възпитанието и образованието на дъщеря си.", "date": "2017.07.28", "title": " Хамес Родригес скъса брачните окови (галерия)"}
{"url": "https://m.offnews.bg/news/Obshtestvo_4/Poveche-slantce-dnes-dazhdat-si-otiva_661521.html", "text": "Слънцето побеждава облаците на запад, в източната част от страната и днес ще има превалявания. Дъждът обаче ще е по-слаб, но ще духа силен вятър, според прогнозата на НИМХ.Максималните температури ще са между 24 и 29 градуса, през следващите дни термометрите ще показват все по-топло време. По-хладно днес ще е край морето, ще има и вълни от 2-3 бала. Ветровито ще е и в планините, но ще е слънчево. Максималната температура на височина 1200 метра ще е около 18 градуса, а на 2000 метра – до 12  градуса.", "date": "2017.07.28", "title": " Повече слънце днес, дъждът си отива"}
{"url": "https://m.offnews.bg/news/Futbol_18793/Valensiia-zapochva-partniorstvo-v-Balgariia_661574.html", "text": "Един от водещите клубове в Испания Валенсия пристига в България за да даде тласък в развитието на футболните си академии и да предаде футболните си тайни на децата от региона.\"Прилепите\" и Global Premier Soccer ще търсят партньорски Академии във всеки град в страната. Първата партньорска Академия на Валенсия в България e тази на новосформирания столичен клуб Бароко спорт.Отборите на Бароко спорт родени между 1999 г. и 2010 г. ще ползват тренировъчната методика на Валенсия и ще носят клубната емблема на своите екипи.Тренировъчният процес и развитието на Академията ще е под постоянен мониторинг на Global Premier Soccer и Валенсия. Треньорите от Академията на Бароко спорт ще участват в семинари и обучителни програми под ръководството на специалисти от испанския клуб.Проектът с участието на Валенсия и Global Premier Soccer има за цел да разшири мрежата на испанския клуб в югоизточна Европа.Само преди броени дни, Валенсия и GPS обявиха началото на сътрудничеството си с партньорски академии в Гърция и Кипър.", "date": "2017.07.28", "title": " Валенсия започва партньорство в България"}
{"url": "https://m.offnews.bg/news/Izvan-terena_18817/Diado-Stoichkov-i-malkata-Mia-liubov-ot-prav-pogled_661576.html", "text": "Легендата на българския футбол и Барселона Христо Стоичков се радва на прекрасни моменти със своето семейство. Камата е на почивка в Свети Влас.Дъщеря му Мика публикува на стената си в социалната мрежа \"Фейсбук\" снимка на Ицо с неговата малка внучка Миа. На нея Стоичков е усмихнат, а малката е затворила очи и видимо изпитва наслада от прегръдката на дядо.\"Любов от пръв поглед\", е коментарът на Мика.", "date": "2017.07.28", "title": " Дядо Стоичков и малката Миа - любов от пръв поглед"}
{"url": "https://m.offnews.bg/news/112_6/Zapali-se-pokrivat-na-ekoministerstvoto_661575.html", "text": "Запали се покривът на Министерството на околната среда и водите на бул. \"Мария Луиза\" в столицата, съобщиха от МВР. Сигналът за възникналия пожар е подаден минути след 15 часа днес. На място са изпратени екипи на Главна дирекция пожарна безопасност и защита на населението с 4 автомобила и 2 стълби. Присъствал е и началникът на столичната пожарна ст. комисар Веселин Гетов. Пожарникарите са успели да се справят с пожара за минути - той е бил погасен до 15.30 часа. Огънят е обхванал около 10 квадратни метра покрив и подпокривно пространство.Няма пострадали хора, всички са били изведени навреме от сградата.По първоначални данни до инцидента се е стигнало след ремонтни дейности на покрива на сградата.", "date": "2017.07.28", "title": " Запали се покривът на екоминистерството"}
{"url": "https://m.offnews.bg/news/Obshtestvo_4/VMRO-iska-da-spre-stroezh-v-Orlandovtci_661572.html", "text": "В писмото се казва: Да се спре строеж в столичния квартал \"Орландовци\", настоява общинския съветник от ВМРО в СОС Димитър Антов.  Той е изпратил писмо до кмета и главния архитект на София, до кмета и главния архитект на район „Сердика“ и до началника на РДНСК. Антов настоява за спиране на строежа и на ул. \"Христо Батанджиев\" и иска да му бъдат предоставени документи – строителни разрешения, съгласие от съседи и др., с които е позволено да бъде извършен.Съветникът е обезпокоен, че предназначението на обекта ще бъде смесено, „за да може на това място да се появи новия молитвен храм, прикрит зад магазин или склад за обувки, какъвто случай имаме вече в столичния квартал „Люлин“, дава пример той. Антов настоява за проверка за истинността и целостта на всички строителни книжа и проверка дали отговарят на изискванията от Закона за устройство на територията.Настоявам за спиране на строежа в квартал „Орландовци“ на ул. „Христо Батанджиев“ № 28 (ъгъла с улица „Съзнание“), до пълна проверка на документите за строеж.Моля да се направи проверка за истинността и целостта на всички строителни книжа. Нека стриктно да се проследи дали тези книжа отговарят на изискванията от Закона за устройство на територията (ЗУТ) а именно: максималната плътност на застрояване, максималната интензивност на застрояване, минималната свободна дворна площ, начина и характера на застрояване, линиите на застрояване, конкретното предназначение, допустимите дейности и допустимото застрояване.Обезпокоен съм, че предназначението ще бъде смесено, за да може на това място да се появи новият молитвен храм, прикрит зад магазин или склад за обувки, какъвто случай имаме вече в столичния квартал „Люлин“. Също така настоявам да бъдат проверени подписите на съседите, дали съгласие за строежа. В качеството си на какви са се подписали те, дали са собственици или са наематели и ако са наематели, дали имат писмено разрешение от собствениците да подписват такива документи?Моля да ми бъдат предоставени всички документи, отнасящи се до този строеж.", "date": "2017.07.28", "title": " ВМРО иска да спре строеж в Орландовци"}
{"url": "https://m.offnews.bg/news/Sviat-_12/26-v-aresta-sled-nakazatelnoto-iznasilvane-v-Pakistan_661528.html", "text": "Полицията в Пакистан арестува 26 членове на градския съвет, който нареди изнасилването на тийнейджърка пред очите на семейството ѝ като наказание за сексуално посегателство, извършено от нейния брат.17-годишното момиче било насилено миналата седмица, два дена след прегрешението на нейния 16-годишен брат срещу дете на 12 или 13 г. от същото населено място. Мъжът, на когото било заповядано да изнасили девойката, е брат на първата жертва, съобщи представителят на местната полиция Малик Рашид, цитиран от \"Гардиън\".Държавата ще повдигне обвинение в ролята на ищец и ще откаже освобождаването на тези, които са виновни за \"размяната\" с цел компенсация - право, което правната система на ислямската страна ѝ дава. Държавата няма да се съгласи на каквото и да е споразумение, увери Рашид.Случаят излезе наяве, след като майката на 17-годишното момиче подаде жалба в полицията. Тя твърди, че на наказателното изнасилване са присъствали и членовете на съвета.Медицинските прегледи са потвърдили и двете изнасилвания.В чевъртък ръководителят на върховния съд на Пакистан разпореди разследване.Местните съвети имат за цел да решават казуси на места, където не може да се разчита, че законите ще бъдат приложени добросъвестно. Те не са законни и сред тях подобни наказания \"на честта\" са обичайни.Пакистан е едно от най-опасните места по света за жените. През 2014 г. на всеки шест дни е била отвличана жена, четири са били убити, четири са били изнасилвани, три са се самоубили. Повече от 1000 жени и момичета в страната са убити в т. нар. убийства на честта.", "date": "2017.07.28", "title": " 26 в ареста след наказателното изнасилване в Пакистан"}
{"url": "https://m.offnews.bg/news/Temida_18762/BHK-Osadiha-deiatel-na-Sv-Sinod-Panajotova-e-diskriminirala-Shri-Ch_661554.html", "text": "Софийският районен съд (СРС) обяви решението си по дело на сдружение „Шри Чинмой Център“ и двама негови членове срещу Десислава Панайотова, директор на Центъра за религиозни изследвания и консултации (ЦРИК) при софийския храм „Св. Св. Кирил и Методий“. Панайотова е и главен редактор на интернет страницата на Св. Синод на БПЦ.  СРС установи, че тя е извършила подбуждане към дискриминация, като е склонявала управители на концертни зали в София да не ги предоставят на „Шри Чинмой Център“ под наем за негови концерти, защото той според нея е „секта“. „Шри Чинмой Център“ и двамата му членове са представлявани по делото от адв. Маргарита Илиева, директор на Правната програма на Българския хелзинкски комитет. Това е първият случай, в който съдът установява подбуждане към дискриминация по смисъла на Закона за защита от дискриминация не чрез обща враждебна реч срещу малцинства, а чрез инструкции към конкретни лица да извършат конкретни дискриминационни актове спрямо конкретни други лица. За първи път се осъжда лице да преустанови такова поведение и да се въздържа в бъдеще от него. СРС се произнася че липсата на събрани доказателства за претърпените от единия ищец неимуществени вреди не е основание за отхвърляне на иска му като недоказан, тъй като самото осъзнаване от физическо лице, че негово право е нарушено, е отрицателно преживяване, което подлежи на обезщетяване. Да се приеме, че такова лице не е претърпяло неимуществени вреди, би било не само „в разрез с всякаква логика и здрав разум“, но и „израз на необоснован формализъм“, мотивира се съдът.„Шри Чинмой Център“ е сдружение, което популяризира йога, медитация и живот според философията на Шри Чинмой – американски духовен лидер. Сдружението организира концерти, изложби, издава литература. Между декември 2006 г. и февруари 2008 г. Д. Панайотова неколкократно осуетява провеждането на негови концерти в зали, чиито управители вече са сключили с него договори за наем. Панайотова публикува в сайта на ръководения от нея ЦРИК очернящи сдружението статии, в които го представя като заплаха, изпраща писма лично до управителите на зала „България“, Дома на архитектите, Руския център и Музикалното училище в София, а веднъж и отива на място, да настоява те да не допускат договорени вече концерти на „Шри Чинмой“ в техните зали. Това подбуждане е успешно, с едно изключение. Панайотова убеждава управителите на зали да развалят договорите си с „Шри Чинмой“ броени дни преди концертите, когато мястото е вече обявено, за да попречи в максимална степен проявите да се проведат, като се преместят другаде. При подбуждането тя се представя като доктор по богословие и директор на прицърковна организация към храм „Св. Св. Кирил и Методий“, която „сътрудничи на Министерски съвет, Народното събрание на Република България и медиите по въпросите на присъствието на религиозните общности“.„Съдът не може и не желае да отрича правото на [Панайотова] да формира и обосновава свое становище относно убежденията и практиките на ищците […]“, произнася се СРС. „Недопустимо и противоправно е обаче, мотивирана от тези свои становища, да мотивира трети лица да препятстват мероприятия на ищците, да ограничават техните събирания на закрито, включително и чрез призив към тези лица да не изпълняват вече сключени с ищците наемни договори. [Тези убеждения] не могат да бъдат предлог за намеренията ѝ да ограничава чрез поведението на трети лица социалните прояви на ищците“, продължава съдът. СРС констатира, че умисълът на Панайотова е доказан и че тя е могла да повлияе на подбужданите лица, като се е представяла като авторитетен, признат и от държавата експерт.СРС намира, че ако Панайотова е считала, че ищците вършат нещо нередно, е следвало да сигнализира институциите, а не да организира тяхното преследване. Като се позовава на Конституцията, съдът подчертава, че предвид разделението на религиозните институции и държавата е недопустимо представителите на едно вероизповедание да преследват членовете на друга група, както и че ищците имат право да провеждат религиозни дейности на закрито и без да са регистрирани като вероизповедание. Тя твърди, че използването от нея на „богословски понятия“ („секта“, „култ“ и др.), „не допуска светски съд да прецени налице ли е чрез това говорене нарушение на светски закон, какъвто е [Законът за защита от дискриминация] и още по-малко да отсъди дали такова говорене може да бъде квалифицирано като „враждебно“ (акцент – добавен). По делото са ответници и църквата „Св. Св. Кирил и Методий“ и Софийската света митрополия, но поради нерегламентираните статут и връзки на ръководения от Панайотова ЦРИК с тези субекти съдът намира, че последните не следва да отговарят като възложители за противоправната дейност на Панайотова.Решението подлежи на обжалване пред Софийски градски съд.", "date": "2017.07.28", "title": " БХК: Осъдиха деятел на Св. Синод, Панайотова е дискриминирала Шри Чинмой Център"}
{"url": "https://m.offnews.bg/news/Obshtestvo_4/Bet365-i-JCB-sred-100-te-naj-prosperirashti-kompanii_661593.html", "text": "Две фамилни компании попадат в челните позиции в класацията за най-проспериращи частни компании във Великобритания.Британският гигант за онлайн залози bet365 и една от най-големите машиностроителни компании  попадат в топ 100 в 15-о издание на ежегодната класация на Sunday Times за компаниите с най-големи продажби на Острова.Според класацията JCB е генерирала продажби в размер на 2.5 милиарда паунда и 260 милиона паунда печалба. Британският завод е световен лидер в производството на мотокари, генератори, валяци и др. През 2012 г. компанията започва сътрудничество с българската фирма CML Bulgaria, която поема сервизното обслужване и ремонти на техниката на JCB за България.Bet365 следва строителния магнат с продажби от 1.6 милиарда паунда продажби и 498 милиона паунда печалба. Букмейкърът също отбелязва значително разрастване през последните години, като привлича все повече фенове на своята платформа. Всеки любител на спортните залози и казино игрите знае, че трябва единствено да притежава , за да вземе начален бонус и да се включи в играта. За по-голямо улеснение на запалените играчи компанията разработи  за по-бърз и лесен достъп до своето меню.Дан Хаулет, ръководителят на корпоративното банкиране в Обединеното кралство, заяви: „Във време на безпрецедентна несигурност комфорт ни носят динамичните частни компании в Обединеното кралство, класирани в лигата на най-добрите топ 100. Фирми като тези са фундаментални, за да се помогне на Великобритания да се върне в бизнеса по време на този период на несигурност след  и неизбежните предизвикателства пред нас.“Тези компании са амбициозни, гъвкави и влагат много страст в дейността си, ето защо играят важна роля в подпомагането на , на местно и международно ниво.", "date": "2017.07.28", "title": " Bet365 и JCB сред 100-те най-проспериращи компании"}
{"url": "https://m.offnews.bg/news/Obshtestvo_4/Sedmitca-sled-statiiata-v-OFFNews-V-Borisovata-gradina-niama-nito-edn_661568.html", "text": "С огромно удоволствие пишем тази статия: не само защото е добра новина на фона на обичайните, а и защото е пример за адекватна реакция на институциите - в случая Столичната община и КАТ, каквато се надяваме да виждаме все по-често занапред.Преди седмица публикувахме репортаж (), в който показахме как десетки коли минават или са паркирали по алеите на парка. Кадрите бяха заснети около 20 часа миналия четвъртък, 20 юли.Точно седмица по-късно, в същия ден и същия час, отидохме да проверим дали има някаква промяна. Промяна е меко казано. В парка няма нито една кола. На входа при Капитолия има патрулка. Втора патрулка стои на алеята между Колодрума и Маймунарника.Днес сутринта наш екип отново провери ситуацията и отново в Борисовата градина нямаше нито една кола, дори и от тези, които имат пропуск.Борисовата градина беше превърна в паркинг заради нормативно несъвършенство, според което не беше напълно ясно кой отговаря за проблема след изтичане на работното време. Тълкуванието на КАТ беше, че отговаря само за спазването на знака откъм бул. \"Драган Цанков\", а вътре в парка трябва да глобява столичния инспекторат и Центъра за градска мобилност, които обаче не работят вечер.След публикуването на репортажа ни се оказа, че нещата може да се оправят и по настоящата нормативна уредба, стига да има добро желание на институциите, за което ги поздравяваме.", "date": "2017.07.28", "title": " Седмица след статията в OFFNews: В Борисовата градина няма нито една кола"}
{"url": "https://m.offnews.bg/news/Futbol_18793/Kucheto-lae-v-podkrepa-na-Ganchev-Ubeden-sam-che-TcSKA-shte-pobedi_661571.html", "text": "Един от легендарните футболисти на ЦСКА - Георги Денев-Кучето, говори пред CSKA.BG. Той засегна темите за последното домакинство на Лудогорец, както и предстоящия сблъсък с Ботев Пловдив в неделя.\"Най-тежкото отмина - мачът с Лудогорец. ЦСКА имаше всички предпоставки да победи, но не успя, тъй като и съдията повлия на крайния резултат. Груба грешка направи при изгонването на Кевин Меркадо, не беше за втори жълт картон. Но и след това се видя, че армейците стояха пак добре на терена, независимо, че бяха с човек по-малко\", коментира Денев.\"Разбира се, не мога да подмина и намесата на вратаря Георги Китанов при попадението на Върджил Мисиджан. Наистина груба грешка, но кой не бърка? Не трябва да го виним, тъй като Китанов е млад вратар, има голямо бъдеще пред него. Но във футбола е така - един път спасяваш отбора си и всички те величаят, след това правиш една грешка и мненията са на другия полюс\", сподели бившият футболист на ЦСКА.\"От миналия сезон виждам едно - отборът върви по възходяща линия. Стамен Белчев си върши работата много професионално и тепърва добрите резултати предстоят. Фернандо Каранга е добър нападател и дава класа в нападение. Мощен е, с доста добра техника, има хубава игра с глава, помага и във фаза защита, което за един нападател в днешния футбол е много важно\", допълни той.\"Сигурен съм, че още тази неделя ЦСКА ще спечели първите си три точки в първенството, въпреки че Ботев Пд е сериозен съперник. И всичко ще си дойде на мястото. Щом Гриша Ганчев се е заел с ЦСКА, за мен това е ясен сигнал, че още този сезон ще сме шампиони. В щаба има и още спортни хора, като Стойчо Стоилов, например, които си разбират от работата и клубът ще върви във възходяща линия\", завърши пред CSKA.BG Георги Денев.", "date": "2017.07.28", "title": " \"Кучето\" лае в подкрепа на Ганчев: Убеден съм, че ЦСКА ще победи Ботев Пд"}
{"url": "https://m.offnews.bg/news/Vodni_18774/Bratska-pregradka-zasenchi-rezultata-ot-goliamoto-balkansko-derbi_661578.html", "text": "Снощи Хърватия детронира Сърбия от световния трон във водната топка, като спечели полуфинала на шампионата на планетата в Будапеща с 12:11.Преди това домакините от Унгария се наложиха в другия полуфинал над Гърция със 7:5.Спортните медии в Белград и Загреб широко отразиха този мач, в който се срещнаха двата най-силни отбора в турнира. По отношение на играта, акцентът бе спорната дузпа за Хърватия в последната секунда на третата част, която Йокович реализира и резултатът стана 9:9. Селекционерът на Сърбия Деян Савич заяви по този повод: \"Не схващам правилата на тази игра.” На пресконференцията си Савич призна, че хърватите са били по-добри и похвали класните играчи, с които разполагат.Все пак Сърбия слиза от трона, на който в последните години събра златна колекция от титли на поредица световни, европейски първенства и олимпийски игри. Този мач бе последен за част от това успешно поколение спортисти, които още преди него обявиха, че след турнира в Будапеща се отказват от националния отбор.Преди очакваната с огромен интерес среща треньорът на Хърватия Ивица Туцак заяви, че най-накрая е дошъл моментът да победят Сърбия: \"Започна нов олимпийски цикъл и имаме вече доста сребърни медали. Отиваме за злато, сега наред са унгарците. Играем фантастичен ватерпол.\"Малко след утихването на страстите водещите страници на всички държавни и частни, политематични и спортни медии в Хърватия и Сърбия бяха заети от прегръдката на двамата треньори, след края на мача. Видео и снимки от тези секунди, в които, във върха на еуфорията и разочарованието, двамата големи треньори се прегръщат и разменят по няколко думи предизвика вълна от положителни журналистически и фенски изказвания.Коментаторът на сръбската РТС завърши предаването си така: „Моля ви, останете за още малко пред екраните, а ето и защо. Вижте колко са умни и подготвени, добри хора и велики спортсмени. Савич с усмивка протегна ръце, за да прегърне хърватския треньор, показвайки, че този път те бяха по-добри от нас”.„Големи съперници, но и големи приятели. Те изпратиха послание до всички, която знаят само да мразят. От една прегръдка бихме могли да научим много, особено тези, които преживяват раздухвайки вражди и скандали, макар и да говорим само за водна топка. Спортът трябва да се извиси над низките страсти и лошите пориви. Тези двама големи треньори ни напомниха именно това…”, пише в материала за мача на най-големия хърватски портал index.hr. Днес треньорът на хърватите сподели и какво му е казал Савич: „Поздрави ни и ни пожела ни успех на финала. Аз му благодарих и обещах да му подаря бутилка вино, но след мача с Унгария”.Всички медии със задоволство отбелязват, че - за разлика от предишни години, феновете на двата отбора са подкрепяли своите, седейки смесено по трибуните и без никакви инциденти.Финалните срещи Хърватия – Унгария и Сърбия – Гърция ще се играят в събота.", "date": "2017.07.28", "title": " Братска прегръдка засенчи резултата от голямото балканско дерби"}
