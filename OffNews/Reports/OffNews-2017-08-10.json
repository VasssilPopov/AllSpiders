{"url": "https://offnews.bg/zdrave/v-speshna-pomosht-shte-zapisvat-adresite-na-raka-puskat-nova-porachka-662541.html", "text": "Спира поддръжката на електронната и комуникационната система на Спешна помощ. Договорът с фирмата изпълнител на услугата е изтекъл, а Министерството на здравеопазването е обявило нова обществена поръчка. Договорът с \"Консорциум Електронно здравеопазване”, който е осигурявал досега поддръжката на системата, е изтекъл на 22 юли, а поетапното спиране на дейностите ще започне на 14 август. Процедурите за новата обществена поръчка ще отнемат два месеца, ако по нея няма обжалване. Новата обществена поръчка е на стойност 4,3 млн. лева. За последните три години на консорциума са платени над 5 млн. лв. или по 180 хиляди лева на месец за поддръжка, обясни зам.-министъра на здравеопазването Мирослав Ненков.В новата обществена поръчка е заложено осигуряване на паник бутон не в линейките, а в джобовете на екипите, посочи Ненков. От МЗ уверяват, че след спирането на комуникационната система няма да има промяна в работата на спешните екипи. След спирането на поддръжката на комуникационната система обаче вече няма да има възможност за GPS проследяване на адресите, а служителите ще трябва да въвеждат адресите на ръка. Това няма да се отрази на работата на медицинските екипи и всеки, който има нужда от спешна помощ, ще я получи, както досега. Ако системата спре да функционира, комуникацията между тел. 112, центровете за спешна медицинска помощ и линейките ще се извършва чрез резервните наземни и мобилни линии за връзка, уточни зам.-министърът.Сътресения няма да има. На практика, до подписването на нов договор ще върнем стария режим, по който екипите са работили преди 2009 г., обясни той. ", "date": "2017.08.10", "title": "В Спешна помощ ще записват адресите на ръка, пускат нова поръчка за комуникационна система"}
{"url": "https://offnews.bg/tenis/vizhte-kade-mozhe-da-gledate-macha-na-grigor-dimitrov-662540.html", "text": "Mtel Sport 1 ще излъчи на живо осминфиналния двубой от турнира в Монреал между Григор Димитров и Робин Хаасе. Мачът се очаква да стартира след 21:00 часа, като преди това ще има пряко студио с експертни анализи и коментари.За да стигне до тази фаза от надпреварата първата ни ракета надделя трудно над германеца Миша Зверев с 6:4, 6:7, 6:3. Холандският противник на Димитров пък се справи безпроблемно в два сета с американеца Ернесто Ескобедо.При успех българинът ще се изправи срещу победителя от сблъсъка между Джаред Доналдсън и Диего Шварцман.Турнирът Coupe Rogers в Монреал e от сериите Masters 1000 на ATP и е с награден фонд от над 4,6 милиона долара. Mtel Sport 1 излъчва всички най-интересни мачове от състезанието в реално време, като в дневната програма на канала влизат по пет срещи на ден.Първите мачове стартират в 19:30 часа, а последните, в ранните часове на следващия ден. Полуфиналите в канадския град ще се играят в събота, а мачът за титлата – в неделя от 23:00 часа, като всички те отново ще бъдат предавани директно в ефира на Mtel Sport 1.Давай, Гришо!", "date": "2017.08.10", "title": "Вижте къде може да гледате мача на Григор Димитров"}
{"url": "https://offnews.bg/izvan-terena/berbatov-se-pravi-na-udi-harelsan-662547.html", "text": "Димитър Бербатов е киноманиак и нищо чудно, че боготвори хит, с който лягаха и ставаха всички тийнейджъри в началото на 90-те години.  \"Ако някой се е чудил на кого е базиран героят на Били от филма \"Белите не могат да скачат\" - сега вече знаете...\"Това написа под своя снимка в социалните мрежи нападателят. На нея той е с по-голямата си дъщеря Деа и вкарва кош отдалеч. Дали е къщата му в Бояна, или някое морско хотелче, той си знае. \"Белите не могат да скачат\" е култов филм, в който се разказва как двама приятели - в ролите са великите Уесли Снайпс и Уди Харелсън.Те играят уличен баскетбол на вързано, като любимият им номер е да се правят на \"умрели лисици\", като пускат на съперника за зарибявка.Това не пречи на героя на Уесли Снайпс да дразни авера си, че не може да забива. Лафовете на двамата бяха тотален хит години наред по училищните площадки. ", "date": "2017.08.10", "title": "Бербатов се прави на Уди Харелсън"}
{"url": "https://offnews.bg/futbol/iunajted-othvarlili-isko-zashtoto-mu-e-goliama-glavata-662549.html", "text": "Юнайтед може да прати един от скаутите си да пасе овце по поляните край Манчестър. Става въпрос за разбирача, който е отхвърлил Иско през 2013 година.Хайде, бихме разбрали всичко, но не и аргумента - главата на испанеца е твърде голяма! Туш! \"Той е добър, но не е достатъчно бърз и има прекалено голяма глава за тялото си\", е написал един от скаутите на \"червените дяволи\" в доклада за Иско, съобщава ESPN.Атакуващият халф беше пред напускане на \"Сантяго Бернабеу\", защото не получаваше достатъчно игрово време. Името му се свързваше с Барселона, Ювентус, Ливърпул и Арсенал.Зинедин Зидан обаче започна все по-често да залага на Иско, който изнесе жесток сезон за Реал. Така започна и новият.Иско беше превъзходен при победата с 2:1 над Манчестър Юнайтед за Суперкупата на Европа в Скопие. Той вкара и втория гол.Договорът му с Реал е до 2018 г., но  в Мадрид се разбързаха да го подновят до една седмица. Има защо. Иско може да играе на всяка позиция в халфовата линия и нападението.", "date": "2017.08.10", "title": "Юнайтед отхвърлили Иско, защото му е голяма главата"}
{"url": "https://offnews.bg/politika/naj-mnogo-telefonni-izmamnitci-ima-v-pleven-ruse-i-veliko-tarnovo-662542.html", "text": "Телефонните измамници очевидно са по-интелигентни от повечето хора, след като успяват редовно да ги убедят да им предават пари. Това обяви вътрешният министър Валентин Радев.Той посочи, че по повод телефонните измами дори са се шегували, че щом измамниците са толкова добри психолози, че да успяват да лъжат възрастни хора с опит, да ги вземат на работа в МВР.В областните дирекции в Плевен, Русе и Велико Търново са обособени самостоятелни екипи за борба с телефонните измами, тъй като именно в тези градове има най-много телефонни измамници, стана ясно от думите на Радев. По думите му още в началото на годината е сформиран самостоятелен отдел \"Измами\" към Национална полиция, който се занимава основно с телефонни измами.Министърът призова за разгласяване на подробностите по тези измами, за да може хората да са запознати с методите, които използват измамниците. Радев каза още, че заради случаи като този в Асеновград, където се стигна до напрежение между роми и българи, се обсъжда изграждането на полицейски управления във всички подобни населени места, като щатът вече е готов, но остава да се уточни в кои селища се налага тази мярка.Вътрешният министър подчерта, че от началото на годината до момента са назначени 778 нови полицаи, като за същия период на миналата година на работа са постъпили 197 нови полицейски служители. Радев каза още, че се предвижда да бъдат увеличени камерите по пътищата, а голяма част от сегашните ще бъдат ремонтирани. Важна мярка е и изграждането и внедряването на единен център за борба с нарушенията по пътищата, като вече е обявена обществената поръчка за него.Министърът отчете, че до момента са усвоени малко над 57 млн. евро от отпуснатите общо 169 млн. евро за охрана на границата. ", "date": "2017.08.10", "title": "Най-много телефонни измамници има в Плевен, Русе и Велико Търново"}
{"url": "https://offnews.bg/obshtestvo/svidetel-po-sudzhukgejt-se-oplaka-ot-zaplahi-i-natisk-662551.html", "text": "Бизнесменът Кирил Костов, който подаде сигнал срещу бившия депутат от ГЕРБ Живко Мартинов за случая \"Суджукгейт\", се оплака от данъчни проверки и заплахи. Костов разказа пред bTV, че след като се е съгласил да стане свидетел, бизнесът на семейството му е станал обект на проверки от различни институции, а самият той е бил принуден да си наеме охрана.\"Последният път ми изпратиха едни снимки, групата на Вълка колко хора е отстранила последните няколко дена. „Групата на Вълка” е от един филм, който сега тече по една българска телевизия, и там групата на Вълка извършва убийства”, разказа Костов.Той подчерта, че след \"Суджукгейт\" той и съпругата му са станали обект на няколко проверки на НАП. \"На 27 юли в обекта при съпругата ми сядат като клиенти служители на НАП, обслужени са, платили са си сметката с касов бон, всичко нормално. Впоследствие се представят като служите ни НАП, каквито са, и започват проверка\", обясни бизнесменът. По думите му след като при проверката не били открити нарушения, започнала нова проверка - на него и съпругата му като физически лица.\"Живко Мартинов твърди, че директорката на НАП Варна е негово назначение, имат и други позиции, шефът на Ревизиите има близки отношения с него и ред други високопоставени служители на НАП контактуват с тия хора, каза той.От НАП обясняват, че проверките са започнали по сигнал, подаден преди Костов да стане свидетел по \"Суджукгейт\" и не може да се търси връзка между двете неща. По-рано от прокуратурата обявиха, че Живко Мартинов е упражнявал натиск върху свидетели срещу него с цел да не говорят пред разследващите органи.", "date": "2017.08.10", "title": "Свидетел по Суджукгейт се оплака от заплахи и натиск"}
{"url": "https://offnews.bg/obshtestvo/ekoaktivisti-choveshkiat-zhivot-ne-e-po-evtin-ot-magistrala-struma-662548.html", "text": "Коалицията от неправителствени организации „Да спасим Кресненското дефиле” изцяло подкрепя публичното настояване да не се бави строителството на магистрала Струма повече – за да бъдат спасени човешки животи. Това се посочва в позиция на коалицията, изпратена от Андрей Ковачев, представител на Сдружение за дива природа „Балкани“, и Петко Ковачев от Института за зелена политика.От коалицията напомнят, че \"в решението по ОВОС от 2008 година за строителството на магистрала беше записано, че отсечката през Кресненския пролом трябва да бъде изградена приоритетно преди всички останали отсечки. През 2009 г. правителството наруши това условие и започна строежа на магистралата от другите й отсечки – нещо за което сигнализирахме като проблем единствено ние.\"В позицията се посочва още:Според екоактивистите, \"единствено качествено и законосъобразно решение е това, при което сегашният път остава локален за местните хора с максимална скорост до 60 км час и ограничение за движение на товарния трафик, а магистралата е изцяло извън град Кресна и Кресненското дефиле (дълъг тунел или пълен източен обход на дефилето). Само това решение ще спре масовите катастрофи в тази \".", "date": "2017.08.10", "title": "Екоактивисти: Човешкият живот не е по-евтин от магистрала Струма"}
{"url": "https://offnews.bg/ikonomika/shefovete-na-dunarit-podadoha-ostavki-zavodat-prodalzhava-da-raboti-662550.html", "text": "Членовете на Съвета на директорите на военния завод \"Дунарит\" подадоха оставки. Заводът продължава да работи и няма да се предприемат действия за затварянето му, обяви в Русе министърът на икономиката Емил Караниколов. Проблемът с \"Дунарит\" се появи, след като на членове на ръководството бяха повдигнати обвинения, с което трябваше да започне процедура за отнемане на лиценза на завода. Подадените оставки обаче облекчават работата срещу отнемане на лиценза, посочи министърът. На среща с премиера Бойко Борисов е решено да се създаде междуведомствен съвет за военнопромишления комплекс, който да заседава всеки месец и там да се обсъждат и решават бързо най-наболелите проблеми в отрасъла.Работници от завода протестираха за пореден ден срещу процедурата за отнемане на лиценза на \"Дунарит\". По време на протеста те обявиха, че ако лицензът на завода бъде отнет, над 1300 души ще останат без работа. Демонстрантите затвориха пътя към Дунав мост за около половин час. Работници и служители от завод \"Дунарит\" в Русе излязоха днес за пореден ден на протест срещу процедурата за отнемане на лиценза на фирмата да произвежда военна продукция. Над 1300 души са заплашени да останат без работа, бе оповестено на протеста.Емил Караниколов увери, че държавата застава зад работниците. ", "date": "2017.08.10", "title": "Шефовете на \"Дунарит\" подадоха оставки, заводът продължава да работи"}
{"url": "https://offnews.bg/turizam/restorantat-s-taksa-prazen-stol-shte-sadim-naglite-koito-ni-klevetia-662535.html", "text": "Созополският ресторант Miloz Fish & Grill, който доби национална популярност с таксата \"празен стол\" заплаши със съд всички \"нагли, които сеят лъжи по адрес на заведението\". Това става ясно от публикация на фейсбук страницата на оборотното капанче, която препечатваме без редакция:", "date": "2017.08.10", "title": "Ресторантът с такса празен стол: Ще съдим наглите, които ни клеветят"}
{"url": "https://offnews.bg/futbol/man-siti-prevarna-sablekalniata-si-v-korab-ot-star-wars-662529.html", "text": "Мениджърът на Манчестър Сити Пеп Гуардиола и футболистите му вече се наслаждават на нова и нестандартна обстановка на стадион \"Етихад\". Тя е вдъхновена от легендарната филмова поредица \"Междузвездни войни\".Както се вижда от снимките, визията поразително прилича на декорите, които се използват при корабите \"Разрушители\" в шедьовъра на Джордж ЛукасКлубът от дълго време има желание да подобри дизайна на съоръжението и сега то е в съответствие с другите европейски грандове.  Интериорът на \"Етихад Стейдиъм\" е обновен през това лято и няма съмнение, че дори Джордж Лукас ще се гордее с дизайна на футболната арена.Самият Гуардиола също е допринесъл за новата визия на съблекалнята и коридорите, която ще бъде използвана за първи път на 21 август срещу тима на Евертън в мач от втория кръг на английската Висша лига. От Сити въведоха и \"Тунелен клуб\", какъвто вече има и Тотнъм - позволявайки на феновете да се насладят на пълно VIP изживяване за скромните 9000 паунда на година.За тази цена привържениците ще бъдат обслужени с хубава храна и дори ще могат да гледат играчите от близко разстояние, докато излизат на терена. Освен това членовете на тунел клуба ще получат тактически брифинг от представител на треньорските екипи на Гуардиола.", "date": "2017.08.10", "title": "Ман Сити превърна съблекалнята си в кораб от \"Star Wars\""}
{"url": "https://offnews.bg/ikonomika/kzk-prinudi-babh-da-dokazhe-che-na-pazara-ima-sirene-mente-i-globi-3-662536.html", "text": "КЗК санкционира „Рафтис – милк“ ЕООД, „Сирма Приста“ АД и „Чех – Йосиф Новосад“ ООД за некоректното обозначение на съдържанието на млечни мазнини, поставяно върху опаковките на бяло саламурено сирене.Жалбата подават \"Активни потребители\" на 8 юли 2016 г., след като сравнителен лабораторен тест на 36 марки бяло саламурено сирене установява нарушения в пет от тях. С други думи, че пет от сирената са имитиращ продукт заради съдържанието на немлечни мазнини, а не сирене.От сдружението се обръщат към КЗК, след като за пореден път от Българската агенция по безопасност на храните отказват да проверят и признаят резултатите.Традиционно БАБХ отказват с мотива, че лабораторията, с която работят \"Активни потребители\" не е акредитирана, че пробите не са взети по надлежния ред, тоест от БАБХ и т.н. В същото време, самата Агенция не инициира подобни мащабни тестове, а и самата тя не е акредитирана за всички видове храни. Нещо, което съвсем не означава, че не е в състояние да ги проверява, защото акредитацията е просто следствие от надлежно попълнена документация, чакане между 6 и 12 месеца и солидно плащане (напълно официално) на Българската служба за акредитация. Чиновническа служба, в която не работят специалисти, които могат да проверят и засекат, ако има предпоставки дадена лаборатория да изкриви резултата.В отговор на жалбата КЗК принуждава БАБХ да провери. Тя изисква информация и доказателства от Българска агенция за безопасност на храните (БАБХ) и от Националния диагностичен научноизследователски ветеринарномедицински институт – София (НДНИВМИ). От Областната дирекция на БАБХ в София вземат проби и доказват нарушения, след което издават актове, а фирмите плащат санкциите, без да обжалват.НДНИВМИ също откликва и изследваните от тях проби, взети от Агенцията по храните, установяват наличие на немлечни мазнини в продукти, наречени \"сирене\".Фирмите, нарушили Закона за защита на конкуренцията според КЗК, са „Рафтис – милк“ ЕООД, „Сирма Приста“ АД и „Чех – Йосиф Новосад“ ООД. Комисията налага имуществени санкции в размер на 1% от нетните приходи от продажби на всяко от дружествата за предходната финансова година. Тя е 34 470 лева за „Рафтис – милк“ ЕООД, 38 440 лева за „Сирма Приста“ АД и 331 300 лева „Чех – Йосиф Новосад“ ООД. На база констатациите КЗК постановява прекратяване на нарушенията.В изследвани проби от продукти, обявени като \"сирене от краве мляко\", са открити немлечни мазнини, което е забранено и означава, че това не е сирене, а имитиращ продукт, който би трябвало да струва доста по-малко. Отгоре на всичко, наличието на немлечни мазнини не било обявено на опаковката.В своя защита от \"Рафтис\" пишат до КЗК, че установеното е плод на \"технологичен пропуск\", както и че \"Активни потребители\" целят да дискредитират определени производители. Твърдят, че не са заблудили никого и че с действията си не увреждат интересите на конкурентите си. Твърдят още, че увредени партиди са били унищожени в екарисаж, други били преетикетирани като имитиращи продукти. Категорични са, че нарушението е \"неволно\".От габровското дружество \"Чех - Йосиф Новосад\" пишат, че след получаване на предписанието от НДНИВМИ са изтеглили 212,622 кг. от проблемната партида от пазара, а технолозите решили да изпратят проби в акредитирана лаборатория. След като получили резултатите, сложили нови етикети с означението, че това е имитиращ продукт и ги пуснали в магазините.В същото време, пишат от \"Чех - Йосиф Новосад\", в копие от акта за вземане на проби на областната дирекция по безопасност на храните пишело не тяхното, а друго име на фирма. След като обърнали внимание, от лабораторията им дали копие със същите резултати, но вече пишело тяхното име. Заради това от \"Чех\" се съмняват, че пробите може да са били манипулирани.От \"Чех\" обаче не обжалват, а плащат глобата, наложена от БАБХ. Обясняват, че \"тъй като разходите по повдигане на обвинение, възразяване срещу издаден Акт за извършено нарушение и други правни процедури биха му коствали много повече разходи от наложената му с Наказателно постановление № 13/19.08.2016 г. финансова санкция, не е предявило искане за обяснение\" и оставили на КЗК да прецени кой е прав.Третата фирма - \"Сирма приста\" - изобщо не е отговорила на писмото на КЗК по случая и не се е защитила пред Комисията. Тя също не обжалва и плаща наложената от БАБХ санкция.При определяне на санкцията Комисията е взела под внимание тежестта и продължителността на нарушението, ограничения географски обхват, както и икономическото състояние на ответните дружества. КЗК е отчела още, че нарушението създава опасност или уврежда живота или здравето на потребителите, тъй като нарушенията са извършени при производството и разпространението на хранителни продукти с некоректно описание на съществените им характеристики.", "date": "2017.08.10", "title": "КЗК принуди БАБХ да докаже, че на пазара има сирене менте и глоби 3 фирми със стотици хиляди лева"}
{"url": "https://offnews.bg/leka-atletika/otlichna-ivet-lalova-no-se-razmina-na-kosam-s-finala-obnovena-662556.html", "text": "Ивет Лалова направи отлично бягане в първия полуфинал на 200 метра в Лондон. Тя остана трета след фаворитките за титлата Схипърс (Холандия) и Стивънс (САЩ).Софиянката записа 22,96 секунда. Така трябваше да чака другите два полуфинала, за да види дали ще се класира по време.Ивет стартира отлично, по традиция изостана преди виража. Във финалните метри се изстреля от пета на трета позиция.С оглед на реалностите не можехме да искаме повече. При по-добър жребий в друг полуфинал българката щеше да е на финал. Но!Втората серия не заплаши мястото на Ивет, третата състезателка завърши след красавицата ни.Уви, последната серия предложи силни времена. Третата и четвъртата завършиха с по 22,85 секунди. Така изместиха Ивет, която остана първата по време извън финала.Само на 11 стотни, но пък не може да й кажем нищо! Страхотно състезание, страхотен боец!", "date": "2017.08.10", "title": "Отлична Ивет Лалова, но се размина на косъм с финала (обновена)"}
{"url": "https://offnews.bg/112/paraplanerist-padna-na-vitosha-spasiha-go-s-helikopter-662539.html", "text": "Парапланерист падна на Витоша, в района на връх Ярловски Купен.Той е бил сам по време на полета, но е успял да подаде сигнал за инцидента с помощта на радиостанция, съобщи БГНЕС.Мъжът е съобщил, че е паднал по гръб, има болки и не може да се изправи, като му е трудно да прецени дали е наранен гръбнакът му или става въпрос за нараняване на ребрата. За спасяването на парапланериста е вдигнат хеликоптер. Тъй като няма възможност за кацане на мястото, той е бил издърпан с лебедка. Мъжът е откаран в болница \"Св. Анна\". ", "date": "2017.08.10", "title": "Парапланерист падна на Витоша, спасиха го с хеликоптер"}
{"url": "https://offnews.bg/izvan-terena/zashtitnik-na-cherno-more-stana-tatko-diadoto-e-shef-v-ludogoretc-662552.html", "text": "Защитникът на Черно море Стефан Станчев и съпругата му Симона станаха родители. Двойката се радва на момченце.Малкият беше кръстен Валентин на прочутия си дядо по майчина линия. Всички помнят нападателя Вальо Станчев с екипите на ЦСКА, Спартак Варна и Ботев Враца. Сега дядото е шеф в школата на на Лудогорец.Валентин младши ще бъде изправено пред труден избор. Таткото Стефан е кадър на Левски. Дядото е болен цесекар. От друга страна са намесени Лудогорец и Черно море.Поне жилката е спортна. Симона тренираше гимнастика и стигна добро ниво, но се отказа.Стефан и Симона се венчаха на брега на морето през юни. На младоженците кумуваха бившият “моряк” Дани Младенов и жена му Ивона, а изисканият сватбен купон се вихри до първи петли в култовия за Варна ресторант „Рапонги”.", "date": "2017.08.10", "title": "Защитник на Черно море стана татко, дядото е шеф в Лудогорец"}
{"url": "https://offnews.bg/futbol/futbolist-na-borusia-izchezna-podozirat-evtin-nomer-662537.html", "text": "Новата звезда на световния футбол Усман Дембеле не се появи на днешната тренировка на Борусия Дортмунд. Новината потвърди треньорът Петер Бос.Вчера двамата разговаряли, но днес всякакви опити за свръзка ударили на камък. В Дортмунд май се усещат какво ги очакват, но се опитват да бъдат възпитани.\"Дембеле не се появи на днешната тренировка. Не знам къде и не можем да се свържем с него днес. Вчера разговаряхме и той ми каза, че е в Париж с приятели. Не спомена нищо за трансфер.Вчера нямаше никакви индикации, че днес ще отсъства. Надяваме се, че не се е случило нищо лошо\", коментира Бос.Според \"Екип\" Дембеле ще лети за Каталуня в следващите часове, за да финализира трансфера си в Барселона. Както се казва, хубава работа, ама.. мирише на евтин номер.Иначе Ливърпул тази вечер официално отказа оферта номер 3 на Барселона за Филипе Коутиньо. Тя беше за 90 милиона паунда. Мениджърът Юрген Клоп заяви, че  клубът му е достатъчно силен, за да откаже. докато не изчезне и Коутиньо.", "date": "2017.08.10", "title": "Футболист на Борусия изчезна, подозират евтин номер"}
{"url": "https://offnews.bg/obshtestvo/grijnpijs-s-aktcia-sreshtu-plastmasata-vav-varna-video-662545.html", "text": "Активисти от \"Грийнпийс\" организираха акция срещу пластмасата във Варна. Те спуснаха 50-метров транспарант с надпис \"Не на пластмасата\" от Аспаруховия мост. В акцията се включиха катерачи от 11 държави, които пристигнаха във Варна с ветрохода \"Рейнбоу Уориър\", съобщиха от организацията.Ветроходът на „Грийнпийс” е у нас в рамките на кампанията \"Свободни от пластмаса\", която цели да привлече вниманието на обществеността и да ограничи употребата на пластмаса за еднократна употреба.Транспарантът е останал на моста около един час. Акцията е приключила, след като организаторите са били предупредени от полицията, че трябва да премахнат транспаранта. ", "date": "2017.08.10", "title": "\"Грийнпийс\" с акция срещу пластмасата във Варна (видео)"}
{"url": "https://offnews.bg/politika/toma-bikov-targoviata-s-glasove-e-po-seriozen-problem-ot-detskata-gra-662534.html", "text": "БСП и Корнелия Нинова се опитват да превърнат т. нар. скандал с детската градина в Перник в национален проблем, а това е просто публично – частно партньорство. Това коментира на брифинг в Бургас депутатът от ГЕРБ Тома Биков.„“, коментира Тома Биков. Това показвало двойния стандарт на БСП, според депутата. Според него, би трябвало социалистите да се скандализират и от неща в тяхната партия:“, каза Тома Биков. Въпросният затворник е бил вид тартор във въпросната махала, разполагал е с определени гласове, които е търгувал, посочи депутатът.", "date": "2017.08.10", "title": "Тома Биков: Търговията с гласове е по-сериозен проблем от детската градина в Перник"}
{"url": "https://offnews.bg/ikonomika/zapochna-sabariane-na-sofijskata-fabrika-na-bulgartabak-662528.html", "text": "Софийската цигарена фабрика „София – БТ“, която е под контрола на ДПС депутата Делян Пеевски вече се разрушава, съобщи . На терена на „София – БТ“ има тежка техника, а от табелата към строителния обект става ясно, че процедурата е за „събаряне и премахване на съществуващи сгради“. Разрешението е издадено преди броени дни – на 7 август, а два дни по-късно е започнала и същинската работа по разрушаването.Възложител е дружеството „Сф-БТ“. Това е наскоро създадено дружество, в което в началото на годината бяха апортирани имоти за 61 млн. лв. Първоначално то беше еднолична собственост „Булгартабак холдинг“, но от 9 август вече е на Bulgartabac Trade Fze от Обединените арабски емирства. Сделката не е обявена до този момент.", "date": "2017.08.10", "title": "Започна събаряне на софийската фабрика на Булгартабак"}
{"url": "https://offnews.bg/bojni/mejuedar-sreshtu-makgregar-na-zhivo-po-mtel-sport-2-662520.html", "text": " ще излъчи на живо най-очакваното спортно събитие на годината – боксовият мач между Флойд Мейуедър и Конър Макгрегър. Най-голямата битка в историята на бойните спортове ще се предава ексклузивно у нас от спортния канал в ранните часове на 27 август.Мачът противопоставя едно от най-големите имена в историята на професионалния бокс – Флойд Мейуедър, срещу най-известния спортист в бойните спортове в момента – Конър Макгрегър, състезаващ се в най-популярния шампионат за смесени бойни спортове – Ultimate Fighting Championship (UFC).Любопитното е, че двамата ще се бият по правилата на бокса, въпреки че Макгрегър няма нито един изигран двубой на професионално ниво в този спорт. Арена на битка ще бъде T-Mobile Arena в Лас Вегас, а преди двамата да се качат на ринга зрителите на Mtel Sport 2 ще имат възможност да гледат в директно предаване всички двубои, предшестващи кулминационния сблъсък.40-годишният Мейуедър влиза в мача без нито една загуба на професионално ниво. Последната му загуба е в олимпийския турнир в Атланта през 1996 г., когато губи по точки на полуфинал от родния шампион Серафим Тодоров.В кариерата си като професионалист американецът има 49 победи от 49 мача, като 26 от тях с нокаут. Известният с прякора Парите боксьор се завръща между въжетата за пръв път от 2015 г., когато защити титлата си в епичен сблъсък срещу филипинеца Мани Пакяо.Макгрегър ще стъпи на ринга като едно от най-нашумелите имена в световния спорт в момента. Ирландецът, познат като Прочутия, има 21 победи от 24 мача в смесените бойни изкуства, 18 от които с нокаут. 29-годишният боец е първият състезател в UFC, който държи по едно и също време титлите в 2 отделни категории – лека и перо.Очаква се двубоят да счупи всички рекорди по гледаемост и приходи, изпреварвайки дори последния мач на Мейуедър срещу Мани Пакяо през 2015 г. Според прогнозите битката на годината ще генерира общ приход от над 600 милиона долара.Най-евтините билети за двубоя струват 500 долара, а най-скъпите надвишават 10 000 долара. Зрителите в САЩ, които искат да гледат двубоя в HD качество, ще трябва да платят 99 долара за услугата pay per view.Още преди официалното обявяване на датата на срещата през юни, битката Мейуедър – Макгрегър се превърна в най-обсъжданата спортна тема в света. Само едно от предварителните събития, с участието на двамата, привлече над 17 000 присъстващи.", "date": "2017.08.10", "title": "Мейуедър срещу Макгрегър на живо по Mtel Sport 2"}
{"url": "https://offnews.bg/ikonomika/kak-da-spestim-ot-smetkata-za-tok-v-zhegite-savetite-na-chez-662522.html", "text": "С повишаването на температурите в разгара на летния сезон потреблението на електроенергия традиционно се покачва поради увеличената употреба на охладителни електроуреди. Данните сочат, че средният товар по мрежата, обслужвана от ЧЕЗ Разпределение, през първата седмица от август се е повишил с 6% спрямо последната седмица на юли /за периода 25-31 юли 2017 г. – 1 024 MW, за периода 01-07 август 2017 г. – 1 086 MW/.През лятото в почти всеки дом и офис има включен климатик или вентилатор. По-високата консумация води до нарастване на сметката за електроенергия, а покачването на товарите създава опасности за мрежата, тъй като може да доведе до претоварване и сривове в захранването. Затова ЧЕЗ призовава клиентите си към разумна и отговорна употреба на електроенергията през горещите, летни дни.ЧЕЗ напомня на своите клиенти, че при покупката на  електроуред е важно да обърнат внимание и на неговия енергиен клас.На практика, макар и по-скъпи като първоначална инвестиция, уредите с по-висока енергийна ефективност бързо се изплащат благодарение на по-ниския разход на електроенергия.В сезона на летните отпуски ЧЕЗ съветва клиентите при по-дълго отсъствие от дома си да изключват уредите от електрическите контакти. По този начин може да се намали излишният разход на електроенергия, което освен, че води до намаляване на месечната сметка, позволява да се избегнат възможни повреди /летните гръмотевични бури могат да повредят електроуредите, ако са включени в мрежата и нямат мълниезащита/.На корпоративния уебсайт , в раздел „За клиента“ е разработена специална секция „Енергийна ефективност“, където клиентите могат да намерят разнообразни съвети за разумно и отговорно използване на електроенергията, както и информация за потреблението на най-често използваните електрически уреди.Ето и няколко съвета за разумно използване на електроенергията през лятото:", "date": "2017.08.10", "title": "Как да спестим от сметката за ток в жегите: Съветите на ЧЕЗ"}
{"url": "https://offnews.bg/izvan-terena/tajsan-fiuri-poiska-da-govori-s-shiniad-o-konar-662538.html", "text": "Съобщение до Шиниъд О'Конър прати бившият световен шампион по бокс Тайсън Фюри. Самият той страдаше от депресия и мислеше да се самоубие. Етническият ром разбира отлично певицата, която просълзи света с видео от мотел в Ню Джърси. Ирландката страда от биполярно разстройство и също иска да сложи край на живота си.28-годишният британец каза: \"Здрасти, Тайсън Фюри е, бивш световен шампион в тежка категория. Това е специално съобщение за Шиниъд. Гледах едно от твоите разбиващи сърцето видеа, в което говориш за ментални проблеми, за самота.Току що преминах през много от тези неща, Шиниъд, ти не си сама! На света има много хора, които преживяват същото. Милиони по света страдат\", каза Тайсън, \"Менталните проблеми са едно от най-лошите неща, които могат да се случат на човек. Няма значение колко си богат и успял - направо те свалят долу.Аз съм тук, ако имаш нужда от мен. Тайсън Фюри, намери някой с номера ми. Искам да говора с теб\", каза още боксьорът.Смятаната за изчезнала преди седмица певица от Ирландия изпрати зов за помощ към близките си и милионите, които страдат от психични разстройства. От обръщението й става ясно, че е жива, но състоянието й е критично.Шиниъд О’Конър изпрати видео съобщението си от мотел в Ню Джърси. Тя открито заявява, че се чувства предадена от близките си и семейството си. Според не те не се интересуват от поне трите психични разстройства, които има и не разбират колко уязвими са хората в нейното състояние.50-годишната певица заявява, че ако е зависело от нея, отдавна е щяла да е отишла при починалата си майка, но е избрала да живее заради децата си, които в същото време я наранявали. Така само на нейния мениджър му пукало за нея.В личното си признание, певицата е откровена за чувството си на самота, откакто загубва попечителството над 13-годишния си син.„Аз съм съвсем сама. Нямам абсолютно никого в живота си, освен докторът ми, моят психиатър – най-сладкият човек на Земята. Той казва, че аз съм неговият герой – и това е единствената проклета причина, която ме поддържа жива в момента – фактът, че съм неговият герой. Толкова е жалко”.Думите на Шиниъд О’Конър целят да привлекат внимание към менталните разстройства, защото те, категорична е изпълнителката на “Nothing Compares 2 U” не са по-малко значими от проблемите с наркотиците и физическите заболявания като рака.", "date": "2017.08.10", "title": "Тайсън Фюри поиска да говори с Шиниъд О'Конър"}
{"url": "https://offnews.bg/politika/prezidentat-ne-nalozhi-veto-na-promenite-v-sadebnia-zakon-662517.html", "text": "Президентът Румен Радев не наложи вето върху промените в Закона за съдебната власт. Днес Държавен вестник е качил на  закона, който ще бъде публикуван утре и беше променен в края на сесията на парламента. Миналата седмица пет партии внесоха искане до президента да не подписва Закона за съдебната власт, тъй като в него има скандални промени, които \"връщат съдебната реформа години назад\". Президентът не уважи искането им и е подписал закона.Текстовете на закона бяха внесени от ГЕРБ.Законът въвежда гаранции за свободата на професионално сдружаване на магистратите и се предвижда съсловните организации да не могат да упражняват дейност различна от тази, насочена към защитата на професионалните им интереси, както и се предлага в такива организации да членуват единствено лица, които са действащи магистрати.Промените в закона за съдебната власт предвиждат още отстраняване от длъжност на магистрати във всички случаи на обвинение за тежко умишлено престъпление от общ характер.Според промените всички магистрати, а не само новоназначените, трябва да подават декларация, в която да се разкриват техните дейности и членства, което цели да се гарантира независимостта и равнопоставеността на магистратите.В първоначалния си вид промените в Закона за съдебната власт предвиждаха и да се спре външното финансиране на съсловните организации на магистратите, като например Америка за България. Но вносителите от ГЕРБ сами се отказаха от това и го отмениха на второ четене. ", "date": "2017.08.10", "title": "Президентът не наложи вето на промените в Съдебния закон"}
{"url": "https://offnews.bg/futbol/ludogoretc-poe-ogromen-risk-sashto-i-hero-662509.html", "text": "\"Оставката\" на Георги Дерменджиев едва ли изненадва хората, които следят отблизо Лудогорец. Тимът изпусна златен шанс да влезе за трети път в Шампионската лига. А само това можеше да спаси бате Гошо, както го наричат в Разград.Треньорът постигна безспорни резултати, но така и не се справи с една задача - да овладее съблекалнята. Не е тайна, там колят и бесят бразилската група плюс Моци, който кротко чака пенсиониране, за да стане спортен директор.Другият голям тартор Марселиньо, също любимец на Кирил Домусчиев, се обгради с куп свои сънародници. Вандерсон, Кафу, Натанаел и останалите се почувстваха недосегаеми.Те правеха на терена каквото си искат, често демонстративно не подаваха на друг, изолираха дори Кешеру. И то пред безучастния поглед на треньора.Не, далеч не хвърляме цялата вина върху иначе възпитания и скромен пловдивчанин. Просто в Разград нещата бяха поставени така - бразилците не признават никой под Домусчиев. Губеха мотивация у нас, дори когато отсреща беше Левски, ЦСКА (и ЦСКА-София). Стигнаха дотам, че показаха определена апатия във финали за национални купи.Вдъхновението им идваше само в европейските мачове, където бонусите са огромни. Но пък през другото време не се отказваха от също така огромните заплати.Кирил Домусчиев е екипа му направиха първата вярна стъпка - да продадат Кафу. Безспорно най-добрият играч миналата календарна година през тази буквално беше като парашут, вързан за гърба на спринтьор. Върхът беше грешката му срещу Апеол Беер Шева, която се оказа фатална.Първа вярна стъпка, но след няколко грешни. Като, например, отказът да бъде продаден Вандерсон при няколко изгодни оферти. Крещяшо погазване на правилото - взимай кеша или футболистът остава завинаги твой.Вижда се, Лудогорец тръгва на септемврийски поправки. Поне две на брой. Първата е ясна - плейоф за влизане в Лига Европа.Втората е реновирането на тима. След Кафу от Разград вече си тръгна и треньорът.Задачата на новия - Димитър Димитров, е да стегне веднага съблекалнята. И всички да заиграят като тим - няма Моци, няма Марселиньо, няма Вандерсон.Херо ги умее тези неща и има авторитетът. Спор няма. Но ще успее ли да се впише в атмосферата?  Не е ясно. Димитров със сигурност е помъдрял за толкова години в чужбина. Не е онзи ентусиаст, който крещеше и хвърляше сакото в Бургас, Ловеч, Пловдив или Кюстендил.Няма обаче и опит в Европа, където години наред не може да се отърве от кошмара с Литекс, когато би 2:0 Видзев у дома и поведе на чужд терен в Лодз, но отпадна с 1:4.Бракът е с неясен край, но явно Кирил Домусчиев няма избор. Всеки кадърен чужденец струва много пари, а знам от първа ръка, че исканата заплата скача двойно от летището в София до мегдана в Разград. Затова казват (в рамките на шегата), че навремето водели новите треньори в Ловеч по тъмно.Виж, Херо знае отлично къде отива. И ако зад гърба му застане цялата машина на Кирил Домусчиев, ще има огромни шансове за успех. В Европа, иначе у нас Лудогорец е шампион с 15 точки преднина при всякакво положение.", "date": "2017.08.10", "title": "Лудогорец пое огромен риск, също и Херо"}
{"url": "https://offnews.bg/sviat/dvama-balgari-arestuvani-s-ekipazha-na-korab-v-ispania-politciata-kon-662553.html", "text": "Испанската полиция конфискува 18 тона хашиш от търговски кораб. Арестувани са 13 членове на екипажа, в това число и двама българи. Останалите са украинци. Корабът \"Лейди бос\" плава под флага на Коморските острови, съобщи ТАСС. Корабът е бил прехванат на около 60 км от брега на провинция Алмерия, в автономната област Андалусия.Операцията започнала преди седмица, когато корабът бил забелязан от въздуха.Предстои корабът \"Лейди бос\" да бъде отведен в пристанище Алмерия. Задържаните ще бъдат изправени пред съда.", "date": "2017.08.10", "title": "Двама българи арестувани с екипажа на кораб в Испания, полицията конфискува 18 т хашиш"}
{"url": "https://offnews.bg/obshtestvo/podgotviat-i-elektronni-varianti-na-novite-uchebnitci-za-ii-vi-i-viii-662515.html", "text": "Подготвят се и електронни варианти на новите от тази есен учебници за II, VI и VIII клас.Така ако се случи някъде хартиените да закъснеят, децата ще има по какво да учат, увери днес министърът на образованието и науката Красимир Вълчев.Очаква се учебниците да са налични към 15 септември в училищата. Дори и да има минимално забавяне, то няма да се отрази, защото в този период децата правят преговор на миналогодишния материал, коментираха от МОН.По твърде амбициозния график на МОН към днешна дата учителите трябваше да са приключили с оценяването на проектите, а документацията вече да е в Регионалните управления на образованието.", "date": "2017.08.10", "title": "Подготвят и електронни варианти на новите учебници за II, VI и VIII"}
{"url": "https://offnews.bg/futbol/balgaria-se-doblizhi-do-gana-v-ranglistata-na-fifa-662512.html", "text": "Националният отбор на България дръпна с две места в ранглистата на ФИФА за този месец. По този начин тимът на селекционера Петър Хубчев се изкачва до 52-ра позиция в света, след като през юли бе 54-ти.Националите запазват точковия си актив на 643 и са само на 22 точки от 50-ото място, което в момента се заема от нацоналите на Гана.В челната десетка има сериозни промени, включително и на върха. Там след едномесечна пауза се завръща тимът на Бразилия, докато световният шампион Германия отстъпва на втора позиция.Третото място е за Аржентина, а на четвърта позиция е Швейцария. Богатата алпийска страна се изкачва с едно място спрямо предходния месец за сметка на Португалия, която отстъпва на шеста позиция. Петото място в ранглистата пък е за Полша.Останали отбори в челната десетка са Чили, Колумбия, Белгия и Франция, а веднага след тях се нареждат Испания, Италия и Англия.От съперниците на България за световното първенство в група \"А\" най-напред е Франция на 10-а позиция, Швеция е на 19-а, а Холандия заема 36-о място. Националният отбор на Беларус е 71-ви, докато Люксембург е на 136-а позиция.", "date": "2017.08.10", "title": "България се доближи до Гана в ранглистата на ФИФА"}
{"url": "https://offnews.bg/leka-atletika/mirela-demireva-stigna-parvi-final-za-balgaria-662554.html", "text": "Нашата радост е сиромашка, но по-добре с нея. Мирела Демирева ни зарадва с първи финал за България от Световното първенство по лека атлетика в Лондон.Сребърната медалистка от Олимпиадата в Рио изнесе страхотна квалификация в скока на височина. Тя преодоля 192 сантиметра, което е най-добро нейно постижение за сезона.Това се оказа достатъчно за Мирела да стигне финал. Само 12 състезателки успяха да скочат 192 сантиметра и така попълниха бройката. Не се наложи да се пробват на 194 см., колкото беше  нормата.Припомняме, Мирела получи показа на участие в Лондон, след като не успя да покрие норматива. Но явно е работила здраво последните седмици. Браво!След броени минути започва бягането на Ивет Лалова, от която чакаме втори финал. Успех!", "date": "2017.08.10", "title": "Мирела Демирева стигна първи финал за България"}
{"url": "https://offnews.bg/futbol/v-tantcite-biem-makedontcite-no-ne-i-pri-stadiona-662501.html", "text": "Шоуто, което македонците спретнаха преди мегасблъсъка за Суперкупата на Европа между Реал Мадрид и Манчестър Юнайтед (2:1), отвори много въпроси и предположения сред българските зрители. Какво би се случило, ако двубоят се бе играл тук?Вероятно няма човек, който да не се е наслаждавал на грандиозните церемонии по откриванията на Олимпийските игри или Световните първенства по футбол. Това са онези мигове, когато изкуството среща спорта.За всички зрители бе празник за очите, когато танцьорите на стадион \"Филип II\" се появиха на терена и завиха кръшни хора в различни фигури и серпентини. Това със сигурност жегна родните привърженици, тъй като както добре знаем, танците на югозападната ни съседка поразително приличат на българските (всички знаем защо).Нещо повече, хората, които изпълниха македонците са бледи копия на нашите \"Арап\" и \"Гинка\". Никак не са малко родните професионални танцьори, които могат да изпълнят значително по-интересни танци, карайки публиката да настръхне от атрактивните и разнообразни комбинации в краката.Освен това, предимството при нас е, че имаме не само хора, в които да повтаряме едни и същи движения в продължение на 5 минути, а цели танци (композиции) със сюжет и многобройни фигури, създадени от легендарни хореографи, отдали целия си живот на това богато родно изкуство.Какво щеше да се случи, ако двубоят за Суперкупата се играеше тук? Със сигурност щеше да е по-атрактивно. Шоуто на Димитър Бербатов и Луиш Фиго \"All Stars\" преди два месеца, както и юбилеят на Христо Стоичков година по-рано показаха, че ние също можем да пресъздадем великолепна обстановка за един сблъсък от голям форум. Именно при тези две суперпродукции не липсваха и изпълнения на родни любимци във фолклорното ни изкуство като Николина Чакърдъкова и нейния Неврокопски ансамбъл, Група Вакали, 100 каба гайди и др. През годините стана ясно, че българското изкуство се харесва в чужбина, а многобройните награди, с които съставите се прибират след участия в международни фестивали, говорят достатъчно.Смелата ми прогноза е, че ние бихме се представили още по-впечатляващо. Всички много добре помним мащабните празнични манифестации по жълтите павета.Родните най-добри ансамбли като \"Филип Кутев\", \"Тракия\", \"Пирин\" и др. обединяваха сили и правеха масови танцови изпълнения, карайки родната публика да настръхне. Представете си как би изглеждало това на някой препълнен стадион.  За нещастие, именно последното ни спъва да бъдем домакини на такъв голям форум - стадионът. Както добре знаем, родните арени все още не покриват критериите за финал на Шампионска лига, Суперкупа на Европа... да не говорим пък за домакинство на Световно или Европейско първенство. В последните години минаха безброй проекти, безброй обещания за построяването на нов национален стадион, който да бъде достоен за домакинство на подобни събития.Това е разликата. Изкуството ни е на светлинни години пред югозападната ни съседка, но не и трибуните ни. Докато не се построи една подходяща арена, ще продължаваме да гледаме по телевизията македонски хора, биейки се в гърдите, че \"те са си български\".А защо не и догодина да пътуваме до стадион \"Райко Митич\" в Белград, за да наблюдаваме следващия сблъсък за Суперкупата на Европа и да гледаме сръбски танци, които също поразително приличат на нашите.", "date": "2017.08.10", "title": "В танците бием македонците, но не и при стадиона"}
{"url": "https://offnews.bg/nashite-avtori/razmisli-i-strasti-za-bbr-chast-1-kakvo-ne-triabva-da-bade-bbr-662525.html", "text": "Една от дъвките на доста политици в България е, че държавната Българска банка за развитие (ББР) трябвало да бъде банка само за кредитиране на малкия и средния бизнес в България. Наскоро започна да се лансира дори тезата, че ББР трябвало да кредитира приоритетно и стартиращи фирми – т.нар. стартъпи. Аз пък ще ви кажа точно обратното - кредитирането единствено на малки фирми и стартъпи е най-бързата писта за фалиране на държавната банка.Колкото и привлекателно да ни изглежда кредитирането и грижата за малките бизнеси тип дядова ръкавичка, те се разглеждат като най-рисковия от трите основни типа кредитополучатели – особено ако в тази категория включим и кредитирането на стартъпи. Малките и стартиращите бизнеси са като хайвера – рибата снася милиони малки яйца, за да може едва шепа от тях да оцелеят и да се превърнат в големи риби. Останалите просто умират. В САЩ и Европа например над 90% от стартиращите бизнеси фалират – това не е нищо лошо, просто е факт, с който трябва да се съобразяваме. И повечето предприемачи научават много полезни уроци, когато създадена от тях фирма фалира.В САЩ - страната на неограничените възможности - са развили изключителна финансова система, която е със специфично адаптирани структури за развитието на стартъпи – каквито в Европа са дефицит, а в Източна Европа направо се броят на пръстите на ръцете.Сега вие погледнете през очите на човека, поверил на банката своите спестявания – каква част от тези спестявания бихте вложили в такъв „хайвер“? Със сигурност, не особено голяма.Това се вижда ясно и в статистиката на лошите кредити в Европа – към края на 2015-а средно за ЕС лошите кредити към малкия и средния бизнес са над два пъти повече отколкото към големия и над три пъти повече отколкото към домакинствата. В България ситуацията е леко различна – най-много лоши кредити отново са към малкия и среден бизнес, но последвани от домакинствата, а най-малко са корпоративните.На фона на тези данни амбициите да обърнем Българската банка за развитие в банка, кредитираща единствено малък и среден бизнес, са повече от екстравагантни – може да се твърди, че са опасни за финансовата система на държавата. Първо, Българската банка за развитие няма клоновата структура, за да предлага кредити на малки и средни предприятия. При начална инвестиция за банков клон от порядъка на минимум 250 000 лева, то ББР ще трябва да вкара около 50 000 000 лв. инвестиция, за да получи национално клоново покритие. И то при вече пренаситена от играчи банкова система, в която конкуренцията за всеки клиент е зверска. При функциониращи 27 банки на пазара с развити клонови мрежи, наистина ли ще има някаква полза от това държавата да създава 28-ма?Второ, опцията ББР да предоставя кредити за малкия и средния бизнес единствено индиректно – през търговските банки – е като цяло също безсмислена в изолиран план. Когато лихвите по кредитите бяха два и три пъти по-високи, възможността на ББР да предостави на останалите търговски банки евтин ресурс с имплицитна държавна гаранция не беше за подценяване. В момента обаче политиката на нулеви лихви от ЕЦБ създава парадокса почти всички банки в България да могат да намират ресурс за кредитиране от своите майки на по-ниски или същите нива като тези, на които ББР би могла да им предостави.Трето, рискът за оцеляването на Българската банка за развитие при ексклузивен фокус върху малки и средни предприятия и особено стартъпи ще е гигантски. И при текущата си структура ББР не може да балансира риска чрез отпускане например на по-нискорискови жилищни кредити, камо ли да се концентрира целият кредитен риск към дребен и среден бизнес. Дори и ББР да успее да преценява клиентите си добре и да гравитира около средната успеваемост при кредитиране на такива клиенти в страната, ще се получи парадоксът, че кредитите на ББР за малък и среден бизнес ще са с най-високи лихви – останалите банки ще имат диверсифицирано портфолио и съответно инструмент да разпределят риска от малките и средни пресприятия към останали клиенти.Четвърто, ББР е в процес на въвеждане на инструменти за поставяне на акцент върху малките и средни предприятия и стартъпи, без да променя своята структура и без да влиза в прекалено рискови авантюри. Едната структура е ДЖОБС – иновативна мрежа от представители на банката, които без физически клонове популяризират микрофинансирането на ББР. ДЖОБС вече работи и то с нелоши на пръв поглед резултати. Втората структура е започващ венчър фонд за стартъпи, който тепърва се формира и вероятно ще бъде от малкото възможности на започващи бизнеси в България да се финансират без банкови заеми.Накратко казано, Българската банка за развитие може да бъде много неща, но със сигурност не може да бъде нормална търговска банка с фокус малки и стартиращи фирми. Тоест, може да бъде, но не за дълго – просто ще фалира. Това не означава, че ББР трябва да бъде банка единствено на едрите корпорации или пък че с кредитите към корпоративния бизнес всичко е ОК – напротив. Но това е тема за втората част на материала.", "date": "2017.08.10", "title": "Размисли и страсти за ББР. Част 1: Какво не трябва да бъде ББР?"}
{"url": "https://offnews.bg/ikonomika/tianvanskata-aetc-poluchi-razreshenie-za-zarezhdane-na-iadreno-gorivo-662530.html", "text": "На 9 август 2017 г. бе издадено официално разрешение от Националната администрация по ядрена безопасност на Китай (NNSA) за зареждане на ядрено гориво в реактора на Трети енергоблок на Тянванската АЕЦ. Енергоблокът се изгражда в китайската провинция Дзянсу със съдействието на Групата компании ASE. Разрешението бе получено след подробно разглеждане на подготвения преди това Окончателен отчет на обосновката за безопасност (FSAR) и провеждането на три кръга преговори с надзорния орган на Китай. Общо в реактора предстои да се заредят 163 топлоотделящи сборки.„Целият комплекс от дейностите по проектирането на Трети енергоблок на Тянванската АЕЦ бе завършен в средата на 2016 г. Сега руските специалисти осъществяват надзор върху изграждането на обекта като контролират всеки етап от предстоящото пускане на Трети енергоблок. До края на 2017 г. ни предстои да включим енергоблока към енергосистемата и да продължим дейностите по въвеждане в експлоатация на Четвърти енергоблок на Тянванската АЕЦ“, разказа заместник-директорът на АО „АТОМПРОЕКТ“ Валерий Кедров.Тянванската АЕЦ е най-големият обект на руско-китайското икономическо сътрудничество. През 2007 г. успешно бе завършено строителството на Първи и Втори енергблок с мощност по 1000 мегавата всеки.Сега завършва строителството на Трети и Четвърти енергоблок също с реактори ВВЕР-1000. Началото на търговската експлоатация на Трети енергоблок на Тянванската АЕЦ е планирано за 2018 г.", "date": "2017.08.10", "title": "Тянванската АЕЦ получи разрешение за зареждане на ядрено гориво"}
{"url": "https://offnews.bg/112/zadarzhaha-iznasilvacha-ot-varna-662532.html", "text": "Полицията във Варна е задържала мъжа, който изнасили жена на улица \"Струга\" в града на 8-ми август.От МВР посочват, че това е 27-годишният К.П., известен и с други криминални прояви. Той ще остане в ареста за 24 часа.Работата по образуваното досъдебно производство продължава под ръководството на Районна прокуратура–Варна. На К.П. е повдигнато обвинение, добавят от МВР.Засега полицията не съобщава подробности за извършителя.Случаят шокира обществеността. Жертвата е била нападната рано сутринта, около 6:30 ч, отивайки на работа. ", "date": "2017.08.10", "title": "Задържаха изнасилвача от Варна"}
{"url": "https://offnews.bg/politika/sled-skandala-s-peshko-ostraniha-shefa-na-politciata-vav-vratca-662533.html", "text": "Директорът на Областната дирекция на МВР във Враца Димитър Газибарски е отстранен от поста си. Това съобщиха от пресцентъра на МВР. Отстраняването му идва само ден, след като стана ясно, че той е , който разпространи записа от Районното управление в Козлодуй. От него се разбира за близките отношения между шефа на физическата охрана в АЕЦ-а Пешко Караджов с шефа на полицията във Враца. Караджов, който заплашва полицай с уволнение за това, че е съставил акт на пиян шофьор, заявява, че ще се оплаче на началника му - Димитър Газибарски.От МВР съобщават, че старши комисар Димитър Газибарски е преназначен като началник група в друго направление на дейност и в друго населено място до приключване на разпоредената от министър Валентин Радев комплексна проверка на ОДМВР - Враца. От ведомството уточняват, че преназначаването му няма връзка с резултата от дисциплинарното производство и уволнението на младши инспектор в ОДМВР-Враца Цветан Благоев.Отстраняването на полицай №1 във Враца било във връзка с приключила проверка, която показала незадоволително състояние в управлението на областната дирекция.В поредица от  показа как се кадрува в полицията във Враца и какви са обвързаностите на определени ръководни нива в АЕЦ-Козлодуй и ОДМВР. От случая стана ясно, че след като полицаи от управлението в АЕЦ-а отказват да потулят случая с Караджов от февруари, върху тях започва системен натиск.Първата жертва е началникът на Районното управление в АЕЦ-а Аспарух Максимов, който отказва изпраща преписка в прокуратурата. Малко по-късно той е свален от началническия си пост, а към момента вече е само редови полицай. В негова подкрепа е организирана подписка. След като събират над 200 подписка, документът е откраднат, а полицай Цветан Благоев е обвинен в това, че е оказвал натиск върху свой колега, когото подозирал в кражбата на подписката. Така започва и дисциплинарното производство срещу него.Отделно от това други 16 служители, които също участвали в подписката, са били заплашени с дисциплинарна проверка.В същото време прокуратурата възобнови проверката по случая от февруари 2016 г., при който Караджов заплаши с уволнение полицай. Както стана ясно шефът на физическата охрана в АЕЦ Козлодуй е  за това, че може да кадрува в МВР. Причина за това е, че АЕЦ-ът се явява втори работодател на служителите на ОДМВР-Враца. По закон МВР има задължението да охранява територията на централата, но в същото време от Караджов зависи до голяма степен разпределението на средствата по договора и изплащането на допълнителни възнаграждения на полицаите, заети с охраната на АЕЦ-а. Така в ръцете на Пешко Караджов е съсредоточен ресурс от близо 50 млн. лв. - парите, които централата трябва да изплати на МВР за охраната.", "date": "2017.08.10", "title": "След скандала с Пешко остраниха шефа на полицията във Враца"}
{"url": "https://offnews.bg/sviat/avtobus-se-vriaza-vav-vitrina-na-magazin-v-london-video-662493.html", "text": "Двуетажен автобус се вряза в дизайнерски магазин в Лондон. Няма данни за тежко пострадали. Пътуващите на втория етаж са били блокирани от удара, съобщава БНТ.Инцидентът се станал в сутрешните часове на оживена улица в Югозападната част на британската столица. На място са изпратени две пожарни коли, които са помогнали на пътниците да слязат от автобуса. Спасителни екипи от парамедици са оказали помощ на пострадалите.Катастрофата създаде хаос в района и блокира разписанието на градския транспорт.", "date": "2017.08.10", "title": "Автобус се вряза във витрина на магазин в Лондон (видео)"}
{"url": "https://offnews.bg/istoria/guam-tropicheskiat-ostrov-bez-ptitci-v-kojto-kim-chen-un-se-pritcel-662488.html", "text": "Какво знаем за остров Гуам, който от дни е в челните заглавия на световните медии след като напрежението между САЩ и Северна Корея рязко ескалира, а Ким Чен Ун заплаши с военни удари американската военна база в Гуам?Макар че се намира далеч от бреговете на САЩ, тихоокеанският остров Гуам е американска територия от 1950 г. насам. Отстоянието до Сан Франциско е 9300 километра, а до филипинската столица Манила - 2600 км.Гуам е най-големият и гъсто населеният от Марианските острови, които са част от Микронезия - периметър от множество острови в Океания, Северния Пасифик. В близост е и Марианската падина - най-дълбоката точка на Земята. Гуам има площ 561 кв. км, а населението му е около 160 000 души.Официалното му име е Guåhan (Chamorro), а официалните езици два - английски и чаморо. Гуам е тропически остров, покрит с джунгли, вулканични хълмове, но същевременно не му липсват урбанизирани райони. Столицата се нарича Агана, а близо 40 процента от населението живее в градовете. Най-високата точка - връх Ламлам - достига 406 м надморска височина. Температурите целогодишно се движат между 20 и 30 градуса по Целзий. Територията е често сполетявана от разрушителни тайфуни.Страшилището от Нова ГвинеяГуам е популярен като \"островът без птици\". Макар природата да го дарява с интересна и богата флора и фауна, човешката намеса води до обрат. През 40-те години на миналия век с кораб инцидентно на острова е внесена кафявата дървесна змия - инвазивен вид, обитаващ Нова Гвинея. В резултат измират огромна част от птиците на острова - поне 12 вида, а малкото останали са застрашени. Змиите нанасят и поражения по инфраструктурата - редовно предизвикват аварии на електропреносната мрежа, убиват и малки бозайници.Народът чамороМестното население е съставено от народа чаморо (откъдето идва и името на официалния език, част от австронезийското езиково семейство), от който в момента произхождат около 40% от обитателите. Тази етническа група е с малайско-индонезийски корени. Около 3/4 от населението е католическо, а 1/8 са протестанти. Самата дума чаморо идва от \"чамори\" или \"чамоли\", които означават \"благороден\". Езикът чаморо се ползва основно в домакинствата, английският е за бизнеса и образованието, а поради търговските връзки в Япония често може да се чуе и японска реч.Големият обрат за острова идва след като тук се настаняват американските военни бази. Заради ограничаването на селското стопанство след появата им се налага островът да започне да внася храна и днес населението разчита основно на импорта, за да задоволи продоволствените си нужди.Военните части са пръснати на различни места на острова. Освен военновъздушна база, има още морска въздушна станция, военноморска база с кораборемонтен двор, комуникационни центрове и болница. Мястото привлича много туристи - около 1 милион всяка година. Те могат да разчитат на петзвездно настаняване в залива Тумон.Не участва в избори, но излъчва кандидатиНаселението не гласува директно в изборите в САЩ, но има право да участва в предварителните гласувания за излъчване на кандидати за вота и да изпраща свои представители на конгресите на политическите партии. Самият остров се управлява от избран от жителите губернатор с 4-годишен мандат.В базите на острова има около 5000 американски военни. ", "date": "2017.08.10", "title": "Гуам - тропическият остров без птици, в който Ким Чен Ун се прицели"}
{"url": "https://offnews.bg/zimni/rado-iankov-i-sani-zhekova-shte-posetiat-hizha-aleko-662521.html", "text": "Звездите на българските зимни спортове Радослав Янков и Сани Жекова се включват в събота (12 август) в проекта на Българската федерация по ски \"Бъди навън, бъди активен, бъди свободен от зависимости\".Той е част от националната програма на Министерството на младежта и спорта, за изпълнение на младежки дейности по чл. 10А от закона за хазарта за 2017 година. Носителят на световната купа в сноуборда Янков и водещата ни състезателка в този спорт Жекова са лица на проекта на БФСки.Програмата на събитието в събота пред хижа \"Алеко\" стартира в 10,00 ч. В информационния пункт всички желаещи ще могат да брошури, стикери с послания и програма за деня.В 10,30 ч ще бъде направено разпределение на младежите по дейности. Първата дейност е алпийска стена за катерене и включва - екипировка и обезопасителни средства за алпийска стена и специализиран екип - инструктори и специалисти първа помощ.Втората дейност - съоръжение \"Въжени градини\" – е ситуирано на 100 метра в посока писта \"Витошко лале\". Там младежите ще бъдат обучени от специализиран екип от инструктори, като ще получат екипировка и обезопасителни средства.Третата дейност включва поход с планински водач от х. Алеко до Черни връх. Тя ще стартира непосредствено от чешмата пред хижата.Четвъртата дейност включва спортни игри. Най-атрактивна се чертава да е петата дейност, а именно фото „кабина” с разположен до нея пункт за чай. Тук младите хора ще могат да се снимат с нашите изтъкнати спортисти по сноуборд Радослав Янков и Александра Жекова, както и да поговорят и споделят техния добър пример. По-късно снимките ще бъдат качени в страницата ни във фейсбук - Бъди навън, бъди активен, бъди свободен от зависимости\". От там всеки ще може безплатно да си свали своята снимка.Целта на проекта е широкото популяризиране на здравословните навици сред голям брой младежи и активизирането им за спорт и физически дейности на открито. Преди седмица на семинар в Банско вече бяха обучени първата група младежи, ментори от специалисти психолози. Тяхната цел е да разпознават зависимостите и рисковото поведение на младите хора.Места на изпълнение на дейностите (спортни игри на открито, катерене по алпийска стена, преминаване през въжени градини, поход, стрелба с лък, тенис на маса, шествие с велосипеди) по проекта са: София и Самоков 12 август, Банско, Разлог, Троян, Пловдив, Берковица, Боровец, Сапарева баня 12 и 13 август.", "date": "2017.08.10", "title": "Радо Янков и Сани Жекова ще посетят хижа \"Алеко\""}
{"url": "https://offnews.bg/sviat/uikilijks-i-levi-onlajn-medii-se-oplakaha-che-gugal-gi-tcenzurira-662499.html", "text": "Търсачката Гугъл цензурира достъпа до някои онлайн издания, сред които е и Уикилийкс. На сайта на списанието CounterPunch беше , в която се твърди, че достъпът до някои сайтове, които \"предупреждават работещите в САЩ за атаката срещу доходите им... от страна на федералното правителство\" и медии, \"които предупреждават за предстоящи военни действия\" срещу държави като Иран, Русия и Китай, по същество е блокиран. На практика популярната търсачка е въвела програма срещу фалшиви новини, която премахнала от първите резултати при търсенето \"социалистически, антивоенни и прогресивни уебсайтове\" от първите страници. Тези медии били \"изтласкани\" в резултатите от търсенето едва след 50 страници с резултати, \"което по същество представлява премахването им от резултатите от търсенето\".Сред засегнатите сайтове са изброени също и World Socialsit Website, Democracy Now, American Civil liberties Union, както и Wikileaks, които били само малка част от сайтовете, които са докладвали за чувствително намаляване на посещенията им от Гугъл. За пример е даден World Socialist Website, който отчел 67-процентов спад от посещенията от търсачката. В същото време от Уикилийкс съобщиха, че популярната интернет търсачка  за цензуриране на коментарите под статии под предлог, че това се прави за \"подобряване на общуването онлайн\". Партньори на Гугъл в това начинание са Economist, Guardian, Wikimedia Foundation и New York Times. Според проекта системата ще оценява \"токсичността\" на коментарите и е дадена възможност за тестване. Дадени са и примерни коментари, които носят определено ниво на \"токсичност\".", "date": "2017.08.10", "title": "Уикилийкс и леви онлайн медии се оплакаха, че Гугъл ги цензурира"}
{"url": "https://offnews.bg/ikonomika/sled-godina-ot-plovdiv-do-asenovgrad-kato-po-magistrala-662495.html", "text": "15 месеца е срокът за изпълнение на новия път от Асеновград до Пловдив. Днес министърът на регионалното развитие и благоустройството Николай Нанков направи символичната първа копка за ремонтните дейности на 10-километровия участък от път II-86 Пловдив – Асеновград.„Догодина ще имаме рехабилитирана отсечка и ще разширим лентите за движение до габарити на магистрала. Ще има 2 активни ленти за движение и една аварийна, като 2 метра ще бъде разделителната ивица между двете платна“, обянси плановете министър Нанков.Ще бъде изградено ново платно от източната страна на съществуващия път и две кръгови кръстовища - при разклона за село Крумово и при разклона за Куклен. Първо ще бъде изградена новата лента с две платна в източна посока, а след това ще бъде рехабилитиран и старият участък от пътя.Статистиката сочи, че само за последните 5 години в тази 10-километрова отсечка са възникнали 396 катастрофи, при които са ранени 117 души, а 7 са загинали. Трасето се ползва от пътуващите към областите Кърджали, Смолян и Хасково. Свързва Пловдив с Асеновград, но прави и основните връзки с летището, с Бачковския манастир и с курорта Пампорово.Проектът се финансира по Оперативна програма „Региони в растеж“ чрез Европейския фонд за регионално развитие. Около 25 млн. лв е финансирането, 85% е европейското участие, а 15% (4 млн. лв) е националното съфинансиране.", "date": "2017.08.10", "title": "След година от Пловдив до Асеновград като по магистрала"}
{"url": "https://offnews.bg/obshtestvo/srednata-zaplata-namaliava-za-treti-poreden-mesetc-662490.html", "text": "Средната брутна заплата за страната намалява за трети пореден месец, показват данните на Националния статистически институт за второто тримесечие.През юни размерът ѝ е бил 1027 лева, през май е бил 1035, а през април - 1060 лева.Все пак за цялото второ тримесечие има ръст с 3.4% спрямо първото на годината. Започнали сме 2017-а със средна заплата под 1000 лева - 995. През февруари тя е слязла до 987, но през март е стигнала 1036 лева.През второто тримесечие заплатите се увеличават спрямо размера им през същото тримесечие на 2016 г. За този период те нарастват средно с 9.9%.Прегледът на средните заплати по професии не дава повод за изненади. На първо място по официални доходи в страната остават работещите в професиите от икономическа дейност \"Създаване и разпространение на информация и творчески продукти; далекосъобщения\". Сумата - 2306 лева - надхвърля повече от двойно средната заплата за страната през юни, но и при нея се отчита спад спрямо предишния месец май, когато е била 2347 лева. През март е била 2158 лева.На второ място по заплати е \"Финансови и застрахователни дейности\" - 1815 лева за юни при 1687 лв. за май. Тук е регистрирано и най-голямото увеличение на месечната заплата - със 7.6%.Трета е областта \"Производство и разпределение на електрическа и топлинна енергия и на газообразни горива\" с 1769 лева през юни.Най-ниските заплати са в областта с най-много сезонна работа - хотелиерство и ресторантьорство - едва 635 лева за юни, с 24 лева повече, отколкото през май.Под 1000 лева е още средната заплата в строителството, ремонта на автомобили, ВиК, пощите, в образованието и културата. Трябва да се отбележи обаче, че именно строителството, както и добивната промишленост са с втория най-голям ръст на възнагражденията след финансите - по 7.3%.Данните показват още, че годишният ръст на заплатите в обществения сектор изпреварва този в частния - 10.6% спрямо 8.1%.РаботещиПо предварителни данни на НСИ работещите по трудово и служебно правоотношение към края на юни 2017 г. нарастват с 63.4 хил., или с 2.8%, спрямо края на март, като достигат 2.34 милиона. През юни 2017 г. обаче се отчита намаление спрямо същия месец на 2016-а с 15.9 хил., или 0.7%. Най-вече то засяга селското, горското и рибното стопанство, хотелите и ресторантите, търговията. За същия период най-голямо е увеличението при създаване и разпространение на информация, както и далекосъобщения.Увеличението е главно в секторите със сезонна заетост - хотели, ресторанти (там ръстът е с 44.9%), \"Култура, спорт и развлечения\" - с 11.9%, \"Селско, горско и рибно стопанство\" - със 7.3%.Най-голямото намаление има в дейност \"Образование\" - с 3 на сто.Проблемът в сектора е особено наболял, защото средната възраст на учителите е висока, все повече педагози се пенсионират, а на техните места не идват млади и можещи учители. Отливът е още по-тревожещ и поради факта, че от университетите не излизат достатъчно педагози. Затова и усилията на кабинета са насочени към увеличение на заплатите на учителите с цел професията да стане по-привлекателна. От септември минималното им основно възнаграждение се вдига с 15%.В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” - съответно 21.9 и 16.8%.", "date": "2017.08.10", "title": "Средната заплата намалява за трети пореден месец"}
{"url": "https://offnews.bg/obshtestvo/kresnenskoto-defile-e-naj-karvavoto-trase-v-balgaria-662502.html", "text": "Кресненското дефиле е най-кървавото трасе в България, като на всеки един километър там загиват по 2-ма души в катастрофи, обявиха от Асоциацията на пострадалите при катастрофи.Асоциацията и още 15 неправителствени организации настояват магистралата в този участъка да бъде изградена възможно най-скоро.На всеки километър от трасето по 8 човека са се сдобили с тежки увреждания, някои от които до живот. За периода 2012-2016 г. в участък от 15 км са регистрирани 270 катастрофи, с 25 загинали и 119 ранени, а при Благоевград-Сандански, при дължина на трасето-65 км, броят на катастрофите са 893, загиналите са 52 души, а ранените - 300 души.Междувременно стана ясно, че ако България не започне строителството на автомагистрала \"Струма\" в Кресна, страната ни може да загуби 1,5 млрд. лв. европейско финансиране, съобщава БНТ.До края на 2017 г. или началото на 2018-а трябва да бъде избран изпълнител за отсечката през дефилето, проектът за която предизвика остър спор между еколози, местни общини и Агенция \"Пътна инфраструктура\". Последният проект за магистралата през дефилето предлага старият път Е-79 да стане двулентов в посока Гърция, а от Гърция в посока София да се изгради нов път.", "date": "2017.08.10", "title": "Кресненското дефиле е най-кървавото трасе в България"}
{"url": "https://offnews.bg/turizam/manuela-maleeva-ministar-angelkova-dojde-da-plashi-pochivashtite-na-k-662516.html", "text": "Българската тенис легенда Мануела Малеева обвини министъра на туризма Николина Ангелкова, че е отишла да плаши хората почиващи на плаж Корал, който е един от трите у нас за природосъобразен туризъм.Зелената активистка Сирма Мишева също реагира остро определи действията на Ангелкова и ескорта и като \"мутренски похвати\":Министерството на туризма също излезе с позиция за проверката на Корал. От ведомството на Ангелкова обявиха, че заради безстопанственост и липса на заграждение ще бъдат санкционирани собствениците на частните имоти, разположени зад морския плаж.Причината е, че при проверката е било констатирано, че има каравани, разположени в терена на частна фирма, а освен това там били монтирани и тоалетни.От туристическото министерство уточняват, че в проверката са участвали с кмета на община Царево Георги Лапчев, представители на РИОСВ, РЗИ, МВР и областна управа.На морски плаж „Корал“ незаконно се черпи електроенергия и вода, заявяват още от министерството на Ангелкова.Оттам уточняват, че при инспекцията е установена незаконна постройка, разположена в имот държавна собственост, от която нерегламентирано се черпи електроенергия. Затова от Министерството на туризма ще подадат незабавно сигнали до електроразпределителното дружество ЕВН и до кмета на Община Царево Георги Лапчев, МВР и прокуратурата.По-късно Малеева разпространи и снимки на новите спасителни постове на Корал, които работят от два дни. Тя разказа и как на 8 август на Корал са били спасени двама души в ужасно трудни условия и с риск за живота на спасисителите.", "date": "2017.08.10", "title": "Мануела Малеева: Министър Ангелкова дойде да плаши почиващите на Корал"}
{"url": "https://offnews.bg/knigi/krasavitci-ot-starite-lenti-se-sreshtat-na-morska-premiera-662503.html", "text": "Актрисата Емилия Радева се готви да мине за кой ли път по червената пътека, която ще опънат организаторите на „Любовта е лудост“ за откриването на международния кинофестивал на 25 август. Само че този път тя ще получи наградата за цялостно творчество, а на 27 август от 17 ч. ще посреща почитатели и читатели на премиерата на книгата си „Ние, артистите“ в книжарницата във Фестивалния и конгресен център на Варна.Неслучайно сред специалните гости на представянето ще е друга голяма звезда на българското кино и красавица от старите ленти – Гинка Станчева. Също като Емилия Радева и тя е била екранна партньорка на Апостол Карамитев, а още по-важното е, че има запазено място сред героите в „Ние, артистите“.Книгата е пълна с интересни истории за нея, за Катя Паскалева и за Невена Коканова, за Наум Шопов и за Коста Цонев, за Стоянка Мутафова и за Георги Калоянчев, за Стефан Гецов и за Иван Кондов… Има и още забележителни личности, достойни за новата поредица на „Книгомания“ – „Любимци на публиката“. Емилия Радева ги е описала с много обич и преклонение пред таланта им, но без да спестява ексцентричните им приумици, страсти и пороци.След 60 години на сцената, с над 100 роли в киното, театъра и в телевизията актрисата наистина има какво да разкаже. А и какво да покаже – с нейна помощ и със съучастието на Момчил Карамитев – синът на Апостол Карамитев, до фестивалната публика за пръв път ще стигне хитът от 50-те години „Легенда за любовта“. Кадър от този филм е на корицата на „Ние, артистите“.", "date": "2017.08.10", "title": "Красавици от старите ленти се срещат на морска премиера"}
{"url": "https://offnews.bg/zvezdi/holi-beri-zhiviala-v-priiut-za-bezdomni-662496.html", "text": "Носителката на \"Оскар\" Холи Бери разкри пред списани \"Пийпъл\", че някога е живяла в приют за бездомни. На младини кинозвездата имала \"тежък\" период в Ню Йорк. Когато била 18-годишна и работела като модел в Чикаго, Бери решила да се занимава с актьорско майсторство и била убедена, че ако се премести в Ню Йорк, ще има успешна кариера.\"Обадих се на майка ми и я помолих да ми изпрати малко пари, но тя ми отказа. Не й говорих една година. Бях толкова разстроена, че няма да ми помогне\", разказва пред списанието Бери.„Майка ми ми каза, че ако искам пари, трябва сама да ги заработя. И така стана. Работих като сервитьорка, преди да започна кариерата си. Въпреки скандала с нея, съм й благодарна за решението“, споделя още актрисата.Хали Бери спечели „Оскар“ за най-добра актриса през 2002 г. за ролята си в \"Monster's Ball\".", "date": "2017.08.10", "title": "Холи Бери живяла в приют за бездомни"}
{"url": "https://offnews.bg/kultura/freskite-v-patriarshiata-na-tcarevetc-se-rushat-niama-koj-da-gi-obnov-662478.html", "text": "Стенописите в Патриаршеската катедрала на хълма Царевец във Велико Търново се рушат. Още с влизането в сградата се забелязва, че по стените на културния паметник на места боята се е обелила, има и пукнатини. Най-сериозно е положението на тавана, където голямо петно е размазало фреска. ОFFNews се свърза с управата на Регионалния исторически музей Велико Търново, който стопанисва обекта. Директорът му д-р Иван Църов заяви, че управата на музея и специалисти реставратори са запознати с проблема, който датира още от 90-те години. Той се задълбочил през март 2007 г., когато ураганен вятър отнесъл част от металното покритие на покрива.\"Забавянето на целевите средства за ремонт довежда до частична повреда на фоновата част в южния кораб\", коментира директорът на музея. Според него една от основните причини за разрухата на фреските е стареенето на материалите, тъй като са изрисувани в периода 1982-1984 г. Друга причина, която Църов изтъкна, са големите годишни амплитуди - от -30 до +40 градуса., допълва той. По думите му, мерки за ограничаване на разрушенията са взети. Сградата е ремонтирана, направени са и консултации с автора на фреските - проф. Теофан Сокеров. \"Той държи авторските права и нищо не може да се случва с тях без него. Указанията му в техническата част са изпълнени, в художествената всичко е в неговите ръце. Кога - авторът единствен знае\", заяви Цървов. Проф. Теофан Сокеров е пенсиониран преподавател от Националната художествена академия. Освен по Патриаршеската църква, той е работил и по Априловска гимназия в Габрово, Дом-паметника на връх Бузлуджа, Националния музей „Земята и хората“ в София, както и по НДК.ОFFNews се опита да се свърже с проф. Сокеров, но здравословното състояние на проф. Сокеров го възпрепятства да говори. Неговата съпруга Надежда Сокерова заяви, че авторът не е в състояние да работи по фреските. Той е на 74 години, има заболяване и проблеми с краката. \"Изключено е\", категорична бе Сокерова.По думите ѝ проф. Сокеров за последно е ходил до Царевец през 2015 г. Според нея управата на РИМ-Велико Търново не стопанисва добре фреските. \"Има отоплителна система, но тя не се пуска през зимата\", допълни г-жа Сокерова. ", "date": "2017.08.10", "title": "Фреските в Патриаршията на Царевец се рушат, няма кой да ги обнови"}
{"url": "https://offnews.bg/112/blokada-na-pat-sled-kato-ohraniteli-prebiha-mazh-662505.html", "text": "Стотина души блокираха пътя Плевен - Русе за час в знак на протест срещу жесток побой на мъж от Славяново. Той бил уличен в кражба, а служители в охранителна фирма го пребили жестоко. Младият мъж заедно с трима съседи влезли в ожъната царевична нива за силаж. Тогава се появили охранителите, накарали потърпевшия да легне и го пребили. Протестиращите настояваха за среща с охранителната фирма, съобщи бТВ. За да бъде освободен главния път, се е намесила полиция.И двете страни в конфликта са привикани в прокуратурата за разпит.", "date": "2017.08.10", "title": "Блокада на път след като охранители пребиха мъж"}
{"url": "https://offnews.bg/obshtestvo/transport-na-bord-v-sabota-bul-stambolijski-bez-koli-662507.html", "text": "БулевАРТ организират в София Столична община и Центърът за градска мобилност, първият купон от поредицата е тази събота на бул. \"Александър Стамболийски\". \"ТранСпорт на борд\" е с начало 10 часа, поканени са всички любители на лонгборд, скейтборд, ролери и тротинетки и техните приятели. Летните забавления за почитатели на модерния и еко начин за придвижване из града ще могат да карат свободно в участъка между булевардите „Княгиня Мария Луиза“ и „Христо Ботев“. Специално за тях тази част на булеварда ще е свободна от автомобили.Ще има майсторски демонстрации на ролери - от „Екстрйм скейт“ и звездите на новата световна мания – лонгборда ще покажат на какво са способни. Младежите от LongDayBoarding ще преподават и безплатни уроци по борд каране на начинаещи. Млади стрийтарт художници ще покажат на живо върху пана от улични ремонти своята визия за модерна и вечно променяща се София . Сред тях са Виктория Котева и Радостин Неделчев- Чочо, който е и автор на логото на кампанията. На партито ще е и DJ Skrugie, както и партньорите на събитието от „Кока кола“, които ще раздават напитки без пари. Специални шатри ще имат екипите от „Кахуна“, които ще предлагат бордове за свободно ползване и изпробване на спорта, а пък младежите от „Парашутка“ ще позволят да се пробват удобните надуваеми дивани. ", "date": "2017.08.10", "title": "ТранСпорт на борд в събота, бул. \"Стамболийски\" без коли"}
{"url": "https://offnews.bg/turizam/danachnite-ustanoviha-che-niama-narushenia-za-taksa-prazen-stol-glob-662511.html", "text": "Няма нарушения при проверката на созополското заведение, което начисли „такса стол“ на свои клиенти, категорични са от НАП – Бургас. Още вчера те са били на място и са извършили своята проверка. От фискална гледна точка, всичко е изрядно, уточни говорителят на приходната агенция в морския град Христо Узунов. „Таксата стол“ също е отчетена и във фискалната памет на устройството. А бележката, която бе публикувана във Фейсбук, е междинна сметка, не окончателен бон, поясни Узунов. Въпросният ресторант е от тези, на които данъчните налагат постоянен контрол, защото са посещавани.Нарушения са открити при проверката на КЗП. От институцията ще санкционират созополския ресторант Miloz Fish & Grill. Причината е, че се начислява такса за нещо, което реално не присъства в менюто. Пред OFFNews, управителят на заведението Тони Матеев се оправда, че компанията, която е посетила ресторанта на 4 август вечерта, е резервирала маса за десет души, а са отишли шест и не са предупредили, че няма да заемат останалите места. Неговата теза е, че туристите са се държали грубо, а времето, събота вечер, е било пиково и не са им достигали места в заведението. Подчерта, че практиката била европейска, а той е прилагал за първи път. Заяви, че е било продиктувано от афект. „Такса стол“, все пак, не била платена. На въпрос защо не е преместил клиентите на по-малка маса, след като не са заели голямата, каза, че било неприятно да се извършва подобно нещо, когато човек се храни. Съгласява се, обаче, че вместо това да ги таксува, е по-грубо. Самите туристи са на обратното мнение – че още в началото са предупредили, че ще са по-малко от заявеното и всъщност те са попаднали на грубо отношение. Абсурдната ситуация провокира дори яростта на премиера, който нареди на Министерството на туризма също да извършат проверка.", "date": "2017.08.10", "title": "Данъчните установиха, че няма нарушения за такса Празен стол. Глобата ще е от КЗП"}
{"url": "https://offnews.bg/zvezdi/melani-grifit-na-60-662510.html", "text": "Актрисата Мелани Грифит празнува 60-тия си рожден ден. Звездата се появи в красива червена рокля, отивайки на вечеря с близки приятелки, за да се почерпят за юбилея.Грифит поздрави феновете си в Instagram и благодари на съдбата, че е имала възможност да живее този „луд живот“.Актрисата започва кариерата си едва на 9-месечна възраст, когато се снима в реклама. Печели „Златен глобус“ за ролята си в „Работещо момиче“ през 1988 година, участва в „Още един ден в рая“ и в „Луди в Алабама“. След тези роли, актрисата се снима основно в независими филми или играе малки роли.Грифит има три брака. Първият е със Стивън Бауер от 1981 до 1987 година. През 1989 година се жени за Дон Джонъс, а любовта им продължава 7 години. Последният й съпруг е Антонио Бандерас, за когото се омъжва през 1996 година и се разделят преди 2 години.Мелани Грифит е майка на актрисата, станала известна след филма „Петдесет нюанса сиво“ - Дакота Джонсън.", "date": "2017.08.10", "title": "Мелани Грифит на 60"}
{"url": "https://offnews.bg/obshtestvo/kazus-dalzhim-li-taksa-prazna-chinia-za-vnesena-otvan-torta-662519.html", "text": "Нов потребителски казус в духа на скандалната такса \"празен стол\" предизвика дискусия в социалната мрежа фейсбук.Случаят, отново от Созопол, бе споделен от журналиста Татяна Кристи. Потребител разказва, че с компания празнували рожден ден в ресторант в морското градче преди два дни. Сметката за 11 възрастни и 3 деца била 400 лева. В нея управата на заведението начислила по 2 лева на всеки клиент за това, че тортата била внесена отвън.Редно ли е да се плаща такса \"празна чиния\"? Съществуват аргументи и за, и против подобна практика. На много места тя се обозначава като такса \"сервиз\" и се ползва при внасяне на алкохол от клиентите - например при големи тържества като сватби и кръщенета. Тогава заведението прави отстъпка на клиента, който има възможност да внесе голямо количество алкохолни напитки на цени, по-ниски от тези на ресторанта. В замяна дължи определена такса за сервиза (труда на персонала, ползването на чашите на заведението и пр.). В английския език дори има термин за този вид услуга - corkage. Думата се употребява за такса, начислявана, когато заведението сервира бутилка вино, купена от друго място.Много потребители приемат таксата за приемлива и справедлива, стига тя да е обявена предварително и клиентът да не остане неприятно изненадан.Според други такса \"празна чиния\" е грозна практика на заведението, с който то би ги загубило като клиенти. Макар и внесена отвън, тортата би могла да бъде сервирана безплатно като жест на ресторанта към празнуващите, особено ако иска те да се върнат и в бъдеще. Често заведения да поднасят дори символична безплатна почерпка - кана вода, хлебчета, плодове или десерт.", "date": "2017.08.10", "title": "Казус: дължим ли такса празна чиния за внесена отвън торта"}
{"url": "https://offnews.bg/kultura/stcenariat-na-epizod-5-na-igra-na-tronove-izteche-v-internet-662500.html", "text": "По-рано тази седмица излезе информация, че е в интернет пространството е изтекъл сценарият на епизод 5 на сезон 7 на \"Игра на тронове\", но така и не се откриха файлове, които да имат такова съдържание.Британският Indepenent заяви днес, че е открил изтекли файлове, които съдържат резюме на сценария на епизод 5.Изданието обаче заяви, че няма да ги публикува.Файлът съдържа 20 страници, озаглавени \"Eastwatch\".По-рано тази седмица хакери се опитваха да изнудят HBO за неназована сума, за да не пуснат в интернет пространството сценария, както и други документи, свързани със сериала. Те заявиха, че разполагат с 1,5 терабайта информация и че дават срок от 3 дни на HBO да извърши плащане.От телевизията тогава съобщиха, че не вярват, че хакерите са се сдобили с толкова много информация.", "date": "2017.08.10", "title": "Сценарият на епизод 5 на \"Игра на тронове\" изтече в интернет"}
{"url": "https://offnews.bg/obshtestvo/pismo-ot-zhena-s-uvrezhdane-g-zho-angelkova-vie-ministar-samo-na-zdr-662506.html", "text": "Министърът на туризма Николина Ангелкова беше обвинена от хора с увреждания в дискриминационно отношение. Бургазлийката Грета Аспарухова написа писмо до министъра с обвинения, че Ангелкова прави постоянни проверки по плажовете, но не е обърнала никакво внимание на хората с увреждания, които преди месец й бяха сигнализирали, че няма плажове, достъпни за тях и така на практика те са лишени от природните дадености. Поводът за писмото са постоянните проверки по Черноморието, които по думите на жената не са открили нито една нередност, свързана с достъпа до плажовете на хора с увреждания. Днес Грета Аспарухова е изпратила гневно писмо до министъра на туризма, в което я обвинява, че отговорът на техните проблеми е \"секретарски\". В отговора си Ангелкова отговаря, че правото на хората с увреждания до плаж е конституционно установено. В него се обяснява, че наемателят или концесионерът е длъжен да осигури достъп до плажа на хората с увреждания, както и че министерството прави проверки и няма възможност за осигуряване на достъп на плажовете с релефни особености. Ето цялото писмо до министъра на туризма без редакторска намеса: Уважаема г-жо Ангелкова,Тъй като НЕ получих конкретен отговор от Вас, а разясняване на правата ми по конституция прекопирано от Вашия секретар, отново Ви пиша! Изглежда след всичките проверки по нашето Черноморие Вие не сте видели нито една нередност свързана с достъпа на хора с двигателни затруднения до плажа. Интересното е, че достъп не е осигурен и на плажове с липса на релефни пречки. Само на юг мога да ви заведа на поне 10 такива плажа, а и почти цялата ивица на бургаския плаж е възможно да бъде достъпна. Да считам ли, че дори Вие не сте се сетили, че ние също имаме право на достъп до тези плажове?!Освен това не видях нито един санкциониран концесионер за липсата на достъп и тоалетни (продължавам да настоявам за тоалетните, понеже и ние имаме физиологични нужди). Тук ще отворя още една скоба, която е във вашия ресор - ресторантите с осигурени тоалетни за трудноподвижни в град Бургас се броят на едната ми ръка. Не би ли трябвало всеки ресторант да ни осигурява достъп до подобно помещение или ние, ако пием бира трябва да си ходим до нас до тоалетна?Знаете ли, случвало ми се е да тръгна от Несебър, за да отида в къщи до тоалетна и после пак да се върна в Несебър?!!!? Как ви се струва, нормално ли е това? Вие бихте ли пропътували 60 км, за да имате достъп до тоалетна?Нека продължим темата за плажовете. Изглежда Вие самата смятате, че е правилно хората с увреждания да не са на плажа, тъй като в нито една проверка не констатирахте подобно нарушение. Аз питам Вие министър само на физически здравите хора ли сте, според Вас хората с каквито и да е увреждания нямат място на плажа, в ресторанта, в хотел? Защото с този отговор точно това ми казвате. В нормалните държави, след като Вие самата не сте се сетили, че ощетявате една определена група от хора, дискриминирате ги най-грубо, ами там подават оставки за подобно нещо! Не знам дали сте наясно, че с отговора, който ми е изпратен Вие ми казвате, че държавата най-грубо нарушава правата ми на достъп.Според Вас пясъкът може ли да се определи като \"релефна особеност\", защото плажовете с \"релефни особености\" въобще не съм коментирала в писмото си до Вас! Вие ръководите органа , който отговаря за, цитирам : \"Контрола върху изпълнението на задълженията на концесионерите/наемателите на морските плажове е изцяло от правомощията на министъра на туризма, съгласно договорните им право отношения.\" Това още веднъж ми показва, че на Вас не ви е дошло на ум, че нечии права са нарушени, някои хора са ощетени и дискриминирани.В писмото изпратено от Вашия секретар не виждам нито ред за това как смятате да решите проблема, констатацията на правата ми по конституция не ме топли и понеже ги знам за това беше предходното писмо. Е, вярно лятото е почти свършило вече, но нека поне следващото да бъде достъпно! Освен това идеята за достъп на някой не бива да се брои за достъп, а трябва да има ясно поставени изисквания и спецификации, които да се спазват и от тук нататък да се следи за изпълнението! В противен случай държавата във Ваше лице официално заявява, че ние хората с увреждания нямаме място никъде!", "date": "2017.08.10", "title": "Писмо от жена с увреждане: Г-жо Ангелкова, вие министър само на здравите хора ли сте?"}
{"url": "https://offnews.bg/drugi/stolichna-obshtina-predstavi-bonchuk-i-kostadin-andonovi-s-unikalna-iz-662527.html", "text": "Уникална фотоизложба бе открита днес в Градската градина срещу Народния театър. Събитието се организира от София – Европейска столица на спорта и Столична община, а изложените снимки са от фотоархива на \"Старт-Фото\" с фотографии на Бончук Андонов и Костадин Андонов, пише sofia2018.bg. Двамата са се постарали да представят спорта на София през различни периоди на нейната история. Показани са както елитни състезатели, така и хора, практикуващи масов спорт.Изложбата бе открита от Анатоли Илиев – организационен секретар на София – Европейска столица на спорта и член на Управителния борд на ACES EUROPE. На семплата церемония присъстваха още Анна Стойкова и Иветка Петрова – членове на Комисията за децата, младежта и спорта към Столична община, които също отправиха топли думи към авторите.Кратко слово за значението на подобни събития произнесе проф. Петър Киров – двукратен олимпийски шампион по борба, а сред присъстващите бяха още Мила Андреева – изпълнителен директор на София – Европейска столица на спорта, членове на Спортен клуб „Здраве“, много граждани, журналисти, любители на фотографията.Изложбата показва 30 пана с повече от 50 снимки, някои от тях се представят за първи път пред широката публика. Гражданите и гостите на София ще могат да я разгледат до 20 август.Баща и син Бончук и Костадин Андонови са наследници на един от най-добре работещите спортни фотоотдели в българската история – този на вестник \"Старт\". Двамата снимат приоритетно спортни събития и личности в страната и чужбина, отразявали са стотици европейски, световни първенства и олимпийски игри с участието на легендарни български спортисти.Бончук Андонов е вече 46 години професионален спортен фотограф, дипломната му работа е на тема \"Спорт\". \"За мен най-важното е не толкова да снимам именити спортисти, но по-скоро големите, незабравими успехи на българския спорт\", сподели Бончук.Синът му Костадин тръгва от малък по пътя на баща си и също вече е утвърден фотограф. Като дете тренира плуване, но по-късно попада в плен на магията на снимките. \"В нашето семейство ежедневно се коментира спортът, това е нещо, без което не можем\", каза Костадин.Фамилия Андонови са били свидетели и са запечатали в обективите си някои от най-значимите събития и успехи на българския спорт. Двамата участват в различни фотоконкурси, а най-новият им проект е организирането на международен ежегоден Фотосалон \"Старт-Фото\". Той единствен в България предлага секция \"Спорт\", с което се провокират повече хора да следят и да снимат спорт.В тази изложба Бончук и Костадин Андонови показват част от големите личности и събития, оставили трайна следа в историята на българския спорт и конкретно на столицата София.", "date": "2017.08.10", "title": "Столична община представи Бончук и Костадин Андонови с уникална изложба"}
{"url": "https://offnews.bg/obshtestvo/3-godishnite-na-test-proveriavat-mogat-li-da-uchat-662508.html", "text": "Децата на възраст между 3 г. и 3 г. и 6 месеца ще бъдат подложени на тест, който трябва да покаже дали могат да учат.Скрининг тестовете се въвеждат от Министерството на образованието и трябва да оценят степента на риска от възникване на обучителни затруднения. Целта е максимално много деца да бъдат задържани в училище, а не да отпадат. В момента страната ни е с една от най-лошите тенденции в ЕС. През 2016 г. преждевременно напусналите училище са били 13.8%. Само от 2012 до 2016 г. страната ни отбелязва 2% ръст. В същото време, тя е поела ангажимента да свие процента до 11 до 2020 г.Тестовете са заложени в проект на нова наредба за приобщаващото образование, представен днес от министъра на образованието Красимир Вълчев, зам.-министрите Деница Сачева и Таня Михайлова и съветникът Мария Семерджиева.Ако родител изрично откаже детето му да мине теста, от детската градина ще се съобразят с това, увериха от МОН за OFFNews.Проверката няма да бъде приложена още тази година, защото предстои обсъждането проекта, което ще започне през септември, и приемането му.При 3-годишните ще се прилага скрининг тест, разработен от учени и експерти и съобразен с възрастта на децата, а при установяване на проблем с тях ще се работи целенасочено за преодоляването му, което на тази възраст все още е възможно, увери зам.-министър Сачева. Учителите в детските градини ще бъдат специално обучени да прилагат теста.Регионалните екипи за подкрепа на деца и ученици със специални потребности ще имат правото да оказват по-голяма подкрепа на детските градини и училищата в съответната област. Те ще могат да изпращат екипи от специалисти – психолози, логопеди, в образователни институции, които нямат такива. Това ще спомогне и за по-добрата връзка между училището и родителите, смятат от МОН.Детските градини и училищата вече няма да са задължени да определят координиращ екип, който да отговаря за плановете за подкрепа на децата и учениците. За това ще се грижи само един човек - координатор, определен от директора.В проектонаредбата е предвидено още десетократно намаляване на административната работа на учителите. По сегашните правила педагозите трябва да подготвят годишно около 480 документа за 15 деца с нужда от допълнителна подкрепа за личностно развитие. Планира се броят им да бъде сведен до 45.Допълнителна подкрепа ще се оказва на децата и учениците с изявени дарби и таланти чрез центровете за личностно развитие. За тях ще има индивидуални учебни планове с цел да бъдат усъвършенствани дарбите им. „За следващата учебна година ще се търси финансиране за стимулирането на такива ученици да участват в национални и международни олимпиади“, каза Сачева.В училищата ще се провеждат и консултации за кариерно развитие. Педагогическите съветници и психолозите ще им дават въпросници, разработени по проект на МОН, ще се ползват и ресурсите на портала  Досега около 65 хил. ученици са преминали такова ориентиране, посочи Семерджиева.В 42 училища в страната са създадени пилотно кариерни центрове, които насочват учениците към подходящите за тях професии. Предвижда се в бъдеще такива центрове да има във всички училища.Въвежда се процедура за насочване на учениците със специални потребности към продължаване на образованието в профили или професии след VII и X клас.Акцент ще има и върху грижата за здравето на децата. Училищата трябва да имат занимания по здравно образование, здравословно хранене, първа долекарска помощ в извънкласните форми и часовете на класа.Провеждане на срещи между учениците и български писатели в училищните библиотеки и съвременното оборудване на помещенията също влиза в плановете на настоящия ръководен екип на образователното министерство.Промяна има и при отсъствията на учениците. До момента директорите разрешаваха до три дни непосещаване на часовете по уважителни причини. С наредбата разрешението ще дава класният ръководител. Ако се налага ученикът да отсъства до 7 дни, родителите ще подават уведомление до директора. При необходим по-дълъг период решение ще взема педагогическият съвет, каза Таня Михайлова.Изменя се и досегашното изискване родителите да бъдат уведомявани писмено за предстоящо наказание на ученик. Това ще става и по електронна поща. Ако родителят поиска, той може да се включи в заседанието на педагогическия съвет, както и да присъства на изслушването на детето си. Ако не реагира на имейла си обаче, процедурата няма да бъде спирана.Проектът на новата наредба, която обобщава повече от 300 становища и мнения на експерти, ще бъде предложен за публично обсъждане до 10 септември 2017 г.", "date": "2017.08.10", "title": "3-годишните на тест - проверяват могат ли да учат"}
{"url": "https://offnews.bg/112/otnovo-izsahnal-klon-padna-varhu-majka-s-bebe-662484.html", "text": "Инцидент с изсъхнал клон е станал и в Кърджали в оживен парк вчера на обяд. Клон от дърво е паднал върху детска количка в кърджалийския парк „Простор“, съобщава сайтът 24rodopi.com.Майката М. Б. изпаднала в шок, а детето е откарано в спешното отделение на местната болница с охлузвания по крачето и кръвонасядания. Бебето ще бъде под наблюдение в следващите дни.Инцидентът станал в 12.00 часа в сряда, когато по главната алея имало много майки с детски колички. Брястът, чийто клон се отчупил, е в близост до така нар. „Гаричка“ на детската железница.Периодично работници на „Озеленяване,чистота и благоустройство” извършват огледи в кърджалийските паркове, съобщиха от дружеството. Днес екип ще бъде в парк „Простор“, всички сухи клони ще бъдат премахнати, допълниха от „ОЧБ“.", "date": "2017.08.10", "title": "Отново: Изсъхнал клон падна върху майка с бебе"}
{"url": "https://offnews.bg/obshtestvo/mvr-zapochva-plana-za-povishavane-na-sigurnostta-v-stranata-662469.html", "text": "Министърът на вътрешните работи Валентин Радев ще представи приоритетите на правителството за повишаване на сигурността в страната днес.В приетата преди седмица управленската програма на правителството за периода 2017-2021 година, повишаването на сигурността в страната е посочено като една от основните цели.Предстои да бъде актуализирана и Стратегията за национална сигурност. Ще се подготвят правилници за прилагане на приетия закон за службите, както и годишни планове срещу радикализацията на тероризма и за повишаване на киберсигурността.Предвижда се засилване на охраната по границите, осигуряване на екипировка и модерна техника на служителите за справяне с мигрантския натиск. ", "date": "2017.08.10", "title": "МВР започва плана за повишаване на сигурността в страната"}
{"url": "https://offnews.bg/politika/pargov-deniat-se-poznava-ot-sutrinta-taka-e-i-s-parvite-100-dni-na-p-662474.html", "text": "Денят се познава от сутринта. Първите 100 дни на едно управление са като утрото. В рамките на това време констатираме протести и скандали.Това коментира Калоян Паргов, лидер на БСП-София, по БНТ. Той каза още, че се наблюдава хаос и несправяне с проблемите на градската среда в София. В момента сме предложили на експертите да работят по алтернативния бюджет. Идеята е свързана най-вече с икономическата програма. Всичко, което е представено там, имам чувството, че са го писали чиновници, а ние имаме нужда от визионерски подход, заяви Паргов. По думите му основният проблем на бизнеса е квалифицирана работна ръка.Рестриктивността в няколко поредни правителства на ГЕРБ доведе до протести. В момента наблюдаваме същия подобен предпазлив подход. Преките вътрешни инвестиции намаляват в последните години, което показва, че бизнесът не вижда перспектива и сигурност и търси други възможности, за съжаление извън България. Притеснително е, че над половината общини имат просрочени задължения. Решението е повече икономика, за да може да имаме по-активна социална политика и по-високи доходи, които хората очакват, обясни Калоян Паргов.  ", "date": "2017.08.10", "title": "Паргов: Денят се познава от сутринта, така е и с първите 100 дни на правителството"}
{"url": "https://offnews.bg/drugi/polufinalat-na-ivet-lalova-priako-v-efira-dnes-662473.html", "text": "Спорт16:00 ч. - Колоезедене, Бинкбанк тур - Eurosport 117:00 ч. - Колоездене, Арктик рейс - Eurosport 217:50 ч. - Тото, теглене на тиража - bTV19:15 ч. - Тото, теглене на тиража - БНТ19:35 ч. - Тенис, турнир за мъже в Монреал - Mtel sport 120:00 ч - Лека атлетика, СП в Лондон - Eurosport 120:00 ч. - Голф, шампионат на PGA - Mtel sport 220:30 ч. - Лека атлетика, СП в Лондон - БНТ/БНТ HD0:15 ч. - Колоездене, обиколка на Колорадо - Eurosport 1Футбол14:35 ч. - Хъбей - Шанхай СИПГ - Mtel sport 220:30 ч. - Литекс - Созопол - Диема спорт21:45 ч. - Бъри - Съндърланд - Диема спорт", "date": "2017.08.10", "title": "Полуфиналът на Ивет Лалова пряко в ефира днес"}
{"url": "https://offnews.bg/temida/petima-na-sad-za-reket-vzeli-sas-zaplahi-678-000-lv-ot-firma-662514.html", "text": "Специализираната прокуратура внесе в спецсъда обвинителен акт срещу пет лица за рекет и присвояване чрез заплахи и принуда на селскостопанска продукция, пари и машини на обща стойност 677 859 лева, собственост на фирма от Монтана. Марин Костов, Велизар В., Пейо П., Васил В. и Иван А. са обвинени за това, че от 20 юли 2016 г. до 30 септември 2016 г. четири пъти принудили със заплахи управителя на фирма „Биоланд БГ“ ООД и собственик на 4% от дяловете в дружеството (другите двама съсобственици са германски граждани с по 48% от дяловете) да им предаде активи на фирмата. На 20 юли 2016 г. Марин Костов, Велизар В., Иван А. и Васил В. привикали управителя в София. С обяснението, че единият от германските собственици им предложил 100 000 лв., за да го „смачкат“, те го принудили да импредаде противно на волята си 325 тона жито на дружеството на стойност 58 750 лв. Първоначалната уговорка била за 200 тона пшеница, по при товаренето на житото в камиони поискали още 25 тона, тъй като не одобриликачеството на зърното. Той изпълни искането им, тъй като отправили заплахи и към внука му.В началото на август 2016 г. по същия начин го принудили да им плати 100 000 лв., тъй като „поръчителят“ бил удвоил сумата за отстраняването му. Месец по-късно, отново чрез заплахи управителят бил принуден да подпишепълномощно в полза на Върбанов, с което му предоставил правото да се разпорежда с движимото имущество на фирмата. Дни по-късно 29 машини, сред които комбайн, прикачна селскостопанска техника, камион, леки автомобили и др., на обща стойност 429 109 лв., били продадени на трето лице.На 30 септември 2016 г. рекетьорите принудили управителя на „Биоланд БГ“ ООД неправомерно да изтегли от банкова сметка на дружеството и да им предаде още 90 000 лева.Велизар Вълчев е осъждан на 3 години лишаване от свобода за рекет и нанасяне на телесни повреди и е изтърпял наказанието си в затвора. За извършените престъпления от петимата законът предвижда от 5 до 15 години лишаване от свобода. ", "date": "2017.08.10", "title": "Петима на съд за рекет, взели със заплахи 678 000 лв. от фирма"}
{"url": "https://offnews.bg/obshtestvo/v-samokovsko-selo-voda-v-kashtite-niama-no-kmetitcata-ima-662471.html", "text": "Почти всички домакинства в самоковското село Поповяне са без вода вече няколко седмици. Оказва се обаче, че вода в някои къщи има, като например тази на кметицата Елена Михайлова. Кметицата твърди пред Нова телевизия, че водата отива за поливане и трябва да се проконтролира. \"Докато съседът полива, другият няма да си измие очите\", казва тя. Тя призна, че има вода вечер, когато хората спират да полива. Проблемът в селото е всяко лято от години. Хората са пуснали жалби до кметицата и до ВиК.Хората разказват, че част от водата кметицата използва за отглеждане на калифорнийски червеи. Тя отрича и беше категорична, че е недоволна от факта, че хората не я викат да види имат ли вода в къщите си или не. От ВиК твърдят, че авария в селото няма. Те нямат информация водата да отива само за кметицата или само за ромската махала. Все пак ще проверят къде отива водата и дали някой не я ползва не само за битови нужди. ", "date": "2017.08.10", "title": "В самоковско село: Вода в къщите няма, но кметицата има"}
{"url": "https://offnews.bg/futbol/prikliuchenieto-na-delio-rosi-v-levski-rodi-vitc-662475.html", "text": "Първи училищен ден в едно средно училище в САЩ. Учителката представя нов ученик – Такиро Сузуки от Япония. Часът почва и тя казва:– Сега ще видим дали познавате историята. Кой е казал „свобода или смърт“?Никой не знае, но Сузуки вдига ръка:– Патрик Хенри, Филаделфия, 1775 г.– Много добре, Сузуки. А кой е казал „Държавата е народът и като такъв никога не може да умре“?Сузуки става:– Ейбрахам Линкълн, Вашингтон, 1863 г.Учителката поглежда другите деца и им казва:– Засрамете се, деца! Сузуки е японец, а знае по-добре от вас американската история.Тих глас от последните чинове:– Да им го на...ам на японците!– Кой каза това? – изкрещява учителката.Сузуки вдига ръка:– Генерал Макартър, Пърл Харбър, 1941 г. и Ли Якока на събранието на акционерите в Крайслер, Детройт, 1982 г.Учениците стоят в пълна тишина, когато пак някой се обажда:– Да го д..аш!Учителката, извън кожата си:– Стига вече! Кой беше това?Сузуки:– Бил Клинтън на Моника Люински, Белия дом, 1997 г.Някой друг извиква:– Сузуки е лайно!Сузуки веднага отвръща:– Валентино Роси, мото-състезанието Гран-При в Рио де Жанейро, Бразилия, 2002 г.Всички изпадат в истерия, учителката припада, а на вратата се появява директорът:– Да го е.а! Никога не съм виждал такъв хаос!Сузуки е готов:– Делио Роси, Герена ,София, август 2017", "date": "2017.08.10", "title": "Приключението на Делио Роси в Левски роди виц"}
{"url": "https://offnews.bg/obshtestvo/darvetata-v-sofia-na-tomograf-za-da-niama-intcidenti-662476.html", "text": "Засилена кампания за почистване на сухи дървета и клони тече в София след последните инциденти, тя ще продължи и през септември. Това каза кметът на София Йорданка Фандъкова по БНТ. Тя уточни, че поддържането на зелените системи се прави според всички изисквания и с най-добрите експерти. До края на август започва маркирането на част от дървесината, която е видимо суха. По думите ѝ, този процес се забавил заради спекулации, че ще се прави сеч в Борисовата.Такива спекулации са вредни, процесът се забави с половин година. Наложила съм сега маркирането да започне и да стои около месец, за да може, който има притеснения, да подаде сигнал, допълни Фандъкова. Тече процедура за избор на изпълнител за наемане на томографски апарат, който да обследва видимо здравите дървета, и, ако има опасни, да се предприемат мерки. За проблемите с асфалта на бул\" \"Черни връх\" столичният кмет установи, че през цялото време тече груба спекулация,че това е в следствие на ремонта, който е направен миналата година. Аварияте не беше в участъка, който бе ремонтиран. Фирмата възстанови повредата за своя сметка, за да не дава пари общината. Категорично не е вярно,че това е в следствие на ремонта. Няма нищо общо с него,  категорична бе Фандъкова. Столичният кмет заяви, че към края на август ще е готов бул.\"Прага\". Очаква се до средата на септември да бъде отворен участъка от Министерски до ул \"Раковски\", след това ще бъде затворен участъка от ул.\"Раковски\" до бул. \"Васил Левски\" до края на октомври.До средата на септември ще приключи и ремонтът на булевард \"Овча купел\".Фандъкова обяви,че подкрепя идеята на образователното министерство предучилищната подготовка да започва от 4-годишна възраст.Тази мярка е изключително важна за достъпа на всички деца до качествено образование. Имаме около 300 свободни места за 4-годишните в София, заяви столичният кмет.", "date": "2017.08.10", "title": "Дърветата в София на томограф, за да няма инциденти"}
{"url": "https://offnews.bg/bojni/mejuedar-makgregar-ima-predimstvo-samo-na-hartia-662497.html", "text": "Бившият световен шампион по бокс Флойд Мейуедър обясни, че ирландската звезда в смесените бойни изкуства Конър Макгрегър \"има предимство на хартия\" преди мача им на 26 август.40-годишният боксьор се завръща на ринга след близо 2 г. отсъствие и е считан за абсолютен фаворит, тъй като ММА боецът ще направи дебют в бокса. В промоционалните събития Мейуедър обясняваше, че Макгрегър няма шанс, но сега промени мнението си.\"Макгрегър е много по-млад (Конър е на 29). Когато погледнете мен и Конър Макгрегър на хартия – той е по-висок, с по-дълги ръце, по-едър. По-млад е, младостта е на негова страна. А аз отсъствах две години. Вече съм на 40. Ако погледнете всичко, на хартия то е в полза на Конър Макгрегър.Вече съм по-стар. Не съм същият, който бях преди 2 години. Не съм същият, който бях преди 5 г. Вече изоставам. Боксьор като Андре Берто не би трябвало да издържи 12 рунда срещу Флойд Мейуедър, но спомнете си, аз бях на 38 тогава. Очевидно е, че вече не съм същият и позволявам на такъв боксьор да загуби по точки. Не съм същият, какъвто бях преди.Преди 90% от победите ми бяха с нокаут. Очевидно загубих нещо през годините. Не съм казал, че не мога да се боксирам. Казах, че не съм същият Флойд Мейуедър, който бях преди време.Това не може да е мач, в който да разчиташ на защитата. Трябва да отида при него. Дължа го на хората заради мача с Пакиао. Те не бяха доволни от него. Но ще останат доволни от този мач\", сподели Мейуедър.", "date": "2017.08.10", "title": "Мейуедър: Макгрегър има предимство само на хартия"}
{"url": "https://offnews.bg/112/vtori-den-politciata-na-krak-zaradi-izbiagal-zatvornik-662477.html", "text": "Полицията в цялата страна втори ден е мобилизирана заради избягал престъпник от затвора в Стара Загора.До момента не се знае къде се укрива той.Беглецът се казва Петър Попов, с прякор Папиша, и е на 53 години. Излежавал 18-годишна присъда за серия грабежи. Озадачаващ е фактът, че му оставали само година и девет месеца преди да излезе на свобода. През последните години затворникът е бил на облекчен режим за добро поведение. Работил е в лавката към затвора. Допуска се, че е избягал с оборота от магазинчето. Сградата, където се намира магазина, не е под охрана.Попов е от родното село на президента Радев - Славяново. По информация на Нова тв къщата на затворника в хасковското село е пуста и той не се е появявал там. Попов притежава дълго криминално досие и над десет въоръжени грабежа зад гърба си. Първият от тях е извършен през 2001 г. край хасковското село Тънково в съучастие с Диян Кирев и Христо Ташев, тримата нападнали таксиджии от Стара Загора и Любимец, информира Хасково.нет.  Баща му бил нещатен сътрудник на полицията, но се разболял и починал, разказали криминалисти. ", "date": "2017.08.10", "title": "Втори ден полицията на крак заради избягал затворник"}
{"url": "https://offnews.bg/obshtestvo/uchitelite-sas-zaplata-1700-lv-v-kraia-na-mandata-na-borisov-3-662480.html", "text": "Учителите ще взимат по 1600-1700 лева заплата, а директорите на училища - около 2000 лева в края на мандата на \"Борисов\" 3, обяви министърът на образованието и науката Красимир Вълчев.Догодина заплатите ще бъдат увеличени, но повишението няма да е еднакво за всички, а диференцирано, уточни Вълчев по бТВ. Скокът на възнагражденията в образованието ще е на равни стъпки до 2021 г., необходимите средства за това са 1,4 млрд. лева.Между 18 и 20% от децата, които започват училище, не владеят български език, при това делът им се увеличава, стана ясно от думите на министър Вълчев. Мотивираните учители са най-добрият начин за справяне с проблема, подчерта той.Двойното увеличение на учителските заплати в рамките на мандата бе едно от основните предизборни обещания на ГЕРБ.Първата стъпка е 15-процентен ръст от 1 септември, а проектът на МОН за промяната на съответната наредба вече е готов и внесен за обсъждане. Необходимата сума е 80 млн. лева. С осигуряването ѝ от държавата минималната основна заплата за учител, възпитател, логопед, психолог, педагогически съветник, треньор и рехабилитатор ще стане 760 лева при сегашна 660 лева. Долният праг за старши учител/старши възпитател става 792 лева, а сега е 688 лева. Минимумът за най-високото ниво в йерархията на педагозите - главен учител/главен възпитател ще е 836 лева при актуален от 726 лева.За директор се предвижда минимум 950 лева, за заместник-директор - 887 лева. Сега долният праг за директор е 825, а за заместник - 770 лева.Наредба 4 определя само минималния праг, а не фиксира точно възнагражденията, защото училищата получават делегирани бюджети на база годишния размер за издръжка на едно дете в съответния вид обучение умножен по броя на учениците. Оттам нататък училищните ръководства правят свой бюджет, а големите училища могат да си позволят и по-високи заплати за педагозите и персонала от държавно определения минимум.С промените в наредбата се въвеждат и две нови добавки към заплатата за:- участие в екипи за съвместна работа на институциите по обхващане и задържане в образователната система на деца и ученици в задължителна предучилищна и училищна възраст;- провеждане на допълнително обучение на ученици, които не са усвоили компетентностите, заложени в учебната програма, или на деца, които не владеят български език.В проекта на наредбата е увеличен и минималният размер на средствата за допълнително трудово възнаграждение за постигнати резултати от труда на педагогическите специалисти от 3% на 3,5 % от 01.09.2017 г. и на 4% от 01.01.2018 г.Отпада ограничението за максимален размер на посочените средства.", "date": "2017.08.10", "title": "Учителите със заплата 1700 лв. в края на мандата на Борисов 3"}
{"url": "https://offnews.bg/futbol/bivshiat-na-shertcinger-si-spretna-seksi-parti-na-iahta-662504.html", "text": "Люис Хамилтън продължава да го раздава купонджийски тези дни. Той беше забелязан да отплава на яхта край бреговете на Барбадос в компанията на десетина горещи мацки.Звездата на Формула 1 носеше шапка \"F**king Awesome\", която не се нуждае от превод. Той качи на борда общо 20 души, все сексапилни дами и господа, като минувачите нямаха съмнение, че продължението ще е забележително.Бившият на Никол Шерцингер обикаля здраво Карибите тези дни. Преди няколко дни беше забелязан на карнавал с куп дами, които приличат на Риана.Това хич не кореспондира с мрънканията му, че заради спорта води едва ли не живот на самотник. Той се оплака още, че славата му на плейбой е силно преувеличена.Е, няма какво да добавим към снимките. Да ви прилича на отегчен самотник?", "date": "2017.08.10", "title": "Бившият на Шерцингер си спретна секси парти на яхта"}
{"url": "https://offnews.bg/futbol/braziletc-se-prebi-dokato-praznuva-gol-video-662482.html", "text": "Нападателят Андре Силва (трудно ще го намерите в интернет сред море от спортисти с подобни имена) се прочу в световния видеообмен. Не с гола, който вкара.Силва реши да покаже страст пред агитката на Санта Крус, като отпразнува бурно попадението срещу Крисиума във второ ниво на бразилския футбол.Нападателят се засили да прескача рекламните пана в стил \"Тоти\", но се закачи в едно от тях и падна лошо. Наистина лошо, защото се наложи да му бъде оказвана лекарска помощ.Все пак Силва се оправи и след няколко минути влезе в игра. Мачът завърши съвсем зле за голмайстора. Тимът му допусна домакинско поражение 1:2.Все пак лоша реклама няма. Поне фенове от цял свят ще потърсят нещо повече за Силва и неговия тим.", "date": "2017.08.10", "title": "Бразилец се преби, докато празнува гол (видео)"}
{"url": "https://offnews.bg/sviat/sasht-viarvat-che-tehni-diplomati-sa-zhertva-na-akustichno-orazhie-v-662481.html", "text": "САЩ вярват, че няколко служители на посолството им в Хавана, Куба, са станали жертва на \"акустична атака\" със звуково устройство.Пострадалите са със сериозни увреждания на слуха. Двама от тях трябвало да бъдат върнати за лечение в родината си, предаде Си Ен Ен, като се позова на високопоставени източници в държавния департамент. Допуска се, че пострадалите може да загубят слуха си за постоянно. Засегнатите не са работили на едно и също място по едно и също време. Всички те обаче имали оплаквания, наподобяващи тези след мозъчно сътресение, от края на 2016 г. насам.Държавният департамент е изпратил специален разследващ екип на място, но засега не е установено от какво е възникнал проблемът. Въпросът е повдигнат пред кубинското правителство. Властите в Хавана настоявали, че не са замесени. По случая работи и ФБР.", "date": "2017.08.10", "title": "САЩ вярват, че техни дипломати са жертва на акустично оръжие в Куба"}
{"url": "https://offnews.bg/turizam/globi-za-taksa-prazen-stol-sobstvenikat-priznava-che-ne-e-bila-pra-662472.html", "text": "Такса „Празен стол” в Созопол беше осъдена от всички институции и на заведението ще бъде наложена глоба. Както OFFNews писа, незаетите столове на клиенти в созополския ресторант Miloz Fish & Grill са оценени по 20 лева за брой. Така сметката им накрая се оказва с 80 лева повече, тъй като са резервирали маса, но не са заели 4 от столовете.„Недопустимо е да има такса „Празен стол”. Още снощи по изрично разпореждане на премиера направихме пълна проверка на заведението. За мен е учудващо и като потребител, и като министър как може да се начислява подобна такса. Това са рискове, които трябва да се калкулират”, заяви министърът на туризма Николина Ангелкова пред Нова телевизия.„Това е неприятна и лоша практика за имиджа на българския туризъм и ние ще бъдем безкомпромисни към всяко едно нарушение, независимо дали то се случва за първи път”, допълни тя.„Макар и единични случаи, това са нелоялни търговски практики и във всеки конкретен казус ще реагираме. Извършихме проверка, ще има административна санкция за това, че без да е отразено в менюто, се начислява такава услуга и тя се представя в касов бон”, коментира от своя страна Димитър Маргаритов, председател на Комисията за защита на потребителите.Жената, която пусна сигнала във Фейсбук вчера коментира, че още с влизането в ресторанта са казали на сервитьорите, че няма да са 10 души, а шест. Собственикът на заведението Тони Матеев също се разкая: „Подобна такса е лоша ресторантьорска практика, която ние не прилагаме. Този случай е единичен и е породен заради агресивно поведение. Не е вярно, че сме били уведомени, че ще са по-малко”, заяви Матеев пред Нова телевизия. Той все пак, че това действие и било грешка и реакцията им не е била правилна.", "date": "2017.08.10", "title": "Глоби за такса \"Празен стол\". Собственикът признава, че не е била правилна"}
{"url": "https://offnews.bg/izvan-terena/sasht-obiavi-kapitana-na-meksiko-za-litce-na-narkokartel-662470.html", "text": "Капитанът на националния тим на Мексико по футбол беше санкциониран от САЩ като \"лице\" на картел, занимаващ се с трафик на наркотици. Рафа Маркес е един от 21-те души и 42 организации, попадащи под санкциите на финансовото министерство.Всички те са обвинени в тесни връзки с прочутия трафикант Раул Флорес Ернандес. В списъка е и мексиканският певец Хулио Сезар Алварес. Защитникът е направил изявление пред мексиканските власти, но не се съобщават подробности.Обвиненията са, че \"двете звезди са имали дългосрочни отношения с Флорес Ернандес и неговия картел, като са били облагодетелствани\". Мерките означават, че САЩ има право да замрази сметките на Маркес или негови близки на територията на страната.Певецът Алварес отхвърли обвиненията, като защити и Маркес: \"Той има един от най-дългите кариери във футбола. Наистина ли мислите, че има нужда да прави това?\".Рафа Маркес е на 38 години, като има участие за Мексико в 4 Световни първенства с над 140 срещи. С Барселона печели 4 титли на Испания и две Шампионски лиги. После рита за Монако. Върна се в Мексико през 2015 година, като още играе за своя роден тим Атлас.", "date": "2017.08.10", "title": "САЩ обяви капитана на Мексико за лице на наркокартел"}
{"url": "https://offnews.bg/112/hvanaha-darzhavni-benzinostantcii-da-mamiat-s-gorivo-662479.html", "text": "Повече от 90 нарушения във ведомствени бензиностанции са установили проверки на ГДБОП, съвместно с митниците, НАП и Икономическа полиция. От МВР съобщиха, че от началото на активния летен сезон са инспектирани 57 ведомствени обекта. Засиленият контрол над дейността на ведомствени бензиностанции е повишаване на приходите от ДДС и установяване на нелегална продажба на горива.До момента съвместните екипи са извършили инспекции в обекти, разположени на територията на столицата и в още 15 области в страната. Установени са повече от 90 нарушения, включително генериране на приходи от продажба на гориво, което собствениците декларират, че използват само за своята дейност. Най-честите констатации са липса на свързаност на измервателните уреди с електронната система на приходната администрация, използване на подвижни цистерни, регистрирани като стационарни, допълнителни съдове, съхраняващи гориво без документи за произход, както и нарушения на правилата и нормите за пожарна безопасност.Съставени са общо 52 акта за установени административни нарушения, 2 констативни акта и са отдадени 29 писмени разпореждания. От НАП са запечатани 13 обекта, а други 15 предстои да бъдат запечатани.При един от случаите, на 08.08.2017 г, митническите власти са предприели изземане на 8000 литра гориво с недоказан произход, предстои уведомяване на прокуратурата.Междуведомственият координационен център на ГДБОП селектира информация за обектите, които работят на територията на страната, като засиленият контрол в сектора ще продължи и през септември.", "date": "2017.08.10", "title": "Хванаха държавни бензиностанции да мамят с гориво"}
{"url": "https://offnews.bg/zdrave/mz-shte-bori-izchezvaneto-na-lekarstva-sas-zabranitelen-spisak-za-para-662523.html", "text": "Здравното министерство предлага да се създаде ограничителен списък с лекарства, които няма да могат да бъдат изнасяни в други европейски страни, където се продават по-скъпо, ако има недостиг на нашия пазар, става ясно от публикувания от ведомството проект за промяна в Закона за лекарствата. Ограниченията ще засягат лекарства, заплащани с публични средства. Забранителният списък ще бъде изготвен от експертен съвет към Изпълнителната агенция по лекарствата (ИАЛ). В него ще влязат представители на здравното министерство, ИАЛ, Националния съвет по цени и реимбурсиране, Здравната каса и Българския фармацевтичен съюз. В него ще влязат лекарства, за които е установено при проверка, че има недостиг или липсват на пазара.Списъкът ще бъде публикуван на интернет страницата на ИАЛ и търговците на едро с медикаменти ще са длъжни да уведомяват Агенция, ако планират износ на лекарства от списъка. Ако в срок от 5 работни дни от постъпването на уведомлението ИАЛ не издаде заповед за ограничаване на износа на конкретния лекарствен продукт, той ще може да бъде изнесен.ИАЛ ще изготви и списък на наблюдавани лекарства, за които са постъпили уведомления през последните три месеца за предстоящ износ. В промените в закона са предвидени и по-строги санкции за търговци на едро и за аптеките, които извършват нерегламентирана търговия с лекарства, включени в забранителния списък, се посочва в мотивите към законопроекта. Промените в закона засягат и провеждането на клинични проучвания. Една от промените засяга отпадане на изискването за създаване на етична комисия. Ведомството предлага вместо това за всяко клинично проучване да се посочва за контакт само едно лице. Разрешаването на клинични проучвания ще става с една административна процедура и ще се заплаща една такса, докато в момента за разрешението се изискват две самостоятелни процедури - пред Комисията по етика за многоцентрови изпитвания (или местните комисии по етика) и пред ИАЛ.Освен това към лечебните заведения, които могат да извършват клинични проучвания, се включват диализните центрове, както и практиките на личните лекари.Ако медикаментите, с които се извършват проучванията, съдържат наркотични вещества, тогава те ще могат да се извършват само в болници, центрове за психично здраве, центрове за кожно-венерически заболявания и комплексни онкологични центрове, в структурата на които е разкрита аптека, притежаваща лицензия за дейности с наркотични вещества или сключили договор с друго лечебно заведение, в структурата на което е разкрита аптека,притежаваща лицензия за дейности с наркотични вещества. Намалява се и административната тежест при дарения на лекарства. Даренията ще могат да се извършват, без да се чака регламентирания в момента срок от 10 дни за съгласуване с ИАЛ. Друга промяна е намаляване на срока за издаване на разрешение за производство и търговия на едро с лекарства. Той ще бъде вече 60 дни, а не 90 дни, както е в момента. Отпада и изискването при издаване на разрешение за търговия на дребно с лекарства в селища с под 10 000 жители да се прилага издаден от кмета на общината документ за точния брой на жителите.Готвените промени засягат и употребата на лекарства за състрадателна употреба. Става въпрос за лечения на тежки състояния, които не могат да бъдат лекувани успешно с разрешени за употреба медикаменти. В тези случаи за лечение ще може да се използват и медикаменти, които са все още в процес на клинични проучвания или такива, за които е подадено заявление за разрешение за употреба, но то все още не е факт. ", "date": "2017.08.10", "title": "МЗ ще бори изчезването на лекарства със забранителен списък за паралелния износ"}
{"url": "https://offnews.bg/futbol/edin-ot-naj-barzite-avtogolove-v-istoriata-padna-v-estonia-video-662491.html", "text": "Зрителите на 1/16-финалния двубой за купата на Естония между отборите на Левадия и Пайде станаха свидетели на един от най-бързите автоголове в историята на футбола.Домакините в този мач поведоха в резултата още в 15-ата секунда на двубоя, и то без дори още да са докоснали топката.След началния съдийски сигнал футболистите на Пайде започнаха да разиграват пред вратата си и всичко завърши трагично – топката влезе в мрежата. Автор на автогола стана Мартин Казе.Левадия след това стигна до още два гола в своя полза (Гандо Биала и Римо Хунт), а Пайде вкара един път в правилната врата (Хенри Хансон). Така мачът завърши при резултат 3:1 в полза на Левадия, който продължи напред в турнира.Смита се, че най-бързият автогол в историята на футбола е реализиран преди 40 години.През далечната 1977 година в мач от английската четвърта дивизия централният защитник на Торки Пат Крус праща топката в собствената си врата още в осмата секунда на двубой с Кембридж Юнайтед.", "date": "2017.08.10", "title": "Един от най-бързите автоголове в историята падна в Естония (видео)"}
{"url": "https://offnews.bg/sviat/ruski-razuznavatelen-samolet-preletia-nisko-nad-kapitolia-i-pentagona-662489.html", "text": "Руски разузнавателен самолет прелетя ниско над Вашингтон, предизвиквайки вълнение в американската столица, предадоха Асошиейтед прес и ТАСС, цитирани от БТА.Маршрутът му премина над знакови обекти като Капитолия и Пентагона. Полетът обаче бе разрешен от американските власти в съответствие с международния договор \"Открито небе\", страни по който са и Съединените щати, и Русия.Споразумението позволява на всяка от 34-те държави по него да изпращат свои невъоръжени самолети да прелитат с цел наблюдение над цялата територия на останалите.Високопоставени представители на американските въоръжени сили и разузнаване обаче изразиха безпокойство, че Русия се възползва от технологичния си напредък, за да нарушава духа на договора.Така например тя е наложила ограничения на полетите над столицата Москва и някога размирната република Чечения, както и близо до Южна Осетия и Абхазия - двете грузински сепаратистки области, които сега де факто са под неин контрол.", "date": "2017.08.10", "title": "Руски разузнавателен самолет прелетя ниско над Капитолия и Пентагона"}
{"url": "https://offnews.bg/obshtestvo/na-6-mesta-spirat-vodata-v-sofia-dnes-662463.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с подмяна на сградно водопроводно отклонение на ул. „Маестро Кънев“ в кв. „Овча купел“ се налага спиране на водоподаването от 9:00 до 21:00 ч. на ул. \"Бойчо Бойчев\", ул.\"761\", ул.\" Вацлав Роубал\", ул.\"764\", ул.\"763\", ул.\" Монтевидео\", ул.\"Братя Бартел\", ул. \"Димитър Попниколов\", ул.\"Иван Радоев\", ул. \"Народно хоро\", ул.\" Арх. Франк Лойд Райд\", ул. \"Драгоман\", ул. \"Иван Радоев\", ул.\" Народен герой\", ул. \"Букет\", бул. \"Никола Петков\", по ул. „Кореняците“ от ул. „Букет“ до ул. „Бойчо Бойчев“, Манастир Сестри Евхаристинки, Следствен отдел на СГП, Ортопедичен център, Франкофонски институт, НБУ, НСУ София, ДДГ Средец, общежитие Средец, 151 СУ, Център за работа с деца, ДАБ, ДГ 125 „Усмивка“- филиал, IV МБАЛ, 21 ДКЦ, ПГ по Селско стопанство.Реконструкция на уличен водопровод на ул. „Силиврия“ в жк „Гоце Делчев“ налага спиране на водоподаването от 9:00 до 21:00 ч. на ул. „Деян Белишки“, ул. „Силиврия“, ул. „Димитър Попниколов“, ул. „Луи Айер“, бул. „Тодор Каблешков“.Монтаж на водомерен възел на ул. „Полк. Борис Дрангов“ налага спиране на водоподаването от 9:00 до 12:00 ч. по ул. „Полк. Борис Дрангов“ от ул. „Димитър Греков“ до ул. „Победа“, по ул. „Победа“ от ул. „Полк. Борис Дрангов“ до ул. „Тракия“.Подмяна на сградно водопроводно отклонение на ул. 376 в кв. „Модерно предградие“ налага спиране на водоподаването от 9:00 до 14:00 ч. по ул. „Старата църква“ от ул. „Светла“ до ул. 379, ул. 377, ул. 376. Във връзка с подмяна на сградно водопроводно отклонение на ул. „Мусала“ в с. Лозен се налага спиране на водоподаването от 9:00 до 17:00 ч. на ул. „Мусала“, ул. „Ален мак“, ул. „Мургаш“.Без вода заради с подмяна на сградно водопроводно отклонение на ул. „Арх. Коста Николов“ във вилна зона „Малинова долина“ ще бъдат от 10:00 до 18:00 ч. на ул. „Проф.Теодор Горанов“, ул. „Архитекти Васильов и Цолов“, ул. „Проф. Юрдан Данчев“, ул. „Арх.Никола Лазаров“, ул. „Арх. Коста Николов“.", "date": "2017.08.10", "title": "На 6 места спират водата в София днес"}
{"url": "https://offnews.bg/obshtestvo/otnovo-goresht-den-s-temperaturi-do-40-gradusa-662466.html", "text": "Днес отново ще е слънчево и горещо с температури между 34-40 градуса. Отново в цялата страна е в сила оранжев предупредителен код за опасно високи температури.В София ще е около 34 градуса, а на морето - 31 градуса. По Черноморието ще е предимно слънчево. Ще духа слаб до умерен вятър от изток-североизток. Максимални температури на въздуха: 29° – 31°. Температурата на морската вода е 26°-28°. Вълнението на морето ще е около 2 бала.В следобедните часове над планините и в североизточните райони ще се развива купеста облачност, но превалявания са малко вероятни. Там ще е предимно слънчево. Ще духа слаб, по високите части до умерен север-североизточен вятър. Максималната температура на височина 1200 метра ще е около 27°, на 2000 метра – около 19°.Атмосферното налягане е малко по-високо от средното за месеца, но слабо ще се понижи. Прогнозата е на Националния институт по метеорология и хидрология (НИМХ) към БАН. ", "date": "2017.08.10", "title": "Отново горещ ден, с температури до 40 градуса"}
{"url": "https://offnews.bg/sviat/neizbuhnala-bomba-ot-vojnata-nameriha-do-aetc-fukushima-662487.html", "text": "Бомба от Втората световна война е била намерена в близост до японската атомна електроцентрала Фукушима, предава AFP, цитирана от агенция \"Фокус\".Намерената бомба е с дължина 85 см и се предполага, че е неизбухнала американска бомба от войната. Тя е открита от строителни работници.Строителните работи в района на централата са преустановени, а мястото е отцепено на разстояние един километър от реакторите.", "date": "2017.08.10", "title": "Неизбухнала бомба от войната намериха до АЕЦ Фукушима"}
{"url": "https://offnews.bg/obshtestvo/mon-prevede-3-mln-za-dopalnitelni-urotci-na-detcata-koito-ne-govoria-662524.html", "text": "Образователното министерство преведе 2 841 130, 83 лв. на детски градини и училища за осъществяване на обща и допълнителна подкрепа. Тя включва допълнителни модули за деца, които не владеят български език в предучилищна възраст и обучение по учебни предмети за ученици с пропуски в материала, съобщи днес зам.-министърът на образованието и науката Таня Михайлова.Средствата могат да се използват още за консултации по дисциплини, които се провеждат извън редовните учебни часове, за екипна работа между учителите и другите педагогически специалисти, както и за допълнителни възнаграждения на педагозите, които работят в екипите по Механизма за съвместна работа на институции за обхват и задържане на децата в образователната система. Разпределянето ще е по преценка на директорите на детски градини и училища и е свързано с конкретните потребности на децата и учениците.Парите са осигурени от прекратени, спрени или намалени месечни помощи поради натрупани отсъствия по неуважителни причини от септември 2016 г. до април 2017 г. Всеки месец МОН и Агенцията за социално подпомагане (АСП) обменят информация за отсъствията в системата на предучилищното и училищното образование. „Според Закона за семейните помощи месечната помощ за отглеждане на ученик до завършване на средно образование се спира, ако той отсъства над пет учебни часа в месеца по неуважителни причини. При децата, посещаващи предучилищна група, помощта се спира при отсъствие по неуважителни причини повече от три дни“, поясни Михайлова. В закона е регламентирано още, че размерът на спрените помощи се предоставя на съответното училище или детска градина, в което е записано детето.", "date": "2017.08.10", "title": "МОН преведе 3 млн. за допълнителни уроци на децата, които не говорят български"}
{"url": "https://offnews.bg/drugi/komshiata-boro-grdanoski-e-majstorat-napravil-snimkata-na-felajni-662483.html", "text": "Една снимка от финала за Суперкупата на Европа е най-коментираната и споделяна в социалните мрежи тези дни. Маруан Фелайни от Ман Юнайтед е хванат с изкривено лице в момент от мача срещу Реал, спечелен 2:1 от испанците.В Македония не пропуснаха да се похвалят, че геният зад обектива е Борис Грданоски. Той работи като кореспондент на АП. \"Благодаря за снимката. Наистина е интересна\", написа Маруан в Туитър. Комшията Грданоски, познат между колегите му като Боро, работи повече от 20 години за АП. Започва кариерата си в „Нова Македонија“, а после снима за „Вест“, но вестникът спира да излиза преди 2 месеца. Позната история.Боро снима всички важни събития от новата история на своята държава. Но най-впечатляващата му част от кариерата е през ноември 2000-ата година. Тогава фотографът е командирован от АП в Уганда, за да снима в северните районите, където еболата убива стотици на ден.Разбира се, интернет се напълни с колажи на снимката. Фелайни прие и тях с чувство за хумор, като благодари на всички, изпратили му свои творения.Пускаме най-свежите от тях.", "date": "2017.08.10", "title": "Комшията Боро Грданоски е майсторът, направил снимката на Фелайни"}
{"url": "https://offnews.bg/sviat/severna-koreia-reshava-da-udari-li-amerikanskata-baza-na-ostrov-guam-662467.html", "text": "Северна Корея обяви, че дни ще е готова с плана за ракетни удари по стратегическата база на САЩ на американския остров Гуам.Планът ще е готов до средата на август и ще бъде представен на държавния ръководител Ким Чен-ун, който ще вземе решение дали да го приложи.Новите разменени заплахи между Вашингтон и Пхенян породиха безпокойство и напрежение в региона.Южна Корея днес свиква спешно заседание на Съвета по национална сигурност заради заплахите от страна на КНДР.Японският министър на отбраната заяви, че могат да прехванат ракети, които Северна Корея евентуално ще изстреля срещу остров Гуам.\"Ако Северът пренебрегне нашите предупреждения и продължи с провокациите си, той ще се сблъска с решителния и мощен ответен удар от съюзниците ни\", отбеляза и председателят на Комитета по началник-щабовете на републиката.Конфликтът между Пхенян и Вашингтон ескалира, след като американският президент Доналд Тръмп публикува в Twitter коментар, че ще отговори на севернокорейските заплахи с „огън и ярост, каквито светът никога не е виждал”.", "date": "2017.08.10", "title": "Северна Корея решава да удари ли американската база на остров Гуам"}
{"url": "https://offnews.bg/ikonomika/tragva-remont-na-magistrala-trakia-mezhdu-plovdiv-i-stara-zagora-662531.html", "text": " В края на активния летен сезон започват ремонтните дейности по участъка Пловдив – Стара Загора по автомагистрала „Тракия“, съобщи министърът на регионалното развитие и благоустройството Николай Нанков в Пловдив. Бюджетът за ремонтните дейности в този участък на аутобана е 6 млн. лева..Най-късно в средата на 2019 г. трябва да започне изграждането на обходния път край Кресна, каза още строителният министър. Според него ако до месец юни 2019 г. няма строително разрешение и избран изпълнител, това означава че проектът няма да може да се реализира с европейско финансиране.Министърът припомни, че проектът за реализация на Лот 3.2 на АМ „Струма“ предвижда запазване на едната част на трасето през Кресненското дефиле със съответните екологични мерки по съоръжения, които да предпазват биоразнообразието в обхвата на пътя, и изнасянето на движението в обратна посока източно от дефилето с две ленти в посока София – Солун, като при изкачването е планирана и трета лента.На 11 септември предстои обществено обсъждане на оценката за въздействието на околната среда (ОВОС) с жителите на общините Симитли и Кресна. Пред МРРБ не стои вариант за изграждане на тунел, тъй като това ще оскъпи проекта с близо 3 милиарда лева.Той подчерта, че освен икономически, социален и екологичен ефект инфраструктурният проект има значение и за сигурността и безопасността на пътуващите.Трасето от сега съществуващия път през Кресненското дефиле е най-тежкото от републиканската пътна мрежа, коментира Нанков. По участъка с дължина над 20 км средно годишно 6 души губят живота си, като през миналата година те са били седем.", "date": "2017.08.10", "title": "Тръгва ремонт на магистрала Тракия между Пловдив и Стара Загора"}
{"url": "https://offnews.bg/tenis/grigor-dimitrov-preodolia-parvoto-prepiatstvie-v-monreal-662464.html", "text": "Най-добрият ни тенисист Григор Димитров се класира за третия кръг на турнира от сериите Мастърс \"Роджърс Къп\" в Монреал. В първия си мач на сингъл Димитров, който започна от втория кръг, се наложи за час и 41 минути над германеца Миша Зверев с 6:3, 3:6, 6:3.Следващият му съперник е световния №52 Робин Хаасе от Холандия. Мачът до голяма степен бе решен от двойните грешки на двамата играчи, като Гришо направи 7, а съперникът му - 6.Първият сет започна отлично за Григор, който успя да направи пробив за 2:0. В третия гейм обаче българинът се разколеба и допусна две двойни грешки, а Зверев върна брейка за 2:1. Димитров бързо се отърси и отново спечели падаването на германския си опонент за 3:1. Вместо да се възползва от преднината си, първата ни ракета отново се пропука и позволи на Зверев намали за 4:3. До края на първия сет Димитров се окопити и спечели частта с 6:3.Вторият сет не се разви по най-добрия начин за Григор. Той допусна отново няколко двойни грешки и позволи на Зверев да изравни сетовете след 6:3.Решителната трета част започна с размяна на сервис геймове, но при 3:2 Димитров стигна до пробив след четири поредни двойни грешки на германеца. До края на мача най-добрият ни тенисист не изпусна инициативата и с 6:3 сложи точка на мача.", "date": "2017.08.10", "title": "Григор Димитров преодоля първото препятствие в Монреал"}
{"url": "https://offnews.bg/112/zhena-se-hvarli-ot-5-etazh-v-ruse-zagina-na-miasto-662492.html", "text": "Жена на 74 години се хвърли от петия етаж на блок в Русе, предаде .Възрастната жена е загинала на място, а дошлата кола на Спешна помощ само е констатирала смъртта и.Към 7 часа сутринта тя е решила да сложи край на живота си. Предполага се, че мотив да скочи и е скорошната смърт на съпруга и. Вдовицата се чувствала самотна и депресирана, разказват нейни съседи пред агенцията. ", "date": "2017.08.10", "title": "Жена се хвърли от 5 етаж в Русе, загина на място"}
{"url": "https://offnews.bg/futbol/bozhinov-prezhivia-nov-sram-s-lozana-662468.html", "text": "На Валери Божинов хич не му върви на старта в Лозана. Тимът му допусна нова загуба в първенството на Швейцария.В мач от 4-ия кръг Лозана падна 2:3 от Лугано у дома. Бъгарският нападател влезе като резерва в 69-ата минута на мястото на Марко Дели.Гостите откриха чрез  Юнес Бну Марзук в 12-ата минута, но Бенджамин Кололи изравни в 17-ата. Стив Рулие в 52-ата минута отново изведе Лугано напред, но 8 минути преди края Федерико Марджота изравни. В 85-ата минута Давиде Мариани отбеляза победното попадение за гостуващия отбор.Така Лозана продължава да няма победа на сметката си от началото на сезона и с 1 спечелена точка се намира на предпоследната 9-а позиция в класирането.Божинов пристигна в поредния си отбор, след като не остана доволен от условията в Китай. Не заплатата, която беше отлична, но всичко останало не се хареса на Валери. ", "date": "2017.08.10", "title": "Божинов преживя нов срам с Лозана"}
