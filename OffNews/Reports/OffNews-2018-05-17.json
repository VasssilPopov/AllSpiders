{"url": "https://offnews.bg/obshtestvo/balgarskiat-hliab-e-kachestven-i-bez-nerazresheni-dobavki-tvardiat-ot-680862.html", "text": "Българският хляб е качествен и без неразрешени добавки, обявиха от Българската агенция по безопасност на храните след проверка в 1084 обекта в страната.Проверката на БАБХ е извършена в производствени предприятия, търговски обекти, фурни и работилници, предлагащи на място хляб, както и супермаркети, където на място се пекат хлябове и изделия.При инспекциите е възложено да се извършва и органолептична оценка на произведените видове хляб, включваща степен на изпичане на кората и вътрешността на хляба, състояние на средината – шупливост и еластичност, цвят, вкус и мирис на продукта, както и за наличие на несвойствени примеси и чужди тела.Проверени са: производствени предприятия, хлебозаводи и цехове - 462 броя; фурни за хляб и работилници, предлагащи на място хляб - 426 броя; супермаркети, произвеждащи хляб и хлебни изделия - 196 броя; издадени предписания за отстраняване на несъответствия - 67 броя; съставени актове за установяване на административни нарушения - 5 броя.Анализът за резултатите от извършените проверки показва, че в произвежданите видове хляб и хлебни изделия се влагат традиционните пшенични брашна – бяло /тип 500/, добруджа /тип 750/, типово /тип 1150/ и пълнозърнесто /тип 1850/, царевично брашно, както и брашна от други зърнени култури – лимец, ръж, и др.Всички използвани брашна са с български произход, доставени от мелничните предприятия в страната, които също са регистрирани по реда на Закона за храните. Констатирано е, че в състава на част от брашната се съдържат ензимни комплекси и агент за обработка на брашна – аскорбинова киселина, които са разрешени за използване в тази категория храни, влагат се с технологична цел като подобряват хлебопекарните качества на брашното.Различните видове хляб и хлебни изделия са етикетирани в съответствие с изискванията на европейското и национално законодателство, на етикетите са обявени всички използвани съставки, включително и добавките в храните - набухватели, антиоксиданти, киселинни регулатори и консерванти, съгласно Регламент (ЕО) № 1333/2008 г. относно добавките в храните.При извършването на проверките в страната не са установени случаи на произвеждан хляб с неразрешени съставки и добавки, както и предлагане на хляб с неустановен произход. Не са констатирани отклонения в качествените показатели и критериите за безопасност при лабораторните изпитвания и органолептичните оценки на различните видове хляб, твърдят от  Българската агенция по безопасност на храните.По-голямата част от издадените предписания се отнасят за констатирани несъответствия на хигиенните изисквания в производствените обекти, както и за пропуски в етикетирането на предлагания хляб – не са ясно откроени алергените в състава, непълна информация при предлагане на непредварително опакованите хлябове и др. Проверката на БАБХ е извършена след писмо от Върховната административна прокуратура по повод медийна публикация.", "date": "2018.05.17", "title": "Българският хляб е качествен и без неразрешени добавки, твърдят от агенцията по храните"}
{"url": "https://offnews.bg/temida/nito-dnk-nito-otpechatatci-svarzvat-obviniaemite-s-atentata-na-letish-680851.html", "text": "Нито един отпечатък или ДНК – проба не свързва обвиняемите за делото за атентата на летище „Бургас“ преди 6 години с престъплението или с присъствието им по Черноморието в този период. Това стана ясно след като днес бяха разпитани редица вещи лица, изготвили експертизи. Два дни поред, Специализираният наказателен съд заседава в Бургас, тъй като много от призованите свидетели не отидоха на делата в София. Множество дактилоскопски експертизи са изготвени относно атентата и подготовката за него. Сред тях – на фалшивите лични документи на имената на Жак Филип Мартен и Ралф Рико; няколко договора за наемане на автомобили, с които те са пътували, според обвинението; банкноти, с които са плащали, включително петдесетолевката, която атентаторът Мохамед Хасан Ел Хюсейни е дал на таксиметровия шофьор, който го е закарал до летището и две кутии от мобилни телефони. Отпечатъците по тези предмети или са били негодни за ползване, или са били на българите, които са сключвали контрактите, както и на самия таксиметров шофьор. Единствено по един от договорите, подписан от човека с фалшивото име Брайън Джеймисън е имало много отпечатъци, повечето от тях – на българските служители в рент – а – кар компанията, но шест от тях са непознати, защото го няма в нашите масиви. Подобно е положението и с ДНК – пробите. Или са били негодни (кръвните проби са били разложени), или са били смесени с такива на други хора. Това не доказва никакво участие на обвиняемите Мелиад Фара и Хасан Ел Хадж Хасан, които се съдят задочно, поясниха служебните им адвокати Калина Тодорова и Радослав Николов. Тодорова поясни:„“, коментира тя. Радослав Николов потвърди, че няма конкретни доказателства в тези експертизи, че неговият подзащитен има връзка с атентата. Това, според един от прокурорите Красимир Тренчев, не е проблем: „“, каза Тренчев и поясни, че по време на процеса ще станат ясни останалите доказателства. В целия случай се появи и един мистериозен човек. За него разказаха разпитаните вчера свидетели – хотелиери, служители и управители в интернет – клубове, фирми за коли под наем. Айзък (или Исаак) наел квартира в Несебър през май, 2012 г. Представял се за израелец, а всяка вечер посещавал интернет – клуб, където говорил по скайп с брат си. Изчезнал ден преди атентата. Няма доказателства да е свързан с престъплението, нито прокуратурата го е проверявала, а причината да попадне в кориците на делото е, че разследващите са събирали подробности за всички, които са се сторили подозрителни на свидетелите. Единият подсъдим, Мелиад Фара, е имал проблем при наемането на автомобил. Две фирми в Несебър отказват да му дадат кола, защото е предоставил само шофьорска книжка, без снимка и е отказал да даде други документи за самоличност. Това успял да направи в Равда, а служителката от компанията дори го откарала до Несебър. Хасан Ел Хадж също е бил отседнал в несебърски хотел. Предплащал нощувката си всяка сутрин, а последната дори не ползвал, но не поискал да му върнат парите. Ходел непрекъснато с шапка и с раница, не общувал с никого, хранел се предимно със сьомга. Делото продължава в София на 13 юни, тогава трябва да бъдат разпитани и свидетели от Варна.", "date": "2018.05.17", "title": "Нито ДНК, нито отпечатъци свързват обвиняемите с атентата на летище Бургас"}
{"url": "https://offnews.bg/temida/vas-otmeni-ovos-za-sedmi-blok-na-aetc-kozloduj-680848.html", "text": "Тричленен състав на Върховния административен съд отмени оценката за въздействие на околната среда, с което е одобрено осъществяването на инвестиционно предложение за изграждане нова ядрена мощност на площадка 2 на АЕЦ \"Козлодуй\".Делото е по жалби на Петър Пенчев Троянски, Сдружение „Коалиция за устойчиво развитие“ и Петър Пламенков Кърджилов.В решението на съда се казва, че оспореното решение е действителен административен акт, издаден от компетентен орган в предвидената в закона форма, но е издаден при допуснати нарушения на процедурата и на материалния закон и е в противоречие с целта на закона.Разноски претендира само Сдружение „Коалиция за устойчиво развитие“, но не са представени доказателства за реално направени, поради което такива не са присъдени. Решението може да бъде обжалвано пред петчленен състав на ВАС. ", "date": "2018.05.17", "title": "ВАС отмени ОВОС за Седми блок на АЕЦ 'Козлодуй'"}
{"url": "https://offnews.bg/obshtestvo/shte-stroiat-instalatcia-za-rdf-otpadatci-v-sofia-parnoto-shte-padn-680838.html", "text": "Столичният общински съвет гласува Топлофикация да изтегли 67 милиона евро от ЕИБ за изграждане на инсталацията за RDF–отпадъци. След почти четири часа дискусии 35 от общинските съветници гласуваха „за“, 16 - „против“, а 6 се въздържаха. В началото на заседанието лидерът на БСП–София Калоян Паргов предложи оттеглянето на тази точка, но предложението бе отхвърлено. Искаме заводът за преработка за отпадъци да бъде изграден в с. Яна, а не в ТЕЦ – София, за да спестим замърсяването в София и напрежението сред гражданите, заяви Паргов. По думите му инсталацията трябва да бъде до завода за преработка на отпадъци, и за да се спестят транспортните разходи, от които изтичат милиони години наред. По този начин ще спестим още едно замърсяване на София, свързано с фините прахови частици“, каза Паргов. Председателят на БСП – София поясни, ако мястото не бъде сменено, десетки камиони с твърдо гориво ще преминават от централната част на столицата до ТЕЦ –София.Два камиона ще правят курсове на 24 км, контрира зам.-кметът по екология Йоанна Христова.Според Валя Чилова председател на комисията по инженерна инфраструктура и енергийно планиране, парното на столичани ще поевтинее с 6% в резултат на работата на инсталацията. Има бъг в системата на Столична община, обясни Венци Мицов от Група 5. Гражданите нямат информация какво се работи тук, допълни той. Ние няма да бъдем част от взимането на това решение, заяви и Светльо Витков. Вярваме в \"Топлофикация - София\", че ще намали цените, така както вярваме в Дядо Мраз, че ще ни донесе подаръци, каза още Витков. Предложението им да се отмени решението на СОС от 20 юли миналата година за даване на съгласие на Столична община и „Топлофикация София“ ЕАД да кандидатстват по процедура „Проектиране и изграждане на инсталация за комбинирано производство на енергия в София с оползотворяване на RDF – трета фаза на интегрирана система от съоръжения за третиране на битовите отпадъци на Столична община“, беше отхвърлено. В знак на протест съветниците от група 5 сложиха противогази залата на заседанието на СОС. Кметът на София Йорданка Фандъкова обаче благодари на съветниците от всички групи в СОС, които са подкрепили на 20 юли 2017 г. решението. Сред тях са представители на Група 5, Реформаторския блок, БСП и ГЕРБ. Фандъкова призова политическите лидери да не провокират страховете на хората. Ние сме в тази зала, не за да лъжем и не, за да се грижим за бъдещите предизборни сметки на партиите, които представляваме. Казвам ви го много ясно и вярвам, че ще ме разберете – има нещо по-важно от изборния резултат и това е резултатът за хората. Тук сме, за да гарантираме успешното бъдеще на този град и на хората. Бъдеще, което да ни приближава все повече и по-бързи стъпки към другите европейски столици. Повярвайте ми, понякога е по-лесно да спечелиш симпатии, ако се откажеш от тежките проблеми, оставиш на някой следващ да ги реши. Признавам, че получих много съвети в тази посока. Но животът на хората и животът на града, не се измерват с мандати и политически сметки. В това вярвам и това ще продължа да защитавам, каза още Фандъкова. Кметът уточни: С пускането на новата инсталация част от старите мощности на ТЕЦ „София“ вече няма да работят на пълен капацитет. По този начин намаляваме емисиите, които в момента ТЕЦ-а емитира във въздуха. Фините прахови частици от ТЕЦ „София“ с новата инсталация намаляват с 6,2 т. на година или с 9,6 на сто. Емисиите на въглероден оксид намаляват с 87,2 т. на година, което е със 7% по-малкоАзотните оксиди намаляват с 46,4 т. на година или 2% по-малко.Европейката норма на емисиите Фини прахови частици - ФПЧ, за индустриалните съоръжения е 10 милиграма на кубичен метър, а инсталацията на София ще покрие норма под 1 милиграм на кубичен метър. По отношение на диоксините и фураните, за които се говори също много, мисля, че успяхме да убедим и най-големите скептици, че те са в пъти по-ниски от тези, които емитират дейности по горене в бита.По отношение на пепелта - инсталацията отделя два вида пепел: дънна пепел и летяща пепел. Дънната пепел е неопасен отпадък - тя ще се извозва до депо за строителни отпадъци и от нея могат да се произвеждат материали за строителството. Летящата пепел, ще се транспортира до специални хранилища, като са предложени 4 различни варианта.Инсталацията на София е проектирана с комплексна 4-степенна система за очистване на отработените газове от най-съвременно поколение.София има уникален шанс, с който мисля, че не може да се похвали нито една европейска столица, и той е да изгради системата за производство на енергия от РДФ с 58% безвъзмездна помощ по ОПОС. Общата стойност на проекта е 157, 5 млн. евро, а съфинансирането, за което се иска кредит, е до 65,7 млн. евро.Предварителните анализи сочат, че на годишна база инсталацията ще реализира печалба от 10 млн. евро, а оперативните разходи за поддръжката й са до 7 млн. евро на година. В момента ние плащаме 5 млн. лв. за оползотворяване в циментовите заводи и то за количества по-малки от заложените за МБТ. Предстоят нови конкурси и можете да си дадете сметка, че тази цена ще нараства с увеличение на количествата, каза още Фандъкова. ", "date": "2018.05.17", "title": "Ще строят инсталация за RDF - отпадъци в София, парното ще падне с 6%"}
{"url": "https://offnews.bg/evropa/makron-zapadnite-balkani-mozhe-da-se-obarnat-kam-rusia-v-nash-intere-680853.html", "text": " В резултат на историята си Западните Балкани биха могли да се обърнат или към Русия, или към Турция, в наш интерес е да ги свържем с ЕС.Това заяви френският президент Франсоа Макрон след срещата на върха ЕС - Западни Балкани. Франция подкрепя да имаме по-суверенна Европа. Това означава да конкретизираме перспективата със Западните Балкани. Това е регион от границите на ЕС и е обект на много напрежение и натиск. В резултат на историята си би могъл да се обърне или към Русия, или към Турция. В наш интерес е да свържем Западните Балкани с ЕС. Да го направим ясно и силно, подчерта Макрон, като допълни, че това обаче не може да стане за сметка на единството на ЕС.По думите му не може да се говори за разширяване на ЕС преди реформиране на Съюза. „Необходимо е да дадем такава европейска перспектива и да възнаградим ръководителите, които полагат усилия. През последния месец има свидетелство от редица страни. Сърбия и Черна гора работят в рамките на процедура, но също така и Македония и Албания, които се надяват. Мисля, че този процес не може и не трябва да стигне до резултат – присъединяване, преди ЕС да се е реформирал“, коментира той.Според него, ако искаме по-силен ЕС, той трябва да бъде модернизиран. Френският президент посочи, че страната му иска България да се присъедини към еврозоната и в момента държавата е изпълнила всички условия за това. Той поздрави България за качеството на защита на българските граници. „Остават да се водят технически разговори между министрите. Мисля, че няма да е отговорно да се бърза с ангажименти, тъй като сме в процес да промяна на правилата. Отчитаме качеството на работата, която осъществи България“, каза Макрон.Той коментира и отношенията със САЩ, като посочи, че никакви задълбочени преговори не могат да се състоят без пълно освобождаване от митата, ако ли не - ЕС ще отговори в защита на своите интереси.\"Вчера имахме много сериозна и важна среща. Говорихме за две теми – за Иран и търговията. Те са тестове за суверенитета на Европа. Единството, което желая, мисля, че вчера бе обект на положителна среща, защото позициите бяха ясни и силни\", коментира френският президент.„Такава е и темата, която имаме с Иран. Заедно потвърдихме европейската воля да запазим ползите от споразумението, включително и за Иран, и така да защитим легитимните интереси на предприятията ни. Потвърждаваме споразумението от 2015 г., но да разширим разговорите за ядрената дейност на Иран след 2025 г.\", каза той.", "date": "2018.05.17", "title": "Макрон: Западните Балкани може да се обърнат към Русия, в наш интерес е да ги свържем с ЕС"}
{"url": "https://offnews.bg/kultura/sofijskata-filharmonia-otkriva-mezhdunarodnia-festival-sofijski-muzika-680846.html", "text": "С програма от славянски композитори Софийската филхармония под диригентството на маестро Марк Кадин ще открие Международния фестивал „Софийски музикални седмици“ на 23 май.Солисти ще бъдат емблематичният български цигулар Минчо Минчев и виолончелистката Лиляна Кехайова.На сцената ще излезе и Националният филхармоничен хор „Светослав Обретенов“ с диригент Славил Димитров. В програмата са включени произведения на Николай Римски-Корсаков, Марин Големинов, Антонин Дворжак, Чайковски и Сергей Танеев. Концертът е посветен на Празника на българската просвета и култура и славянската писменост.Билети - на касата на зала „България“ и онлайн на epay.bg.", "date": "2018.05.17", "title": "Софийската филхармония открива международния фестивал Софийски музикални седмици"}
{"url": "https://offnews.bg/kultura/svetoven-teatar-v-sofia-startira-v-nachaloto-na-iuni-680845.html", "text": "На 4 юни от 19:30 час „Хаканаи“, оригинален танцов спектакъл на една от водещите в Европа компании в дигиталните и изпълнителски изкуства, ще даде старт на Световен театър в София. Концепцията, режисурата и сценографията са на Клер Барден и Адриен Мондо. На японски „хаканаи” назовава нетрайното и крехкото, временното и отминаващото. Хореографията се изпълнява в специален куб, който се превръща в среда на движещи се образи, създавани в реално време в диалог между движение на човешкото тяло, музика и дигитални технологии. Тя отправя към поетично пътешествие в удоволствие от играта между въображението и реалността. След представлението зрителите ще имат възможност да разгледат отвътре сценичната инсталация.На платформата гостува и програмата NT Live – Националния театър Лондон, на живо реализирана в Синема сити. Класическата историческа пиеса на Шекспир „Юлий Цезар” ще бъде представена като прожекция на 6 юни, сряда, от 19:00 часа в Синема Сити, Мол София. Режисьорът Никълас Хайтнър, един от най-добрите познавачи на Шекспир и директор на Националния театър в Лондон, я поставя със средствата на съвременния политическия театър. Публиката става активен участник в самото действие. Бен Уишоу ( „Парфюмът”, „Момичето от Дания” и „Скайфол”) и Мишел Феърли („Игра на тронове”) играят Брут и Касий, лидерите на преврата, в този главозамайващ политически трилър, заснет на сцената на Бридж Тиатър в Лондон.„Планината Чирчео” ще гостува в София на 8 юни, петък, от 20:00 часа в Театър Азарян. Планината Чирчео в Италия при Тиренско море е митично пространство, в което Одисей и неговите спътници се изправят срещу магьосницата Цирцея. Способността й да преобразява хората и променящите се води на морето e основен източник на вдъхновение на хореографа Фабрицио Фавале. Девет забележителни танцьори потъват в мистично пространство и се завихрят в чувствен, хипнотичен танц. Фабрицио Фавале и Андре Дел Бианко създават на живо въздействащи звукови и визуални ефекти с промени в осветлението, цветовете и плътността на атмосферата. Те привнасят различни естествени елементи като вулканични останки, ледени блокове, скали, животински фигури и пораждат образи, които пресрещат световете на архаиката и високите технологии. Наричат италианския танцьор и хореограф Фабрицио Фавале „поет на танца“. През 2011 г. той е удостоен с Почетен медал на президента на Италия за хореографски талант. Неговата компания „Ле Супличи“ гостува на престижни форуми, сред които са Венецианското биенале, Единбургския фестивал и Международното танцово биенале в Лион.9 юни , събота, от 18:00 часа, в Дом на киното в София е датата на прожекцията на „Три сестри” на Тимофей Кулябин - наречен „вундеркинд“ на новия руски театър. Той е артистичен директор на театъра в Новосибирск и на негова сцена поставя Чеховата класика „Три сестри“ по начин, който въвлича зрителите в съвсем ново преживяване и начин на разбиране. Сензационната и красива постановка вече успешно се представя на големите европейски сцени във Виена, Париж, Тулуза, Сибиу и Атина. Черна комедия, психологическа драма, трилър - четирите действия на пиесата се превръщат в парад на жанровете.Представлението е построено като хореографска и музикална партитура с жестове и звук, като това придава необикновена интензивност и дълбочина на възприемането му.Зрелищни акробатични номера, хумор и завладяваща артистичност в шоу на една от водещите чешки компании в съвременния цирк ще гледаме на 11 юни, в Младежки театър „Николай Бинев” от 20.00 часа. „Неудачници“ на режисьора Ярек Цемерек показва новото лице на съвременния цирк в Чехия.В основата му са новите таланти от акробатичното дуо DaeMen, превърнали се в телевизионни звезди в Чехия и Словакия. Шоуто се занимава със страха от провал в съвременните динамични общества – много хора се чувстват изправени пред опасността да загубят своята идентичност или да се простят с представите, които са имали за личния си живот. Къде лежат границите? Един спектакъл, респектиращ с физическите способности на изпълнителите и същевременно емоционално завладяващ, за което допринася и музиката на живо с известния чешки DJ En.dru.Основен акцент в дванадесетото издание на платформата ще бъде съвременният политически и документален театър, представен с постановка по нашумелия роман на Илия Троянов „Власт и съпротива“ на Шаушпил Хановер в копродукция с Дойчес театер Берлин, с участието на Самуел Финци. Гостуването на „Власт и съпротива” в София е в партньорство с Гьоте-институт София и ще се състои на 18 и 19 юни в Народен театър „Иван Вазов”.Представлението е театрална версия на известния едноименен роман на Илия Троянов. То разгръща историческа панорама, която обхваща повече от половин век и показва процесите в България по време на тоталитаризма и в годините на преход. Архивните документи се съчетават с личните истории на знакови образи от времето. Силен политически и актьорски театър, който се вписва в актуалната дискусия за разбулването на истината за близкото минало.", "date": "2018.05.17", "title": "Световен театър в София стартира в началото на юни"}
{"url": "https://offnews.bg/politika/iunker-sled-sreshtata-za-zapadnite-balkani-yes-680844.html", "text": "YES!С това възклицание председателят на Еврокомисията Жан-Клод Юнкер влезе на заключителния брифинг на срещата на върха ЕС-Западни Балкани, малко след като лидерите на 28-те държави членки подписаха декларацията от София за Западните Балкани.Макар в документа да липсва спряганата предварително дата - 2025 г. - за евентуално следващо разширяване на ЕС, лидерите определиха срещата като много успешна и продуктивна. Те потвърдиха желанието за европейска перспектива на 6-те държави кандидатки - Македония, Сърбия, Черна гора, Босна и Херцеговина, Албания и Косово.ЕС ще остане най-надеждният партньор на целите Западни Балкани. Не виждам друго бъдеще за тях освен ЕС. Няма друга алтернатива, няма план Б, каза на брифинга председателят на Европейския съвет Доналд Туск.За да избегна неясноти и объркване, нека отбележа, че днешната стратегия не е нито алтернатива, нито заместител на разширяването, добави той.Туск изброи някои от акцентите в Порграмата от София за Западните Балкания, което се задейства от днес - повече възможности за обучения по \"Еразъм\", намаляване на таксите за роуминг, подобряване на условията за частни инвестиции.Българският премиер Бойко Борисов на свой ред благодари за честната дискусия, проведена в София по темата за Западните Балкани. \"Отдавна не съм слушал така без лицемерие, честно, от сърце да говорят тези, които са \"за\", и тези, които са \"против\" на различните писти за бързината на присъединяването, каза той. После се обърна към чуждестранните журналисти и им обясни, че общият БВП на 6-те държави кандидатки е 96 млрд. евро - колкото е например този на Словакия. А общото население е 17,7 милиона. \"Това ли плаши ЕС? Това ли са големите страхове? Техният елит се старае да покрива всички критерии. Или да оставим другите геостратегически играчи да усилят и немалкото си влияние, които имат чрез мюсюлманите, православните християни\", каза Борисов.\"Много теми за размисъл сме си задали. Всички си тръгнала оттук с по едно наум\", добави той. Туск го репликира, че статистиката е едно, но по време на обиколката си в страните от Западните Балкани е видял и друго. Ако погледнем \"неприятностите на глава от населението\" (troubles per capita), цифрите са далеч по-големи от Германия и Франция, каза той.\"Не искаме да провалим този процес, като предложим нещо нереалистично\", отговори Доналд Туск на въпрос остава ли 2025 година в перспективата на ЕС за разширяване. Но подчерта отново виждането си, че страните от региона са исторически, географски, емоционално, културно част от Европа.Преди началото на брифинга бяха подписани и няколко документа, сред които споразумение по газовия интерконектор между България и Сърбия и декларация за ангажиране с цифровия дневен ред, подписан с шестте страни кандидатки от Западните Балкани, ", "date": "2018.05.17", "title": "Юнкер след срещата за Западните Балкани: YES!"}
{"url": "https://offnews.bg/drugi/kak-da-si-napravim-bezmotorna-soapbox-kolichka-680857.html", "text": "Абсолютен рекорд! Ентусиазираните кандидати за най-щурото спускане със самоделни безмоторни колички в състезанието Red Bull Soapbox са близо 100. Колко ли проекта ще бъдат представени тази година до крайния срок - 15 юни и кои от тях ще бъдат одобрени за участие в надпреварата на бул. \"Черни връх\" на 30 септември?За да се включите в състезанието, посетете  и кликнете на ЗАПИШЕТЕ СЕ. След виртуално преминаване на трасето на сайта, ще получите имейл с потвърждение и пакет с инструкции по пощата за Дизайн на количката.Всяка от самоделните колички трябва да бъде задвижвана само от гравитацията и креативността на състезателите. Кандидатите трябва да впрегнат въображението и нестандартното си мислене, за да ни впечатлят с оригиналност – не са препоръчителни \"рециклирани\" автомобили, мотори, булдозери и други подобни.Конструиращите трябва да помнят, че безопасността е на първо място - наличието на кормило и спирачки е задължително, а каските ще бъдат осигурени от организаторите. Техническите параметри остават без промяна: сапунерката да не е по-широка от 2 м, по-дълга от 6 м, по-ниска от 2.5 м. Също да има отстояние поне 10 см от земята, както и да не тежи повече от 80 кг. Допуска се навигатор, но той не е задължителен. Съотборниците на \"шофьора\" могат да засилят количката, но само до стартовата линия. Щом тя пресече СТАРТ-а, вече никой не може да я бута напред. Водачите на количката трябва лесно да могат да излязат от вътрешността й при нужда.Колкото по-забавна, чудна, запомняща се и невиждана е количката ви, толкова по-голям е шансът ви да спечелите. Журито обаче ще оценява и шоуто на отбора преди спускането. Всеки отбор трябва да впечатли и със своите скандални костюми, актьорско майсторство, хореография или каквото друго прецени, за да изкопчи от оценяващите 10-те точки, а от публиката – най-широките усмивки.Но състезанието си е състезание. Гледайте така да конструирате \"сапунерката\" си, че тя да е достатъчно здрава и бърза, за да финиширате върху нея с най-добро време. Дали безмоторното ви превозно средство ще бъде кола-сандвич, огромна бебешка количка, октопод, катерица, летяща чиния или каквото и да е друго нещо или същество, не забравяйте основната цел на Red Bull Soapbox състезанията по цял свят е всеобщото забавление!, защото това е същността на марката – да дава крила на хора и идеи, без граници и ограничения. То предизвиква както опитни състезатели, така и авантюристи, мечтатели, експериментатори и всички, дръзнали да не се вземат на сериозно и са готови да дадат крила на най-смелите си идеи.Събитие във Фейсбук - Red Bull Soapbox София 2018: ", "date": "2018.05.17", "title": "Как да си направим безмоторна Soapbox количка?"}
{"url": "https://offnews.bg/112/petima-raneni-sled-sblasak-mezhdu-tovaren-vlak-i-avtobus-kraj-simeonov-680855.html", "text": "Днес към 17.10 ч. товарен влак и автобус се сблъскаха на неохраняем жп прелез в района на Симеоновград.Пострадали са петима пътници в автобуса, един от които след преглед е освободен.Останалите ранени са в болница, без опасност за живота.Точните причини за възникването на инцидента са в процес на установяване, съобщават от пресцентъра на МВР.По информация на bTV aвтобусът, превозващ работници от мини Марица Изток 3, е минавал през стар жп прелез. Товарният влак, който се е движел с много бавна скорост, се е врязал в средата на автобуса.", "date": "2018.05.17", "title": "Петима ранени след сблъсък между товарен влак и автобус край Симеоновград"}
{"url": "https://offnews.bg/obshtestvo/izbiagaliat-ot-zatvora-vladimir-pelov-prati-pismo-na-prezidenta-radev-680856.html", "text": "Избягалият от Софийския централен затвор Владимир Пелов изпрати писмо до президента, омбудсмана, bTV и Нова телевизия.В осем страници той описва мотивите си даТвърди, че е осъден несправедливо, получил е тежко наказание, което е равносилно на смъртна присъда - и това го е предизвикало да избяга.Пелов не посочва как се е сдобил с оръжието, но твърди, че не е искал да нарани никого - дори когато стрелял по надзирателя, гледал да не го уцели.В писмото си Пелов твърди още, че не е извършил нито едно от престъпленията по които е обвиняем и осъден, разказва bTV. Пред медията синът му Владимир Стефанов потвърди автентичността на писмото.По информация на Нова телевизия писмото е с дата 7 май, пуснато е с марка от Каварна, но е с клеймо от София.Радослав Колев и Владимир Пелов избягаха от Софийския централен затвор на 3 април.Колев е рецидивист, осъден на 26 години затвор за убийство. Пелов е осъден на 30 години затвор за грабеж, отвличане и опит за убийство на двама служители на МВР.", "date": "2018.05.17", "title": "Избягалият от затвора Владимир Пелов прати писмо на президента Радев"}
{"url": "https://offnews.bg/dw/germanski-vestnik-nareche-borisov-bezsilnia-portier-na-es-680859.html", "text": "Да даде тласък на евроразширяването - това наследство иска да остави Борисов от българското европредседателство. Но плановете му срещат силен отпор, пише \"Ханделсблат\" в статия под заглавие \"Безсилният портиер на ЕС\".„Българският министър-председател Бойко Борисов крачи по червения килим като широкоплещест охранител - в очакване на важните гости, които пристигат с черни лимузини и заради които улиците на София са се превърнали в строго охранявана зона\", се казва в репортаж на „Ханделсблат\" от София, писан в навечерието на срещата на върха на ЕС за Западните Балкани.Голям момент за България„Ръкостискания, потупвания по рамото, целувки, прегръдки, след което високопоставените гости влизат в сградата. Пристигат един по един - и така повече от час. Това безспорно е един от големите моменти по време на българското европредседателство\", пише изданието и изказва предположението, че умно измисленото от България мото на нейното председателство - \"Съединението прави силата\", съдържа силен емоционален заряд, който освен всичко друго помага на страната да прокарва и собствените си интереси.През последните години разширяването на ЕС беше изтикано на заден план - поради простата причина, че Общността си имаше далеч по-спешни проблеми: финансовата криза, еврокризата, бежанската криза, Брекзита. Сега обаче темата за евроразширяването отново излезе по-нагоре в европейския дневен ред. И това определено е заслуга и на България, пише по-нататък \"Ханделсблат\" и акцентира върху упоритостта, с която София повдига този въпрос на всички форуми в рамките на българското европредседателство. И благодарение на която Еврокомисията отново се захвана с темата, коментира изданието и продължава:\"По тази тема Бойко Борисов влезе в ролята на портиер, който се опитва да вкара в ЕС страните от Западните Балкани. Да даде тласък на евроразширяването - това наследство иска да остави Борисов от българското европредседателство. Но далеч не всички от колегите му в ЕС реагират с възторг\", отбелязва \"Ханделсблат\".Насрещен вятърФренският президент например иска реформа на ЕС - и чак след това ново разширяване. Испания пък изцяло отхвърля плановете за прием на нови страни, а Германия, Холандия и Дания имат резерви най-вече поради аспекти, свързани със сигурността. Има и още един фактор, който спъва плановете на българския премиер - Доналд Тръмп, коментира изданието.„След като Борисов поздрави всички държавни и правителствени ръководители, а една цигуларка настрои гостите за официалната вечеря, вниманието се насочи към спешните проблеми: бъдещето на атомното споразумение с Иран и търговския спор със САЩ. А Западните Балкани отново изпаднаха от дневния ред\", пише в заключение \"Ханделсблат\".", "date": "2018.05.17", "title": "Германски вестник нарече Борисов 'безсилния портиер на ЕС'"}
{"url": "https://offnews.bg/kultura/v-natcionalnata-biblioteka-vrachiha-godishnite-nagradi-za-pechatar-i-t-680854.html", "text": "В Националната библиотека \"Св. св. Кирил и Методий\" днес връчиха наградите на Съюза на печатарската индустрия в България за \"Печатар\" и \"Търговец\" на 2017 г. Призът за печатар на 2017 г. грабна агенция \"Ропринт\" на Емил Петков, а наградата за търговец отиде при агенция \"Елидис\" на Лиляна Танчева.Победителите в двете категории бяха наградени от председателя на парламентарната комисия по икономическа политика и туризъм Петър Кънев.Преди церемонията по награждаването в Националната библиотека „Св. св. Кирил и Методий“ се проведе демонстрация на печат на Гутенбергова преса върху ръчно изработена хартия по метода на нейния откривател Цай Лун.Пресата е копие на оригинала от 15 век и е изработена от Диян Павлов – Джими, създател на Творителница “О’Писменех!” – Плевен. Той е автор и на изложбата “Преди Гутенберг и след това”, която беше открита паралелно с демонстрацията. С помощта на 50 табла експозицията проследява появата и развитието на различните писмености през хилядолетията, както и на средствата, начините и материалите за писане – от Месопотамия и Шумер, през Китай и Египет, Елада и Рим, Средновековието, Европейския Ренесанс и Българското Възраждане, до изобретателя на системата за тиражирано книгопечатане Йоханес Гутенберг и съвременната печатарска техника.", "date": "2018.05.17", "title": "В Националната библиотека връчиха годишните награди за печатар и търговец (галерия)"}
{"url": "https://offnews.bg/kultura/koi-grupi-shte-se-vkliuchat-v-shestoto-izdanie-na-wrong-fest-680861.html", "text": "На 13 и 14 юли на поляните край село Войнеговци ще се проведе шестото издание на Wrong Fest.За Wrong Fest 2018 идват 4 групи идват от най-големия фестивал на Балканите - Exit 2018.В първия ден на фестивала големите имена са американските легенди Dog Eat Dog и уелските реге-метъли Skindred, които преди няколко седмици издадоха най-новия си албум Big Things.За първи път в България ще свирят сръбските пънкари Atheist Rap, а програмата се допълва от родните Nameless Day Ritual и Стругаре.Вторият ден ще бъде открит от софийската скейт-пънк компания Пираня, следвани от легендарен сръбски хип-хоп Bad Copy и гръцките джипси пънк познайници от Baildsa.Две пънк групи от Калифорния закриват програмата - ветераните The Adolescents, които ще свирят за първи път в България, и Hed Pe, които ще добавят към пънка малко метъл, гангстерски рап и хип-хоп.Всичко за събитието можете да , а двудневни билети за Wrong Fest 2018 на цена от 50 лева можете да откриете до 13.06. в The Wrong Bar или ", "date": "2018.05.17", "title": "Кои групи ще се включат в шестото издание на Wrong Fest"}
{"url": "https://offnews.bg/kultura/dokumentalen-film-tvardi-che-uitni-hiustan-bila-podlozhena-na-seks-to-680843.html", "text": "Документален филм за Уитни Хюстън твърди, че нейната братовчедка Дий Дий Уоруик я е малтретирала сексуално.Полу-братът на Хюстън Гари Гарланд-Хюстън и нейната асистентка Мери Джоунс са подали иск срещу Дий Дий, която почина през 2008 г.Дий Дий Уоруик е по-малката сестра на лелята на Хюстън - Дион Уоруик.Филмът „Уитни“ е режисиран от шотландския режисьор Кевин Макдоналд и дебютира в Кан в сряда вечер.Лентата беше приета със смесени чувства от кинокритиците. Някои от тях заявиха, че няма нужда от документалтен филм за певицата, за да се покаже колко силна е тя, а Тим Ръби, критик от The Telegraph, дори разкриткува филма и заяви, че не е особено емоционален и подобно на историята на Ейми Уайнхаус провокира твърде късно обществената симпатия.Други се усъмниха в истинността на историята, тъй като Дий Дий е мъртва и не може да защити и да се даде цялостна представа за случилото се.", "date": "2018.05.17", "title": "Документален филм твърди, че Уитни Хюстън била подложена на секс тормоз от братовчедка си"}
{"url": "https://offnews.bg/futbol/ofitcialno-legendata-bufon-se-razdelia-s-iuventus-video-680826.html", "text": "Легендарният вратар на Ювентус Джанлуиджи Буфон, официално обяви, че напуска \"бианконерите\". Домакинството на Верона в събота ще е последният му мач за торинци. Джиджи обче не разкри дали ще спре с футбола.Не е тайна, че аржентинският колос Бока Хуниорс му предложи договор за една година, а кавалерът на \"Старата госпожа\" ще обяви бъдещето си следваща седмица.\"Бих искал да благодаря на президента на Ювентус. За мен той е повече от това, тъй като през годините изградихме уникални отношения и ни свързва истинско приятелство. За мен е чест да съм тук до теб.В събота ще е последния ми мач за Ювентус. Вярвам, че това е перфектният начин да приключа това невероятно приключение.Андреа е информиран със случващото се около мен. Разчитам на неговите съвети. До преди 15 дни той беше наясно с мнението ми, че искам да спра да играя, но сега има някои нови предложения.Най-интересното предложение за извън терена е от Андреа. След мача в събота, през следващата седмица, ще взема крайното решение\", каза Буфон.Вратарят вече повече от 20 години е в професионалния футбол и е спечелил куп трофеи и отличия. Той стартира кариерата си през 1995 година в Парма, където е съотборник на Христо Стоичков.През 2001 година Буфон преминава в Ювентус срещу рекордната за вратар трансферна сума от 52 милиона евро. Остава верен на \"бианконерите\" и през 2006, когато гръмва \"Калчополи\". С черно-белия екип печели девет пъти Серия А, шест пъти Суперкупата на Италия и четири пъти Купата на Италия.", "date": "2018.05.17", "title": "Официално: Легендата Буфон се разделя с Ювентус (видео)"}
{"url": "https://offnews.bg/sviat/papata-instruktira-monahinite-kak-da-izpolzvat-sotcialnite-mrezhi-680809.html", "text": "Папа Франциск обнародва инструкции за монахините, в които са включени и указания за това как да използват социалните мрежи \"трезво и благоразумно\". Документът е озаглавен \"Cor Orans\" (\"Молещо се сърце\") и има за цел да уточни някои от утвърдените от Църквата правила за живота на монахините. Според документа целта на инструкциите е да се остави на монахините възможността в тишина да мислят за божественото, пише Би Би Си. В указанията присъства формулировката \"социални комуникации\", но според католическия вестник Tablet става въпрос именно за социалните мрежи. В инструкциите се посочва, че трябва внимателно да се подхожда към \"мащабите на информацията и видовете комуникация\", както и към съдържанието на публикациите. През април женски манастир в Испания привлече вниманието на местната преса с активността на монахините в социалните мрежи по повод дело за групово изнасилване и твърде малкото наказание, което според мнозина са получили обвиняемите мъже. Монахините от Ондарибия се изказаха в подкрепа на жертвите на изнасилването. Те заявиха, че свободно са направили избор да отидат в манастир, да не пият алкохол, да не се отдават на нощен живот. \"Тъй като това беше СВОБОДЕН избор, ние ще защитаваме с всички достъпни ни средства правото на жените СВОБОДНО да правят обратното, без да ги осъждат, насилват и заплашват\", написаха те във Фейсбук. Няма данни новите указания да са свързани именно с този случай, тъй като католическата църква периодично издава подобни указания, в които са били включвани и такива за ползване на социалните мрежи. Първоначално правила за поведението в женските манастири са издадени още през 1950 г., а през 2016 г. папа Франциск разшири документа с предупреждението, че цифровата култура оказва сериозно влияние на обществото. Тогава той призова монахините да не допускат социалните мрежи да станат \"загуба на време\". В същото време обаче Ватиканът е доста активен в Туитър, като има още акаунти във Фейсбук, Инстаграм и YouTube. В акаунта на Ватикана в Туитър има вече над 15 000 съобщения. Самият папа Франциск също има акаути в Туитър на 9 езика. ", "date": "2018.05.17", "title": "Папата инструктира монахините как да използват социалните мрежи"}
{"url": "https://offnews.bg/ikonomika/kak-se-sazdava-natcia-ot-mechtateli-i-inovatori-680850.html", "text": "На съвместна пресконференция днес министърът на Образованието, г-н Красимир Вълчев, председателят на съвета на ректорите - професор Любен Тотев, председателят на Националното представителство на студентските съвети в Република България - Яна Вангелова и председателят на фондация Webit - г-н Пламен Русев съобщиха за проекта Webit.X.Събитието ще се проведе на 27 юни в зала Арена Армеец от 19:00 часа и ще бъде предназначено за активни и изявени ученици, и студенти с висок успех.Дискутираната инициатива има за цел да избере над 5000 младежи, представляващи цвета на България на възраст между 16 и 23 години и да ги докосне до бъдещето като им даде възможност за близък контакт с някои от най-големите съвременни технологични изобретения.С безплатен достъп те ще могат да срещнат хуманоидния робот с гражданство - София, персонална летателна система Iron Man - велосипеда на бъдещето, киборг - симбиоза между човек и машина - “бъдещите подобрени хора” и много други.Проектът ще бъде организиран и финансиран от фондация Webit. Партньори са Министерството на Образованието, което ще избере и награди най-трудолюбивите и успешни ученици на България, Министерството на Младежта и Спорта, което подпомага проекта логистично, Националният Съвет на Ректорите и Националните Студентски Съвети, които ще подберат най-добрите и успешни студенти от страната, а патрон на проекта е Кметът на София.“Ние в Webit знаем, че не можем да накараме насила някой да направи нещо за своето бъдеще, но вярваме, че можем да го вдъхновим да мечтае и така да направи своя живот и живота на много други хора по-добър!Ето за това решихме да създадем този проект - за да вдъхновим бъдещето на България и сме благодарни, че не сме сами и имаме подкрепата на нашите партньори” споделя председателя на Webit, Пламен Русев.“Аз се надявам, че ще вдъхновим и мотивираме много млади хора да мечтаят и да бъдат проактивни в създаването на бъдещето си, защото то принадлежи на образованите хора, които имат дигитални умения” споделя Министър Вълчев.За допълнителна информация, посетете: ", "date": "2018.05.17", "title": "Как се създава нация от мечтатели и иноватори?"}
{"url": "https://offnews.bg/temida/germania-iska-da-ekstradirame-nashenetc-prebil-zhena-sled-koeto-ia-o-680816.html", "text": "Окръжната прокуратура в Търговище внесе искане за вземане мярка за неотклонение „Задържане под стража“ в Търговищкия окръжен съд спрямо Биржан Я. Мъжът се издирва с европейска заповед за арест, издадена от прокуратурата към Районния съд в град Марбург.Българинът се издирва като лице за арест с цел предаване или екстрадиране, съобщиха от пресцентъра на прокуратурата.На 5 март тази година Биржан се заканил с убийство на жена в град Щадталендорф. Нанесъл ѝ побой, при който пострадалата получила големи хематоми в областта на двете очи и разкъсна рана на челото. След това я лишил противозаконно от свобода.Престъпленията се преследват и от българския Наказателен кодекс, като осъществяват съставите на деянията по член 144, ал. 3, по член 130, ал. 1 и по член 142а, ал. 1 от НК. По Наказателния кодекс на ФРГ деянията на Биржан се наказват с лишаване от свобода до 5 години.Според Окръжната прокуратура в Търговище, която задържала за срок до 72 часа издирвания мъж, има реална опасност той да се укрие. Веднага след извършване на престъпленията в Щадталендорф той напуснал Германия.Предстои искането на Окръжната прокуратура в Търговище да бъде разгледано в Търговищкия окръжен съд.", "date": "2018.05.17", "title": "Германия иска да екстрадираме нашенец, пребил жена, след което я отвлякъл"}
{"url": "https://offnews.bg/obshtestvo/izpisaha-ot-bolnitcata-patriarh-neofit-680814.html", "text": "Патриарх Неофит е изписан от болница, съобщиха от Светия синод.„Негово Светейшество Българският патриарх и Софийски митрополит Неофит е изписан от болницата и е у дома си в Софийската св. митрополия. Да се помолим Милостивият Бог да му дарува крепко здраве и дълголетие начело на Българската православна църква”, обявиха оттам.Патриархът беше приет в болница на 18 април заради симптоми, свързани с хроничното му сърдечно заболяване.На следващия ден той беше изведен от реанимацията на болницата, но остана в лечебното заведение. ", "date": "2018.05.17", "title": "Изписаха от болницата патриарх Неофит"}
{"url": "https://offnews.bg/koloezdene/sam-benet-specheli-v-sprinta-na-imola-680858.html", "text": "Ирландският спринтьор от отбора на BORA Сам Бенет финишира пръв под дъжда на \"Имола\" в 12-ия етап на Обиколката на Италия.Бенет се намеси в битката за етапния успех километър преди финала, когато изглеждаше, че за успеха ще се борят словенецът Матей Мохорич и Карлос Бетанкур, които се бяха откъснали от основната група, като бяха отразили няколко неуспешни атаки на Тим Веленс, Роуън Денис и Диего Улиси.Няколкостотин метра преди финала на легендарната писта на Формула 1, Бенет се изравни с бегълците и атакува неочаквано за останалите спринтьори, които не вярваха, че той ще рискува толкова рано. Ирландецът обаче беше запазил необходимите сили и записа втора етапна победа, като се изравни с лидера Саймън Йейтс и Елия Вивиани по брой успехи в 101-ото издание на Джирото.В генералното класиране не настъпиха някакви промени. Йейтс от тима на Mitchelton-Scott води с общо време 51:57.55 часа, а на 47 секунди зад него върви Том Дюмулен от Sunweb. Трети на 1,04 минути върви Тибо Пино от Groupama-FDJ.Утре предстои 13-ия етапс дължина 180 км и една единствена височина от четвърта категория, като отново се очаква победата да си разпределят спринтьорите.", "date": "2018.05.17", "title": "Сам Бенет спечели в спринта на \"Имола\""}
{"url": "https://offnews.bg/obshtestvo/uchastvajte-v-igrata-na-nokian-tyres-i-offnews-razdavame-komplekt-gum-680820.html", "text": "Спечелете комплект летни гуми в новата игра на OFFNews и финландските премиум производители на автомобилни гуми Nokian Tyres.Ще зададем 10 въпроса - по един за всеки ден. Първият рунд от играта мина,но можете да отговаряте и на старите въпроси, които вече са публикувани.Победителят ще бъде определен чрез жребий, в който ще участват всички верни отговори. Ако един човек е отговорил вярно и на 10-те въпроса, името му ще бъде включено в томболата 10 пъти. Ако е отговорил вярно само на 1, пак ще участва, но шансът му да спечели ще е 10 пъти по-малък.До всеки въпрос има жокер, който ще Ви помогне за верния отговор. Ще Ви помогне и За да участвате в играта трябва да сте регистрирани Моля, ползвайте верен e-mail, защото на него ще се свържем с победителя.", "date": "2018.05.17", "title": "Участвайте в играта на Nokian Tyres и OFFNews, раздаваме комплект гуми"}
{"url": "https://offnews.bg/kultura/sofijskata-opera-iznasia-tetralogiata-prastenat-na-nibelunga-na-vagn-680821.html", "text": "Софийската опера продължава своя гастрол в московския Болшой театър. След поставянето на операта \"Янините девет братя\" и на балетът \"Корсар\", идва ред на тетралогията „Пръстенът на нибелунга“ на Вагнер. Първата част – „Рейнско злато“ ще бъде поставена днес, а „Валкюра“, „Зигфрид“ и  „Залезът на боговете“ съответно на 19,20 и 21 май.За постановката са били нужни четири години: всеки нов сезон е бил отбелязван с нова премиера. Прологът „Рейнско злато“ се поставя на 22 май през 2010 година, на рождения ден на композитора. След година на сцената се появява „Валкюра“, през 2012-та – „Зигфрид“. През 2013-та се добавя и „Залезът на боговете“, а в чест на двувековния юбилей на Вагнер, който също се падна през тази година, за първи път в историята на Софийската опера се поставя пълната версия на „Пръстенът“. Амбициозността на Вагнеровия проект се заключава и в това, че е реализиран без привличане на поканени солисти, изключително със силите на Софийската опера, в която дотогава не съществува традиция в изпълнението на опери от Вагнер. Стилистическата и езикова подготовка на певците е ръководена от изтъкнатия репетитор-консултант Рихард Тримборн.За музикалната част на целия цикъл отговорен е Ерих Вехтер, диригент, поканен от Германия (премиерите на трите първи спектакъла подготвя маестро Павел Балев). Инициатор на проекта и режисьор на спектаклите е директорът на Софийската опера Пламен Карталов.Всички части на тетралогията са издържани в един стил – „фентъзи“, и този стил се оказва по вкуса на българския зрител, демонстрирайки, по отзивите на критиката, в това число и на нашата руска критика, „абсолютно попадение в мисленето на съвременния човек, особено на младежите“.", "date": "2018.05.17", "title": "Софийската опера изнася тетралогията 'Пръстенът на нибелунга' на Вагнер в Болшой театър"}
{"url": "https://offnews.bg/volejbol/operatcia-na-kolianoto-vadi-ot-stroia-tcvetan-sokolov-za-6-mesetca-680825.html", "text": "Волейболният национал Цветан Соколов ще пропусне световното първенство през септември. Диагоналът на Лубе Чивитанова ще се подложи на операция на коляното и ще бъде извън игра около шест месеца, съобщава \"24 часа\".Травмата на Соколов ще му попречи да участва и в новия турнир Лига на нациите, който започва в края на месеца. Световното първенство, което ще се проведе в България и Италия, е от 9 до 30 септември.Преди няколко дни Соколов изигра много силен мач за своя \"Лубе\" във финала на Шампионската лига. Италианският тим отстъпи на Зенит Казан но българският волейболист реализира 29 точки и беше избран в идеалния отбор на финалната четворка.Миналата седмица селекционерът на националния отбор Пламен Константинов обяви, че пред Соколов има няколко варианта и е много възможно той да не играе на световното.\"Добрата новина е, че Боян Йорданов е тук. Николай Учиков също е тук. Ще разчитаме и на тях\", каза Константинов на въпрос какви са вариантите пред отбора, ако Соколов пропусне световното.", "date": "2018.05.17", "title": "Операция на коляното вади от строя Цветан Соколов за 6 месеца"}
{"url": "https://offnews.bg/ikonomika/demokratichna-balgaria-ostavka-na-lazhetca-borisov-680815.html", "text": "Обединението Демократична България призова българските граждани, всички партии от демократичната общност и граждански организации да се включат в национален протест на 22.05.2018 г. /вторник/ от 18:30 ч. пред Министерски Съвет.Целта на акцията е да бъде спрян рестартът на корупционния проект АЕЦ „Белене”.Ето и още от призива за националния протест:", "date": "2018.05.17", "title": "Демократична България: Оставка на лъжеца Борисов!"}
{"url": "https://offnews.bg/drugi/tarsiat-se-fotografi-i-operatori-za-nevizhdano-sastezanie-na-morenite-680818.html", "text": "Броени дни остават до крайния срок за приемане на кандидатурите за участие в новата сесия от приключенския университет, организиран от Red Bull и Списание 360. Това е рядко срещана възможност за активни фотографи и видео оператори, които в продължение на няколко дни ще могат да заснемат едно невиждано състезание в света – бягане и катерене към върха на Морените - единственият по рода си природен феномен в света.Кулминацията е на 9 юни, а дотогава избраните фото и видео-графи ще преминат през няколко етапа на практическо обучение. Целта е да опознаят спецификите на заснемане спрямо терена, да са наясно с правилата и формата на състезанието, както и със стандартите за качествени снимки и видео по стандартите на Red Bull Media House. Чрез най-добрите си кадри, те ще се състезават за фотографска и операторска техника по избор на стойност до 2000 лв.Избраните кандидати ще бъдат обявени до 23-ти  май, след което ще се готвят за предварителна сесия на терена на 31-ви май. Те ще се срещнат с вдъхновителя на състезанието Red Bull Moreni Challenge - Кирил Николов - Дизела. Той ще разкрие спецификите на терена и на формата на състезанието, и ще демонстрира своя личен пробег по Морените пред кандидатите. Те ще да заснемат предварителни кадри, и така най-добрите ще бъдат селектирани и поканени да отразят събитието на 9 юни, събота.В деня на състезанието, избраният екип ще се стреми да направи материали, които отговарят на високите стандарти за качество, за да бъдат публикувани в световната база данни със снимки и видео . Кадрите ще бъдат споделени и във Фейсбук събитието , където всеки ще може да гласува за предпочитани снимки и клипчета, направени от екипа на проекта.Кадри от катерачната сесия от първото издание, можете да разгледате и свалите от тук:Победителят ще бъде избран на базата на цялостно представяне. Ще се вземат предвид кадрите от предварителната сесия и най-вече по време на състезанието, а тежест ще имат и събраните харесвания във Фейсбук.До 18 май 2018 г., изпращайте кандидатури (кратка биография и авторски материали) на redbullcontent.bg@gmail.comЗа повече информация следете страницата във Фейсбук .", "date": "2018.05.17", "title": "Търсят се фотографи и оператори за невиждано състезание на Морените на 9 юни"}
{"url": "https://offnews.bg/evropa/ot-sasht-ochakvame-da-imame-neogranicheno-izkliuchenie-za-mitata-obia-680852.html", "text": "Готови сме на преговори със САЩ, ако ЕС получи неограничено изключение от предлаганите тарифни мерки за облагане с мита.Това заяви председателят на Европейската комисия Жан-Клод Юнкер след края на срещата на върха ЕС - Западни Балкани. Готови сме да обсъдим тези мерки с нашите трансатлантически партньори, но желаем да задълбочим връзките и що се отнася до износа на естествен газ, боксит и руда – всичко това да бъде предмет на бъдещи преговори. Заедно със САЩ искаме да работим по тези въпроси, да обсъдим евентуална реформа на Световната търговска организация към ООН. И на последно място сме готови да обсъдим начин за подобряване на достъпа до пазарите на двете страни що се отнася до газ. Повтарям обаче, че няма да водим преговори, ако заплахата от повишаване на митата виси над главите ни, подчерта Юнкер. По думите му ако тези изключения са постоянни, ЕС е готов да обсъди и подобряване на достъпа до пазарите на индустриалните продукти, особено автомобили, включително либерализацията на държавните поръчки.Юнкер коментира и излизането на САЩ от ядрената сделка с Иран, като посочи, че ЕС ще спазва споразумението, докато и Техеран го спазва.\"Трябва да се знае, че американските санкции няма да останат без ефект. Затова имаме като задача от страна на ЕС да закриляме европейските предприятия. По-специално снощи бях окуражен от нашите разговори, тъй като предложенията, които Комисията отправи към Съвета, бяха изцяло подкрепени от държавните и правителствени ръководители. По тази причина ние започваме един процес за налагане на закона за блокажа, което се отнася до санкциите на Европейския съюз. Ще го направим утре в 10:30. След това решихме да позволим на Европейската инвестиционна банка да улесни инвестициите на европейските фирми в Иран, при условие че Техеран поддържа своето сътрудничество. Министърът на енергетиката ще посети Иран, за да продължи взаимоотношенията с иранските власти\", заяви той.Отношенията със САЩ коментира и председателят на Европейския съвет Доналд Туск. \"Истинският геополитически проблем е не когато имаш непредсказуем опонент или партньор, проблемът е ако най-добрият ти приятел е непредсказуем. Това е същността на проблема ни с нашите партньори отвъд океана. Непредсказуемостта е последното, от което имаме нужда, когато сме с приятели или в семейство. Нашето намерение е продължаване на възможно най-тясното сътрудничество с американската администрация, но имаме нужда от по-малко капризи и по-предсказуем подход, отколкото през последните три-четири месеца, говорим за всеки аспект от геополитиката\", каза Туск в отговор на журналистически въпрос. ", "date": "2018.05.17", "title": "От САЩ очакваме да имаме неограничено изключение за митата, обяви Юнкер"}
{"url": "https://offnews.bg/temida/sadat-osvobodi-pod-garantcia-ot-1000-lv-koloezdacha-blasnal-dete-v-p-680824.html", "text": "Софийският градски съд освободи под гаранция от 1000 лв. колоездача, който блъсна дете в Южния парк и избяга.Първоначално Борислав Миланов  от Районния съд с мотивите, че поведението му е било изключително укоримо, тъй като, след като е блъснал детето, е избягал и не е оказал помощ, опитвайки се да прикрие самоличността си.В четвъртък Борислав Миланов помоли съда да го освободи, за да започне работа и да помогне с каквото може на пострадалото момиченце.Според магистратите той не е съдействал, не е помагал след инцидента и поведението му е укоримо, съобщава bTV. Не е предоставил данни или телефонен номер, но пък сам се е предал.Съдът обаче приема, че Миланов не е опасен за обществото и се е предал сам в полицията. Решението е окончателно и не подлежи на обжалване.За случая алармира миналата седмица бащата на пострадалото момиченце. Мирослaв Джоканов публикува снимка на велосипедиста с молба на хората, които го познаят, да се обадят на него или в полицията. Малката беше Теа настанена \"Пирогов\" със счупен на няколко места крак. Тя била пометена от колоездача при обичайната вечерна разходка в парка. „С предната гума я прегазва, минава през нея буквално. Слава богу, със задната гума само я влачи метър – два, не минава през нея – иначе това щеше да доведе до фатални последици”, разказа пред bTV бащата Мирослав Джоканов.Майката на момиченцето е успяла да снима с мобилния си телефон колоездача.", "date": "2018.05.17", "title": "Съдът освободи под гаранция от 1000 лв. колоездача, блъснал дете в парка"}
{"url": "https://offnews.bg/zimni/bfski-vzima-3-poredni-svetovni-kupi-i-shampionat-za-mladezhi-680827.html", "text": "Българската федерация по ски получи поредно признание от Световната федерация по ски. Товата стана на 51-ия конгрес на ФИС, където БФСки получи правото да организира 3 поредни световни купи в алпийските ски и за първи път в историята си световен шампионат за младежи до 20 г.Домакин на тези престижни стартове ще е ски курорта Банско, който до момента е организирал 5 старта за СК в алпийските ски и 2 за СК в сноуборда.Заслугата е изключително много на големия приятел на българските ски Марк Жирардели, който помага на страната ни повече от 15 г. Той положи изключителните усилия, за да може страната ни да е отново сред домакините на най- престижните състезания в ските.През 2019-а година Банско ще приеме 3 старта за СК при мъжете (22-24 февруари). Година по-късно пак под Тодорка ще дойде елита при жените. Стартовете ще са на 25-26 януари, което автоматично вкарва Банско в клуба на най-големите ски курорти.Това е така защото през първия месец на годината привилегията да са домакини на СК имат само курорти като Аделбоден, Венген, Кицбюел, Гармиш-Партенкирхен, Кортина д' Ампецо и Шладминг.Най-сериозното изпитание за България ще е през 2021-а година, когато Банско ще приеме световната купа за мъже (27-28 февруари), а веднага след това от 1 до 10 март ще домакинства и на Световното първенство в алпийските ски до 20 г. Шампионатът на талантите в ските по традиция се излъчва от пан-европейския тв канал Евроспорт.", "date": "2018.05.17", "title": "БФСки взима 3 поредни световни купи и шампионат за младежи"}
{"url": "https://offnews.bg/politika/deputatite-pochetoha-zhertvite-ot-batak-s-minuta-malchanie-dps-izliaz-680817.html", "text": "С минута мълчание депутатите почетоха паметта на жертвите от Батак. Това стана по предложение на депутата от \"Атака\" Павел Шопов. По време на минутата мълчание и малкото останали депутати от ДПС напуснаха пленарната зала. Преди това \"Обединените патриоти\" излязоха с декларация и призоваха да бъде признат геноцидът над българите по време на турското робство.\"Днес е един от най-тъжните дни от българската история. В шумотевицата на деня посрещаме скъпи гости, заседаваме, решаваме домашни непосредствени проблеми. Но май малко от нас се сещат, че днешният ден - 17 май е Денят на Баташките свети мъченици\", каза Шопов и обясни, че се е надявал от другите парламентарни групи да отбележат този ден.\"За съжаление не сме узрели. Върху костите на Баташките свети мъченици живее българската свобода\", каза още Шопов. ", "date": "2018.05.17", "title": "Депутатите почетоха жертвите от Батак с минута мълчание, ДПС излязоха от залата"}
{"url": "https://offnews.bg/112/presledvan-ot-mvr-se-spasi-sled-kato-druga-kola-natceli-patrulkata-680794.html", "text": "Полицейска патрулка катастрофира в Благоевград, а за щастие няма пострадали, съобщи БГНЕС.Пътният инцидент стана в 22 часа в сряда вечерта, на улица \"Славянска\".Полицейският \"Опел Астра\" с двама служители на Първо РУП се блъска в \"Мазда\" на кръстовището с улица \"Шар планина\".Служителите на реда преследвали друг автомобил, който лъкатушел по „Славянска”. Водачът му, след като вижда полицаите, дава пълна газ, потегляйки с бясна скорост в посока Югозападния университет. Полицаите тръгват да го гонят. На „Т”-образното кръстовище от улица „Шар планина” излиза лек автомобил „Мазда 3”, който отнема предимството на полицейския автомобил.Без спирачен път той се врязва в лявата предна врата на „Мазда”-та. Водачът на патрулката, който е на 29 години се удря във волана, а колегата му в предното стъкло.В крайна сметка благодарение на това шофьорът на преследвания автомобил успял да избяга. Полицаите обаче са видели регистрационния му номер. Работата по случая продължава, водачът му се установява.Двамата полицаи - на 29 и 39 години, са прегледани в МБАЛ-Благоевград, направеният скенер не е установил травми и са освободени. Водачът на \"Мазда\"-а, отнел предимството на полицаите, също не е пострадал. ", "date": "2018.05.17", "title": "Преследван от МВР се спаси, след като друга кола нацели патрулката"}
{"url": "https://offnews.bg/obshtestvo/video-momchetata-ot-smg-s-rokli-i-peruki-na-bala-si-pod-saprovoda-na-680823.html", "text": "Момчетата от Випуск 2018 на Софийската математическа гимназия решиха да разнообразят деня на завършването си и излязоха на училищния двор с най-красивите си рокли и перуки.Видео от тяхното завършване беше разпространено в интернет и споделено стотици пъти.Момчетата се пръскат с шампанско, а тяхното излизане е съпроводено от песента на Бионсе - Single Ladies.Както всичко спорно в родната мрежа, този клип също породи казус - забавно ли е това или \"джендър идеология\" (по коментарите в интернет).Споделете и вашето мнение в коментарите:", "date": "2018.05.17", "title": "Видео: Момчетата от СМГ с рокли и перуки на бала си под съпровода на Бионсе"}
{"url": "https://offnews.bg/politika/zaharieva-niama-da-pregovariame-s-tramp-pod-natisk-680793.html", "text": "Оставане в ядрената сделка с Иран и пълна подкрепа за ЕК при търговските преговори със САЩ – това са основните резултати от вчерашната неофициална вечеря на лидерите на страните от Евросъюза в София. Това обясни вицепремиерът и външен министър Екатерина Захариева пред бТВ.Единни са останали лидерите и по друга тежка тема – търговските отношения със САЩ, които под ръководството на Доналд Тръмп започват да водят по-протекционистка политика с мита за ключови стоки.По думите й в момента ЕК е в по-силна преговорна позиция, защото има зад себе си подкрепата на всички членки:Западните Балкани не са били обсъждани на вечерята.Тя припомни, че все още в региона има над 12 отворени гранични въпроса.На днешната среща Западни Балкани – ЕС ще се потвърди европейската перспектива като незаобиколима, а Софийският дневен ред ще подпомага по-бързия процес на интеграция. Захариева изрази надежда, че срещата в София ще се споменава и след години – по начина, по който това се е правело за форума в Солун от 2003 г. Тя обаче не се ангажира с прогнози колко ще са новите членки на ЕС след още 15 години.", "date": "2018.05.17", "title": "Захариева: Няма да преговаряме с Тръмп под натиск"}
{"url": "https://offnews.bg/temida/obviniha-bivshia-shef-na-onkodispansera-v-plovdiv-za-bezstopanstvenost-680801.html", "text": "Софийска градска прокуратура (СГП) внесе в Окръжен съд Пловдив обвинителен акт срещу бившия управител на „Комплексен онкологичен център – Пловдив“ ЕООД Красимир Вальов за безстопанственост в особено големи размери.Вальов е обвинен за това, че 31.08.2016г. не е положил достатъчно грижи за възложена му работа във връзка с ефективното и добросъвестно разходване на средствата на дружеството и от това са последвали значителни щети за „КОЦ-Пловдив“ ЕООД в размер на сумата от 405 190, 92 лева без ДДС.Вальов е открил обществена поръчка с прогнозна стойност 950 000 лева без ДДС. за купуването на компютърен томограф. Това обаче е станало без да проведе пазарни консултации, без да потърси съвети от независими експерти или органи или от участници на пазара, твърдят от прокуратурата.Процедурата по обществената поръчка приключила със сключването на договор на стойност 898 000лв с единствената фирма, подала оферта за участие. След сключване на договора тази фирма закупила компютърен томограф на стойност 492 809, 08 лева без ДДС и го предоставила на КОЦ Пловдив.Разликата от 405 190, 92 лв. между платената сума от КОЦ Пловдив за придобиване на компютърния томограф и реалната му пазарна цена се равнява в размер на 964,74 минимални работни заплати за страната, което определя щетата като такава в „особено големи размери“.Красимир Вальов е с мярка за неотклонение „подписка“.Ако бъде признат за виновен той може да получи наказание „лишаване от свобода“ от три до десет години, като съдът може да постанови лишаване от право да заема определена обществен или държавна длъжност, както и да упражнява определена професия или дейност.", "date": "2018.05.17", "title": "Обвиниха бившия шеф на онкодиспансера в Пловдив за безстопанственост"}
{"url": "https://offnews.bg/drugi/maraton-na-priatelstvoto-tazi-nedelia-v-pleven-680797.html", "text": "В неделя – 20 май, ще се проведе петото издание на \"Маратон на приятелството“ в Плевен. Състезанието се превърна в най-голямото и цветно спортно събитие в региона и тази година се очаква да привлече отново голям брой участници от различни държави.Сред записалите се за различните дисциплини до момента са хора от страни като Непал, Русия, САЩ, Великобритания, Румъния, Испания Франция, Германия, Македония, Нидерландия, Норвегия, Швейцария и други. Освен с разнообразен произход, участниците в събитието впечатляват и с широк възрастов диапазон. 71-годишен швейцарец до момента е най-възрастният регистриран за дългите дистанции. В бягането на 3 км пък отново ще се включи 80-годишният бай Христо, който традиционно оглавява градския крос.Освен ветерани, част от състезанието ще станат и голям брой деца – в програмата му за поредна година присъства специален детски маратон с дистанции, съобразени с възрастите на малките участници. Най-младите записани са във възрастовата група 6 до 7 години, но се очаква отново да се включват и по-малки участници, включително бебета в колички, придружени от родителите си.Дисциплините, за които се записват участниците, също са разнообразни и дават възможност за изява както на опитни спортисти, така и на любители и на хора, които искат да направят своите първи стъпки в бягането. Изборът може да бъде направен между класическата маратонска дистанция от 42,2 км, полумаратон (21,1 км), щафета (2х10,5 км), безплатен градски крос (3 км) и детски маратон. Най-голям брой записани до момента има за дисциплините маратон и полумаратон, които са и най-предизвикателни и атрактивни.Всички хора, които се запишат за някоя от дългите дистанции на състезанието (маратон, полумаратон и щафета), тази година отново ще могат да подкрепят каузата на събитието. Част от средствата, набрани чрез таксите за участие, се отделят за дейности, свързани с развитието на град Плевен. В тази връзка, в петък (18 май) ще бъде открита площадка за шах в парк \"Кайлъка\", изградена с подкрепата на \"Маратон Плевен\". По време на откриването й ще бъде обявена и каузата на събитието за следващата година.Друга дейност на организаторите на събитието, която е свързана с развитието и популяризацията на района, е насочена главно към участниците от Румъния, които по традиция са голям брой. Специално за тях, както и за всички заинтересовани, е осигурена възможност за посещение на музея в чест на румънските войници в Гривица. Той ще бъде отворен на 19 май (събота) от 10:00 до 16:30 часа, а сред хората, които го обслужват, ще има владеещи румънски език. Музеят е посветен на участието на Румъния в Руско-турската война от 1877-1878 г.Денят преди събитието (19 май), освен възможност за посещение на музея, е шанс и за късна регистрация за състезанието. При наличие на свободни места, записване може да бъде направено на място между 10 и 17 ч. В 17:30 ч. в зала „Катя Попова“ ще започне техническата конференция, а от 18 ч. традиционното \"паста парти\".Стартът на маратона ще бъде даден в 9:00 ч. на 20 май (неделя) от реновирания централен площад на града. В 9:10 е началото на детския маратон, а от 9:30 на безплатния градски 3-километров крос \"Аз мога\". Церемония по награждаване ще има от 10 ч. сутринта за децата и \"Аз мога\", а от 14 ч. и за участниците на дългите дистанции.Желаещите да станат част от събитието все още могат да се регистрират онлайн на адрес . За 3-километровия крос \"Аз мога\", за детския маратон, както и за участници над 60 години участието е безплатно.", "date": "2018.05.17", "title": "Маратон на приятелството –  тази неделя в Плевен"}
{"url": "https://offnews.bg/politika/borisov-na-srednoshtna-sreshta-s-makron-i-merkel-za-prevozvachite-680796.html", "text": "Премиерът Бойко Борисов е посетил късно снощи в хотела им в София френския президент Еманюел Макрон и германския канцлер Ангела Меркел, съобщава в. \"24 часа\".Срещата е била след неформалната вечеря на лидерите от ЕС, която се проведе в \"София Тех Парк\".От кадър, заснет от читател на вестника, се вижда, че на срещата с Меркел и Макрон Борисов е отишъл с финансовия министър Владислав Горанов и министъра на транспорта Ивайло Московски. Тема на разговора е бил спорният пакет \"Мобилност\", който засяга превозвачите.Тази сутрин, посрещайки европейските лидери преди началото на срещата на върха ЕС-Западни Балкани, премиерът Борисов потвърди за совалките снощи. Той посочи, че разговорът е продължил близо три часа, а текстовете са разгледани отново точка по точка и ръководителите на Германия и Франция са потвърдили готовността си да обсъдят още веднъж със своите експерти и Еврокомисията спорните въпроси. \"Основният и аргумент е за условията, в които работят нашите превозвачи\", каза Борисов.", "date": "2018.05.17", "title": "Борисов на среднощна среща с Макрон и Меркел за превозвачите"}
{"url": "https://offnews.bg/politika/parvite-komentari-na-liderite-predi-sreshtata-es-zapadni-balkani-680800.html", "text": "Всяка от шестте държави от Западните Балкани трябва да си напише домашното и тогава ще има европейски перспективи, каза преди началото на днешната дългоочаквана среща на върха ЕС-Западни Балкани комисарят по регионалната политика Йоханес Хан.Срещата се провежда днес в НДК и е ключова в програмата на българското председателство на ЕС. В нея освен 28-те страни членки участват лидерите на Сърбия, Македония, Косово, Черна гора, Албания и Босна и Херцеговина.\"Всички страни от Западните Балкани имат еднакво изходно положение, но пътят е индивидуален. Зависи от отделните страни колко бързо ще се придвижат напред по пътя към Европа. Посочили сме дата, ние сме сериозни от наша страна. Това е амбициозна задача. От днешна гледна точка всяка страна трябва да свърши своите задачи\", каза Хан.Попитан за мнението му за решаване на въпроса между Сърбия и Косовo, той подчерта, че остава оптимист. \"Новата стратегия съвсем ясно посочва, че има перспектива за всеки един. В интерес на Косово е да работи по намирането на решение и на едно легално споразумение. Това е нов момент, нов стимул за постигането на споразумение, колкото може по-скоро. Смятам, че в региона се създаде една нова динамика, която се отрази на всички и затова вярвам силно в това, което ще се случи. Много съм сигурен, че ще има решение на процеса, но кога - страните сами, трябва да решат\", каза Хан.Коментар пред журналистите направи и австрийският канцлер Себастиан Курц. Неговата страна ще поеме председателството на ЕС след България от 1 юли 2018 г.„Ако няма европейска перспектива на Балканите, влиянието на Турция ще се засилва и това ще доведе до много проблеми”, подчерта канцлерът. Той обяви, че Австрия подкрепя идеята за разширяване на Европейския съюз.Председателят на Европейския парламент Антонио Таяни също обяви, че в момента е възможно да се постигне съгласие за 2025 година.Преди началото на срещата на върха лидерите на Франция, германия и Великобритания Еманюел Макрон, Ангела Меркел и Тереза Мей дойдоха пеш до НДК, а пред входа ги посрещнаха Бойко Борисов и Лиляна Павлова.", "date": "2018.05.17", "title": "Първите коментари на лидерите преди срещата ЕС-Западни Балкани"}
{"url": "https://offnews.bg/politika/frau-merkel-na-balgarski-sichko-nai-hubago-snimki-i-video-680795.html", "text": "Лидерите от ЕС, които са у нас за срещата на върха ЕС - Западни Балкани, написаха послания след неформалната вечеря в София Тех Парк снощи. Те написаха посланията си върху специалната маса от реборд - материал, който е едновременно лек и много здрав.Парчетата от нея по-късно ще бъдат показани в специално изложбено пространство, посветено на Българското председателство на Съвета на ЕС. Особено впечатляващо е посланието на германския канцлер Ангела Меркел, която на почти чист български език написа \"Сичко наи хубаго\".Събитието беше организирано по покана на председателя на Европейския съвет Доналд Туск в рамките на Българското председателство на Съвета на ЕС.", "date": "2018.05.17", "title": "Фрау Меркел на български: Сичко наи хубаго! (снимки и видео)"}
{"url": "https://offnews.bg/sviat/amerikanetc-pochina-sled-kato-elektronnata-mu-tcigara-se-vzrivi-680804.html", "text": "Американец почина, след като електронната му цигара се е взривила, а парчета са се забили в черепа му, съобщи Би Би Си. Експлозията е била последвана от пожар. 38-годишният Талмадж Делия е получил 80% изгаряния.Причината за смъртта му обаче са парчетата от електронната цигара, които са се забили в главата му след взрива, потвърждава съдебномедицинска експертиза. Инцидентът станал на 5 май. Пожарникари открили тялото на мъжа в горяща стая в къщата на семейството на мъжа във Флорида. Това е първият регистриран случай на смърт след експлозия на електронна цигара в САЩ. Между 2009 и 2016 г. в САЩ са регистрирани 195 инцидента на експлозия или пожар, предизвикани от електронни цигари. При инцидентите са пострадали 133-ма души, 38 от които сериозно. ", "date": "2018.05.17", "title": "Американец почина, след като електронната му цигара се взриви"}
{"url": "https://offnews.bg/obshtestvo/protest-na-tirove-i-avtobusi-blokira-tcarigradsko-shose-680807.html", "text": "С лозунги „Има ли място за нашия бизнес в ЕС”, „Европа на две скорости = на заден ход за България” и „Транспортен пакет 1 и 2=Exit, превозвачи от цялата страна излязоха на национален протест на столичното Цариградско шосе.Те се обявиха против т. нар. закон „Макрон”, който ги задължава на 3 седмици да почиват у дома 45 часа, както и задължителните почивки да стават в хотел, а не в кабината на камиона.Според тях тези рестриктивни мерки, ще доведат до фалит, както на международния транспорт, така и на автобусния. В София по дължината на бул. „Цариградско шосе” има над 80 камиона и над 60 автобуса, като до 17 ч., докогато продължава протестът, се очаква броят на камионите и автобусите да се увеличи.В 13 ч. тръгва шествие от площад „Македония” към НДК, а целта на протеста е европейските лидери, които са в София да ги видят и чуят техните искания, и да не допускат транспортният бизнес в България да бъде унищожен.Не вярвам, че ще бъдат отменени рестриктивните точки в т.нар. пакет „Мобилност 1“, с които господин Макрон иска да ни раздели с Европа. Целта му е да унищожи този бизнес в страните от Централна и Западна Европа, защото те нямат достатъчно шофьори и чрез този пакет ще си набавят работна ръка. Бедите на нас малките държави идват от големите – Англия, Германия, Франция. Каквото кажат, това става. Ако скочат колегите от Полша и бившите републики, тогава може да се реши проблемът, каза тираджията Димитър Димитров пред БГНЕС.Той припомни, че четири са проблемните зони в готвените промени. Първата е свързана със задължителното връщане на шофьорите до дома на три седмици, втората – задължителното нощуване в хотел, а не в кабината, командироването на водачите и каботажа.Арабаджиев изрази надежда, че гласът им ще бъде чут и промените няма да бъдат приети, с които ще фалират много транспортни фирми у нас, а шофьорите ще бъдат принудени да работят в чужди държави. Той подчерта, че в следващите 10 години в Германия ще се пенсионират над 250 000 водача.От влизането на новите правила е заплашен и автобусният транспорт.Той е убеден, че няма опасност да изгуби работното си място.", "date": "2018.05.17", "title": "Протест на тирове и автобуси блокира Цариградско шосе"}
{"url": "https://offnews.bg/politika/angel-dzhambazki-za-makron-babin-hubavetc-680802.html", "text": "Достатъчно „мон шери\", „мон амур\", „мон дьо\", достатъчно „тука всички парле-ву франсе\", заявява в своя позиция относно издевателството над българските превозвачи българският представител в Европейския парламент и заместник-председател на ВМРО – Българско национално движение Ангел Джамбазки.Именно Джамбазки е представителят на България в ЕП, който пръв от много време насам говори за тези готвени капани и поредните двойни стандарти към хората от Източна Европа. Именно той оглави за България инициативата „Общоевропейски съюз\", по известна като „Равно заплащане за равен труд\", която има за цел не да се въвеждат нови рестрикции към страни като България, Унгария, Румъния и т.н., а да се постигне изравняване на заплащането във всички сфери.Ето и пълния текст на позицията на Ангел Джамбазки:", "date": "2018.05.17", "title": "Ангел Джамбазки за Макрон: Бабин хубавец"}
{"url": "https://offnews.bg/obshtestvo/trite-iskania-na-marsha-svoboda-za-konopa-680805.html", "text": "Тази събота, 19 май, в София ще се проведе традиционният марш , който най-просто казано иска да освободи законовата примка около врата на ползвателите на канабис в България. Събитието ще започне на площад \"Св. Неделя\" от 15:30 часа, а след това ще има и \"Искаме да покажем истинското лице на пушещите хора в България\", казва за марша Димитър Карагегов - основен организатор на събитието и част от Българското либертарианско общество и движението Liberty420. В организацията на марша са още движение \"Промена\", както и пациентската организация \"Рестарт\".Хората зад марша вярват, че законът, който криминализира употребата на канабис, не действа, тъй като за последните 15 години българите, опитвали в живота си трева, са се увеличили пет пъти.Борбата с дилърите също е крайно неефективна и това показват, което беше публикувано в края на миналата година. Анализирани са данни от МВР и съда, като от всички изследвани дела едва 17,3% са за разпространение. Тези за организирана престъпна група са пренебрежителните 1.13%. Според статистиката най-често клиенти на Темида стават държатели на малки количества забранени вещества. В 72% от случаите става дума за канабис.Демографският профил на осъдените и санкционираните заради престъпления, свързани с наркотици - 91% мъже, 64% са от 18 до 30-годишна възраст, а 82% са трудово заети или учащи.Трите искания на марша \"Свобода за конопа\" са:- Декриминализиране на притежанието на малки количества трева за лични цели- Възможност за отглеждане на до две растения в домашни условия - така ще изчезнат дилърите, защото потребителят сам ще си е \"доставчик\"- Да се позволи употребата на канабиса за медицински цели у насЕдин от най-сериозните проблеми, които прохибицията е донесла на страната ни, са синтетичните наркотици, които заливат училищата. Евтините заместители на марихуаната са по-евтини и изключително опасни. В повечето случаи те дори не са забранени, тъй като химичните съставки на наркотика са непознати и не влизат в забранителния списък.\"Искаме да покажем, че за малко трева не може да се влиза в затвора и да се образува досъдебно производство. Който пуши, зло не мисли\", каза още Карагегов за организацията на марша \"Свобода за конопа\".", "date": "2018.05.17", "title": "Трите искания на марша 'Свобода за конопа'"}
{"url": "https://offnews.bg/politika/deputatite-prieha-doklada-na-vremennata-komisia-za-chez-680798.html", "text": "Депутатите приеха доклада на временната комисия за установяване на всички факти и обстоятелства около продажбата ЧЕЗ и за приватизацията на дружеството.Докладът беше гласуван със 148 гласа \"за\" и 48 \"въздържал се\". До гласуването се стигна, след дебати. А председателят на комисията социалистът Желю Бойчев прочете всичките 49 страници от доклада от парламентарната трибуна. Миналата седмица самият той обаче призна, тя не е успяла изпълни целта си напълно, защото не е дала отговор на въпроса кой и с какви средства купува активите на ЧЕЗ в БългарияКомисията беше създадена, след острата обществена реакция  срещу новината, че пазарджишката бизнес дама Гинка Върбакова купува ЧЕЗ. Предложението за създаването й беше на БСП, а от ГЕРБ първо бяха против, но после го подкрепиха \"за да излезе цялата истина и да спрат спекулациите\". За неин председател беше избран социалистът Желю Бойчев.Управляващите обаче не останаха доволни от свършената работа. Според тях комисията е обобщила общоизвестни факти. \"Временната комисия за ЧЕЗ излезе ялова. Тя не допринесе с никаква нова информация от последните два месеца. Председателят на комисията беше много активен. Поздравих го и през медиите, поздравявам го и от трибуната, защото наистина много се стара, но просто нямаше какво повече да се направи. Както са казали хората- \"цялата пара отиде в свирката\" \", каза председателят на парламентарната комисия по енергетика и депутат от ГЕРБ Делян Добрев. Добрев се обърна към БСП с думите, че във временната комисия са имали цялата власт да направят каквото искат.  \"Нямаше смисъл от една такава комисия. Ние подкрепихме БСП за тази комисия, за да не ни упрекнат, че искат да скрият нещо. Едно хубаво нещо има за последните два месеца. Това е, че въпреки всичките ви опити, въпреки цялата власт, която имате в комисията, вие не можахте да докажете нито едно от внушенията, които първоначално правихте\", каза още Добрев. БСП обаче са на друго мнение.\"Често чуваме въпроса кой стои зад Гинка Върбакова и „Инерком“? Едно е сигурно - те са подставени лица. Зад тези хора и тази фирма стои уродливото лице на политическо-икономическото лице на държавата. Всичко в случая е задкулисно и мъгла. В момента тази мъгла в момента застрашава електроподаването на 3 млн. души.\", коментира социалистът Крим Зарков. Според него всичко в сделката с ЧЕЗ прилича на голяма лъжа и \"това повече не може да се случва, защото днес е това дружество, а утре ще е цяла България\". ", "date": "2018.05.17", "title": "Депутатите приеха доклада на временната комисия за ЧЕЗ"}
{"url": "https://offnews.bg/gejming/studiata-gameloft-i-kyodai-gosti-na-sedmoto-izdanie-na-game-dev-summit-680812.html", "text": "Специален гост на седмото издание на Game Dev Summit Monthly, осъщестяващо се в партньорство с , е Александър Филипов, част от екипа на , водеща компания в разработването на мобилни игри и продукти в сферата на гейминга. В събитието, което ще се проведе на 31-ви май от 19:30 ч. в столичния клуб Culture Beat, ще се включат и студио Kyodai - създателите на първата българска игра от така нареченият walking simulator жанр - . Вечерта ще завърши с геймърски куиз, подготвен от ForPlay.bg.Александър Филипов работи дълги години като гейм дизайнер в GameLoft София. Кариерният му път включва многобройни проекти, като в момента главният му фокус е върху разработката на мобилната игра March of Empires. В седмото издание на Game Dev Summit Monthly, той ще включи с лекция на тема “Как да подобрим и еволюираме играта си след пускането й на пазара?”. Александър ще се опита да отговори на някои от важните въпроси и предизвикателства, които седят пред всеки разработчик на мобилни игри, след пускането на играта на пазара.В сегментa за независими студиа Тодор Тодоров и Ивайло Коралски от българското студио Kyodai ще разкажат за Elea - играта, която разработват през последните няколко години, както и за трудностите и предизвикателствата, една независима компания среща.Заглавието, чийто първи епизод вече може да бъде намерен в , предлага на играчите първокласно интерактивно Sci-Fi приключение, което разглежда човешкото съществуване и идентичност в контекста на междузвездното пътуване и възхода на всезнаещия изкуствен интелект. Цялата версия на играта ще бъде налична през лятото.Вечерта ще завърши с второто издание на ForPlay Wars. Куизтът, който ще тества познанията на участниците от сферата на видео игрите и поп културата, е подготвен от ForPlay.bg, За победителите има специални награда - геймърски слушалки от Genesis.Game Dev Summit Monthly #7 е със свободен вход, но изисква регистрация на ", "date": "2018.05.17", "title": "Студиата GameLoft и Kyodai гости на седмото издание на Game Dev Summit Monthly"}
{"url": "https://offnews.bg/zvezdi/sar-eltan-dzhon-shte-pee-na-svatbata-na-megan-markal-i-printc-hari-680808.html", "text": "Легендарният изпълнител сър Елтън Джон ще пее на сватбата на принц Хари и Меган Маркъл, съобщи TMZ, като все още не е обявено дали ще е на церемонията или на приема след това.През февруари британецът отложи 2 концерта в Лас Вегас, за да може да присъства на кралската сватба, но тогава не беше ясно дали е поканен като гост или като изпълнител.Церемонията ще се състои на 19 май в двореца Уинзор. Броят на гостите вече е 2640, като поканените са от цяла Великобритания и включват членове на благотворителни организации, граждани и служители при кралския двор.За последните няколко дни членовете на семейството на Маркъл успяха да привлекат медийното внимание със скандалното си поведение.Полубратът на американската актриса Томас-Младши публикува отворено писмо, в което заяви, че той и родителите му не са поканени на сватбата и че принц Хари прави най-голямата грешка в живота си, женейки се за Меган. Няколко дни по-късно написа второ писмо с официално извинение и с надеждата, че все още има време да бъде поканен.През това време Томас-Старши се забърка в скандал с нагласена фотосесия и обяви, че няма да присъства на сватбата, за да не излага дъщеря си.", "date": "2018.05.17", "title": "Сър Елтън Джон ще пее на сватбата на Меган Маркъл и принц Хари"}
{"url": "https://offnews.bg/futbol/anortozis-osvobozhdava-vladi-gadzhev-680813.html", "text": "Ръководството на кипърския първодивизионен Анортозис няма да предложи нов договор на българския халф Владимир Гаджев, съобщават местните медии.30-годишният Гаджев премина на \"Антонис Пападопулос\" със свободен трансфер от английския Ковънтри Сити и записа 24 мача с 1 гол и 1 асистенция през завършилата кампания в първенството, като помогна на отбора да спечели бронзовите медали.Треньорът на кипърския тим Рони Леви, обаче, е решил да потърси нов вариант за поста на българина и Гаджев ще стане свободен агент.", "date": "2018.05.17", "title": "Анортозис освобождава Влади Гаджев"}
{"url": "https://offnews.bg/futbol/natcionalite-po-futbol-goniat-iamajka-v-klasatciata-na-fifa-680832.html", "text": "Националният отбор по футбол скочи с едно място в  и задмина Буркина Фасо за 53-ото място. \"Лъвовете\" имат 583 точки, като са много близо до 52-ия Ямайка, който е с актив от 587.Нашите момчета правят скок с едно място напред. Любопитното е, че домакинът на Мондиал 2018 Русия е едва на 66-а позиция, което е историческо дъно в историята на руския футбол.Причината е обективна - като домакин руснаците не са играли официални мачове.По-ниско от тях сред участниците на световното първенство е единствено Саудитска Арабия - на 67-о място. Лидер е световният шампион Германия с 1544 точки, следвана от Бразилия, Белгия, Португалия, Аржентина, Швейцария, Франция, Испания, Чили и Полша.", "date": "2018.05.17", "title": "Националите по футбол гонят Ямайка в класацията на ФИФА"}
{"url": "https://offnews.bg/obshtestvo/patrioti-za-sofia-homoseksualnostta-se-prevarna-vav-forma-na-politika-680849.html", "text": "Кой позволи политическият лупинг на Столична община? Това питат в своя декларация, отправена от групата „Патриоти за София – ВМРО и АТАКА\" в Столичния общински съвет до Столична община по повод изненадващата подкрепа за гей маратона и последващите го тематични хепънинги и София прайд.Кому е нужен този парад на лудостта и защо общинарите се поддадоха на гей лобито? Питат още патриотите и настояват за незабавното публично оттегляне на подкрепата на общинарите.Припомняме, че на 20 април тази година беше проведена среща на столичния кмет Йорданка Фандъкова с представители на организациите GLAS, Действие, Билитис и Българският хелзинкски комитет (БХК), след която стана ясно, че Столична община не само подкрепя морално Прайда, но и ще финансира предхождащия го гей маратон на 19 май. Тази явна подкрепа е прецедент. До сега общината е изпълнявала само административна роля при провеждането му, а именно издаваше разрешителните за провеждане на събитието. Ето защо още същия ден председателят на „Патриоти за София – ВМРО и АТАКА\" Карлос Контрера реагира остро в своя позиция във Фейсбук и попита защо джендър идеологията се допуска през парадния вход на Столична община. Контрера припомни също така, че именно тази идеология и опитите тя да бъде вкарана в образователната и правната система на страната ни консолидира цялото общество.Ето защо столичните патриоти се възмущават от поредицата нелогични действия, които се оказват и некоординирани със СОС – законодателният орган на София.С почуда научаваме, че с подкрепата на „Програма за развитие на физическото възпитание и спорта на Столична община и Фондация „София-европейска столица на спорта\" съучаства в организирането на гей маратон на идния 19-ти май в парк „Заимов\". Никога и под никаква форма в Столичния общински съвет не е обсъждана подобна подкрепа, не е дискутирано открито, в това число и в комисии, вземането на едно подобно решение. Немаловажен е и фактът, че звучи доста перверзно точно Програмата на общината, насочена към възпитанието на младите да бъде ползвана за гей пропаганда. Допълват още патриотите в декларацията си. ", "date": "2018.05.17", "title": "Патриоти за София: Хомосексуалността се превърна във форма на политика"}
{"url": "https://offnews.bg/politika/mej-makron-i-merkel-minaha-pesha-po-mosta-na-vliubenite-borisov-gi-p-680831.html", "text": "Британският премиер Тереза Мей, френският президент Еманюел Макрон и германският канцлер Ангела Меркел минаха пеша по Моста на влюбените до НДК, вместо да пристигнат с автомобили, за срещата на върха ЕС - Западни Балкани. Пред НДК ги посрещна премиерът Бойко Борисов. \"Искам да благодаря на Бойко Борисов за прекрасната организация, която имаше тук снощи. Занимахме се с иранското споразумение. Всички в ЕС са на мнение, че то не е съвършено, но трябва да останем в него. Имаме съвместна позиция по отношенията със САЩ. Как трябва да отвърнем реципрочно на ограниченията, които се поставят пред нас. Днес ще се занимаем с темите за Западните Балкани\", коментира Меркел.След това Борисов посрещна и останалите участници в срещата - вече в сградата на НДК. От форума отсъства испанският премиер Мариано Рахой. Той беше в София във вторник, където обяви и на среща с Борисов, че няма да присъства, тъй като Мадрид не признава независимостта на Косово. Рахой все пак остана за неофициалната вечеря на лидерите на ЕС снощи. Основната тема на форума е свързаността – по отношение на транспорт, енергетика и цифровизация.Брюксел е подготвил декларация от Софийската среща, в която на страните се обещава \"европейска перспектива\", но не и членство.", "date": "2018.05.17", "title": "Мей, Макрон и Меркел минаха пеша по Моста на влюбените, Борисов ги посрещна (снимки)"}
{"url": "https://offnews.bg/politika/administratciata-nababnala-s-10-hil-dushi-za-dve-godini-680829.html", "text": "128 905 - това е броят на служителите в централната администрация и в администрациите на местната власт, комисии, агенции и др. Ръстът им спрямо 2016 г. е с 2 097 души, а в сравнение с 2015 година, когато заетите са били 118 965, бройката на новоназначените за две години е 9940 души. Това става ясно от приетия в сряда от правителството През миналата година бройката на чиновниците доближава равнището на заетите в края на мандата на правителството на Пламен Орешарски, когато администрацията е наброявала 129 313 души. В централната администрация са заети по-голяма част от служителите: 95 904, което е 91.8% от общата щатна численост. В териториалната администрация през 2017 г. са заети 33 001 щ. бр. или 93.9% от щатната численост на териториалната администрация.В администрация най-голям е броят на жените. Те съставляват 67 500 или 52.4% от всички заети щатове. Щатните бройки, заети от мъже във всички структури на държавната администрация през 2017 г. са 61 405 или 47.6% от всички заети щатни бройки. В доклада се цитират данни на Европейската комисия, според които за 2017 г. възнагражденията и пенсиите на служителите от централната администрация в България се наблюдава ръст от 2.5 % на нетните възнаграждения. В доклада се посочва, че причината е промяната на минималната работна заплата, но също и на текучеството в администрацията, което води до ново и различно определяне на индивидуални основни месечни заплати на новоназначени, повишени в длъжност и т.н.Така например главен секретар, който е най-високата административна длъжност, получава минимално 1200 лв., като максимумът достига 4000 лв. На най-ниското ниво - изпълнител, стартовата заплата е 460 лв. и достига 1 179 лв.От доклада става ясно, че МВР са напуснали 777. За миналата година държавата е платила близо 22 млн. лв. за телефонни разговори  Любопитното в случая е, че към момента се използват 355 327 активни телефонни номера, докато година по-рано техният брой е бил по-голям - 457 967.", "date": "2018.05.17", "title": "Администрацията набъбнала с 10 хил. души за две години"}
{"url": "https://offnews.bg/politika/probiv-zaev-i-tcipras-nameriha-reshenie-za-imeto-na-makedonia-video-680839.html", "text": "Премиерът на Македония Зоран Заев и гръцкият му колега Алексис Ципрас са намерили решение на спора с името на югозападната ни съседка.Това обяви Заев на брифинг в рамките на срещата на върха за Западните Балкани, която се провежда в София.Според него сега предложението на двамата ще трябва да бъде дискутирано в двете държави и да се чуе мнението на институциите, опозицията и на народите на двете страни.Заев обясни и че се надява окончателното разбирателство по проблема на името да се реши скоро преди срещата на върха на НАТО през юли.Скопие се надява на членство в Северноатлантическия пакт.", "date": "2018.05.17", "title": "Пробив: Заев и Ципрас намериха решение за името на Македония (видео)"}
{"url": "https://offnews.bg/politika/es-dade-start-ot-sofia-na-programata-za-zapadnite-balkani-palniat-tek-680841.html", "text": "Лидерите от ЕС подписаха днес по време на срещата на върха в НДК Декларацията от София за Западните Балкани.В декларацията липсва дата за потенциалното следващо разширяване към страните от региона. Тя е допълнена от анекс, наречен Приоритетна програма от София, който набелязва конкретни стъпки и цели в подготовката за членство. В декларацията се отбелязва, че програмата се задейства днес.ЕС приветства ангажираността на шестте страни към европейските ценности и припомня недвусмислената си подкрепа за европейската перспектива за Западните Балкани. Изброяват се ключови секторни политики и теми като върховенство на закона, права на човека и малцинствата, устойчивост, сигурност, сътрудничество за пресичане на миграционните потоци, киберсигурност, добросъседство, регионална стабилност, борба с тероризма, напредък към цифрова икономика и др.Отбелязва се, че през 2020 г. в Хърватия, по време на нейното председателство на ЕС, отново ще се проведе среща на върха по темата Западни Балкани. Декларацията завършва с думите, че партньорите от региона - Aлбания, Босна и Херцеговина, Косово, Македония, Сърбия и Черна гора, са подкрепили декларацията.Ние, ръководителите на Европейския съюз (ЕС) и на неговите държави членки, в консултации с нашите партньори от Западните Балкани и в присъствието на съответните заинтересовани страни от региона, днес стигнахме до следните заключения:1. ЕС приветства споделената ангажираност на партньорите от Западните Балкани с европейските ценности и принципи, както и с визията за силна, стабилна и обединена Европа, основана на нашите исторически, културни и географски връзки и взаимни интереси в областта на политиката, сигурността и икономиката.2. Като припомня срещата на високо равнище в Солун през 2003 г., ЕС потвърждава отново недвусмислената си подкрепа за европейската перспектива на Западните Балкани. Въз основа на постигнатия досега напредък партньорите от Западните Балкани отново потвърждават ангажираността си с европейската перспектива като свой категоричен стратегически избор и с активизирането на своите усилия и взаимна подкрепа. Надеждността на тези усилия зависи от ясното информиране на обществеността.3. ЕС е решен да укрепи и засили своята ангажираност на всички равнища в подкрепа на политическата, икономическата и социалната трансформация на региона, включително чрез засилена помощ, въз основа на постигнатия от партньорите от Западните Балкани съществен напредък в областта на принципите на правовата държава и на социално-икономическите реформи.4. ЕС приветства ангажираността на партньорите от Западните Балкани с върховенството на демокрацията и принципите на правовата държава, по-специално борбата с корупцията и организираната престъпност, доброто управление и зачитането на правата на човека и правата на лицата, принадлежащи към малцинства. Ефективното изпълнение на реформите от тяхна страна се крепи на тези основи. Гражданското общество и независимите медии играят ключова роля в процеса на демократизация.5. ЕС подкрепя ангажимента на партньорите от Западните Балкани да продължат да укрепват добросъседските отношения, регионалната стабилност и взаимното сътрудничество. Това включва по-специално намирането и изпълнението на окончателни, приобщаващи и обвързващи решения на двустранните им спорове, които се коренят в наследството от миналото, и полагането на допълнителни усилия за помирение.6. Създаването на тесни връзки и възможности в рамките на региона и с ЕС е от основно значение за сближаването на гражданите и икономиките ни, както и за подобряването на политическата стабилност, икономическия просперитет и културното и социалното развитие. Въз основа на постигнатия напредък, включително чрез регионални инициативи, се ангажираме да повишим значително свързаността във всичките ѝ измерения: в областта на транспорта и енергетиката, цифровата и икономическата сфера, както и между хората.7. ЕС е съгласен да насърчава благоприятна за пазара и инвестициите среда в Западните Балкани, за да се постигне по-бърз напредък към цифрова икономика и устойчиви и благоприятни за климата общества в съответствие с Парижкото споразумение. Енергийната сигурност ще бъде приоритет, включително чрез подобрена енергийнаефективност, по-добри трансгранични междусистемни връзки, диверсификация на източниците и маршрутите, както и балансиран енергиен микс, в който по-добре е интегрирана енергията от възобновяеми източници.8. Специално внимание ще бъде отделено на създаването на нови възможности за младите хора, като същевременно се гарантира, че това допринася за социално-икономическото развитие на Западните Балкани.9. За тази цел ЕС приветства ангажимента, поет от партньорите от Западните Балкани, наред с другото, да ускорят прилагането на достиженията на правото съгласно Договора за създаване на енергийна общност и Договора за създаване на транспортна общност, да премахнат всички административни пречки на границите, да завършатизграждането на регионалния пазар на електроенергия и спешно да изпълнят многогодишния план за действие от юли 2017 г. за изграждането на регионално икономическо пространство. ЕС ще продължи да подкрепя тези усилия.10. ЕС и партньорите от Западните Балкани имат много общи предизвикателства в областта на сигурността, които изискват координирани индивидуални и колективни действия. Чрез съвместна работа можем да се справим ефективно с тези предизвикателства. Сътрудничеството ни по отношение на пресичането на незаконните миграционни потоци доказа стойността си и ще продължим да го развиваме.11. За борбата с тероризма и екстремизма, включително финансирането, радикализацията и връщането на чуждестранните бойци терористи, е нужно засилено сътрудничество помежду ни.12. ЕС и партньорите от Западните Балкани признават, че резултатите в борбата с корупцията и организираната престъпност са от съществено значение за политическата и социално-икономическата трансформация на региона, както и за регионалната стабилност и сигурност, съответстващи на висшия интерес на гражданите им. ЕС приветства ангажираността на партньорите за предприемане на решителни действия — в сътрудничество с ЕС и помежду им, срещу трафика на хора, отглеждането на наркотици и контрабандата на хора, наркотици и оръжия.13. ЕС приветства приноса на партньорите от Западните Балкани за общата външна политика и политика на сигурност (ОВППС) във всичките ѝ аспекти и очаква постепенно задълбочаване на сътрудничеството в тази област, особено по-голяма степен на хармонизиране, по-специално по въпроси, отнасящи се до значителни общи интереси.14. С дезинформацията и други хибридни дейности ще се борим съвместно чрез по-голямо сътрудничество в областта на устойчивостта, киберсигурността и стратегическата комуникация.15. За да ускорим подобряването на живота на нашите граждани в областта на свързаността и сигурността с оглед на европейската перспектива на Западните Балкани, днес ЕС стартира приложената към настоящата декларация приоритетна програма от София за ЕС и Западните Балкани, стъпвайки на съответните аспекти от приетото на6 февруари 2018 г. съобщение на Комисията.16. ЕС приветства намерението на Хърватия да бъде домакин на среща на върха между ЕС и Западните Балкани по време на председателството си през 2020 г.17. Отбелязваме, че нашите партньори от Западните Балкани са съгласни с изложените по-горе точки.Приложение към декларациятаПриоритетна програма от СофияЗасилване на подкрепата за принципите на правовата държава и доброто управление• Засилване на подкрепата за съдебната реформа и усилията за борба с корупцията и организираната престъпност, включително изграждане на капацитет за превенция на корупцията• Разширяване на консултативните мисии в сферата на правовата държава с по- голямо подпомагане от държавите членки и от ЕС• Засилване на мониторинга на реформите чрез по-систематични мисии за партньорски проверки по конкретни случаи• Въвеждане на мониторинг на съдебните процеси в областта на тежката корупция и организираната престъпност• Работа за по-добро измерване на резултатите в съдебната реформа• Поетапно предоставяне на подкрепа за Западните Балкани в областта на независимите и плуралистични медии и гражданското общество чрез Европейския фонд за демокрацияЗасилване на ангажимента в областта на сигурността и миграцията• Активизиране на съвместната работа за борба с тероризма и предотвратяване на радикализацията и насилствения екстремизъм, в съгласуваност с инициативата за борба с тероризма в Западните Балкани• Значително засилване на оперативното сътрудничество в борбата с международната организирана престъпност в приоритетни области като огнестрелни оръжия, наркотици, контрабанда на мигранти и трафик на хора• Изготвяне на обновен план за действие за сътрудничеството в областта на огнестрелното оръжие с цел по-ефективна борба с незаконните огнестрелни оръжия и големите запаси от оръжия• Увеличаване на подкрепата за изграждане на капацитет в областта на киберсигурността и борбата с киберпрестъпността• Засилване на сътрудничеството в областта на миграцията и управлението на границите• Допълнително засилване на сътрудничеството между служителите за връзка, разположени от ЕС (Европейската комисия и Европейската агенция за гранична и брегова охрана), държавите членки и компетентните органи от Западните Балкани• Създаване на междуведомствена специална работна група на ЕС по въпросите на ПВР, координирана от Комисията• Задълбочаване и разширяване на сътрудничеството и диалога по същество относно Общата външна политика и политика на сигурност/Общата политика за сигурност и отбрана• По-нататъшно развитие на сътрудничеството по линия на дейностите, свързани с хибридните заплахи, включително посредством засилване на стратегическата комуникацияПодкрепа за социално-икономическото развитие и поставяне на специален акцент върху младите хора• Разширяване на Инвестиционната рамка за Западните Балкани за допълнително привличане и координиране на инвестициите от двустранни донори и от международните финансови институции• Съществено стимулиране на предоставянето на гаранции от Инвестиционната рамка за Западните Балкани за привличане на частни инвестиции• Увеличаване на подкрепата за образованието, по-специално стартиране на пилотен проект за мобилност в областта на професионалното образование и обучение• Удвояване на финансирането по линия на програмата Еразъм+ за региона, включително създаване на „Лаборатория за младежта на Западните Балкани“ през 2018 г., която да осигурява платформа за иновативно изработване на политики, насочени към потребностите на младите хора, и да се бори с „изтичането на мозъци“• Разширяване на обхвата и на рамките на Регионалната служба за младежко сътрудничество и въвеждане на схема за мобилност в региона• Гарантиране на напредък в реализирането на регионалното икономическо пространство, включително засилване на работата по признаване на квалификациите, както и напредък при улесняването на търговията в рамките на Западните Балкани• Напредък на Босна и Херцеговина и Сърбия в процеса на присъединяването им към Световната търговска организацияУвеличаване на свързаността• Стартиране на нов пакет от проекти в областта на свързаността (със значителен размер безвъзмездни средства от ЕС като стимул) чрез Инвестиционната рамка за Западните Балкани, включително подкрепа за „синята магистрала“ и „магистралата на мира“ (Ниш—Прищина)• Подкрепа за по-активно използване на възможностите по линия на настоящите разпоредби на Механизма за свързване на Европа на Западните Балкани• Разширяване на енергийния съюз на ЕС с цел обхващане на Западните Балкани, като се постави акцент върху енергийната сигурност и диверсификацията на източниците и доставчиците, включително стратегия на регионално равнище за извличане на ползи от възобновяемите източници на енергия, по-специално водноелектрическата енергия• Завършване на изграждането на регионалния пазар на електроенергия на Западните Балкани и осигуряване на интегрирането му във вътрешния пазар на електроенергия на ЕС, включително посредством инициативата за свързаност на газопреносната система в Централна и Югоизточна Европа (CESEC)• По-голяма подкрепа за създаването на единно регулаторно пространство и провеждането на ефективен процес на реформи на енергийния пазар в контекста на Договора за Енергийната общност • Подписване на споразумение/меморандум за разбирателство за газопреносната връзка България—Сърбия• Започване на изпълнението на Договора за Транспортната общност и на пълноценното функциониране на свързания с договора секретариат• Подписване на споразумението за седалището на Договора за Транспортната общност (Белград)• Одобряване на декларацията на министрите на транспорта от дните на TEN-T в Любляна, включително плана за действие за списъка на приоритетните гранични пропускателни пунктове• Одобряване на декларацията на министрите на транспорта относно пътната безопасност от дните на TEN-T в Любляна и на плана за действие към нея• Подкрепа за нова стратегия за железопътния транспорт, за да могат Западните Балкани да бъдат включени в основната мрежа и пазар на ЕСПрограма в областта на цифровите технологии за Западните Балкани• Стартиране на програма в областта на цифровите технологии за Западните Балкани, включително пътна карта за улесняване на понижаването на цените на роуминга• Стартиране на пакет за съществена техническа помощ за набелязване на потенциални инвестиции в цифровата област (включително широколентов достъп) чрез Инвестиционната рамка за Западните Балкани/Инструмента за предприсъединителна помощПодкрепа за помирението и добросъседските отношения на Западните Балкани• Подкрепа за борбата с безнаказаността чрез подпомагане на Механизма за международните наказателни трибунали и на специализираните състави за Косово* посредством EULEX• Разкриване на компонент в програмата на ЕС „Творческа Европа“• Насърчаване на задълбочаването на връзките между гражданските общества на Западните Балкани, включително посредством подпомагането на проектите по линия на фонда за Западните Балкани Настоящата приоритетна програма ще се изпълнява по начин, неутрален по отношение на статута, и без да се засягат обсъжданията на следващата многогодишна финансова рамка.* Това название не засяга позициите по отношение на статута и е съобразено с Резолюция 1244 (1999) на Съвета за сигурност на ООН и становището на Международния съд относно обявяването на независимост от страна на Косово.", "date": "2018.05.17", "title": "ЕС даде старт от София на програмата за Западните Балкани (Пълният текст на софийската декларация)"}
{"url": "https://offnews.bg/futbol/makedonskiat-spetcialist-veche-ima-ustna-dogovorka-s-tcska-680799.html", "text": "Македонецът Чедомир Яневски вече е в София и чака финалните преговори за назначението си като треньор на ЦСКА, пише \"Меридиан мач\".Именно специалистът, който този сезон направи фурор в Лига Европа с Вардар Скопие, е вариант №1 за нов треньор на \"армейците\".От лагера на \"червените\" разкриха, че македонецът е казал \"Да\" в предварителните разговори с ръководството на клуба. Днес обаче двете страни трябва да се срещнат, за да уточнят детайлите около договора.Според медиите в Македония Чедомир Яневски преговаря освен с ЦСКА и с гръцкия Аполон Смирна. Съседите твърдят, че специалистът вече се е разбрал с тима от Смирна за договор, според който ще взима 150 000 евро на година.Яневски обаче искал да поеме \"червените\", където целите са по-големи, а и парите. Едно е сигурно - в предварителните разговори с \"армейците\" е станало ясно, че Чедомир Яневски ще поиска много по-ниска заплата от първия вариант за нов треньор, който беше потърсен от ЦСКА – сърбинът Владан Милоевич.Според информациите, специалистът, извел Цървена звезда до титлата и наскоро подписал нов договор със \"звездашите\", е поискал 50 000 евро на месец от \"червените\".", "date": "2018.05.17", "title": "Македонският специалист вече има устна договорка с ЦСКА"}
{"url": "https://offnews.bg/ikonomika/pasport-na-elektronnata-targovia-u-nas-be-predstaven-na-4-to-izdanie-n-680833.html", "text": "Проучване как сме пазарували онлайн през 2017 г. представи Българската e-commerce асоциация (БЕА) на четвъртото издание на eCommCongress, организиран от EventsBakery. То се проведе на 11 май, в Sofia Event Center.В рамките на най-мащабното събитие за електронни търговци Любомир Чолаков, управляващ директор на Isobar Commerce, представи колко скоро гласовите асистенти ще изместят писането с клавиатурата. Той показа как иновират компании като Adidas, Lego и Clarins, за да променят потребителското преживяване и получат нови онлайн поръчки. Според данните, които той изнесе в презентацията си, броят на потребителите в световен мащаб, които пазаруват онлайн се очаква да се увеличи двойно за периода от 2014 до 2019 г.Петр Свобода, изпълнителен директор на Shopsys в Чехия, Марсел Мейсан от Хърватската асоциация за електронна търговия и Димитър Димитров от БЕА разнищваха пред публиката възможностите да се създадат трансгранични контакти и да се повишава информираността, за да се увеличат продажбите на Балканите, какво се продава най-много и какви маркетинг канали са подходящи. На конгреса присъстваха и представители на македонската и румънската екомерс асоциация.Лектори от различни дигитални маркетинг агенции проведоха кратки обучения какви техники и по-прецизни решения са подходящи за електронните търговци, за да повишат лоялността на купувачите. Целта на лекциите им беше да представят добри и лоши практики, както и да покажат как да се повиши трафикът към магазините и съответно поръчките. Представителите на две от куриерските фирми в страната представиха как те си представят предимствата на България като отправна локация за доставка и каква ще е бъдещата индустриална революция.Дистанционно участие в конгреса взе и директорът на Alibaba.com Турция - Джунейт Ерполат. На база опита си в B2B електронната търговия той разкри, че броят на продажбите на онлайн търговците, които използват електронна платформа за развитието на своя бизнес е 5 пъти по-висок от еднакви по размер традиционни магазини. Ерполат изтъкна, че 65 % от електронните малки и средни предприятия имат самочувствието и капацитета да оцелеят при лоши икономически условия в сравнение с 10 % от офлайн такива.Директорът на европейския потребителски център в България Игнат Арсенов модерира дискусията за европейската регулация за защита на личните данни (GDPR). Заедно с адвокат Биляна Димитрова и адвокат Николай Кисьов бяха представени промените след 25 май 2018, които засягат електронните търговци и какви са предизвикателствата пред тях. Те дадоха приложими съвети как да бъде приведен онлайн магазинът в изряден вид и обсъждаха добри практики за промяна на общите условия в съответствие с изискването.В последния дискусионен панел се включи управляващият директор на Isobar Commerce Индия - Шаши Шимпи, който посочи разликите между малките и големите пазари.11 компании представиха своите услуги в сферата на електронната търговия в експо зоната, която беше с безплатен достъп за посетители.Събитието се организира с финансовата подкрепа на Isobar Commerce и DHL Express, както и медийните партньори investor.bg, Bloomberg.bg, b2b media, technology.bg, offnews.bg, Actualno.com, money.bg, mail.bg, списание Логистика и блогърите Василена Вълчанова и Петър Нефтелимов.", "date": "2018.05.17", "title": "Паспорт на електронната търговия у нас бе представен на 4-то издание на eCommCongress"}
{"url": "https://offnews.bg/kultura/voennoistoricheskiat-muzej-se-vkliuchva-v-noshtta-na-muzeite-s-virtu-680811.html", "text": "С атрактивна програма Националният военноисторически музей се включва за поредна година в Европейската инициатива „Нощ на музеите“ на 19 май (събота) 2018 г. Входът за постоянната хронологична и външната експозиция на музея, както и за най-новата изложба „Враг/Приятел“ ще бъде безплатен от 18.00 до 24.00 ч.В деня на събитието ще бъде открита виртуалната интерактивна изложба „Моите предци на война“, която е създадена от ученици от столични училища и екип на НВИМ, и в нея са представени вълнуващи лични родови истории от Втората световна война. Друг интересен акцент в събитието ще е мултимедийна инсталация, която е разработена в сътрудничество с Център АЛОС. Тя ще „оживи“ един от експонатите в постоянната ексозиция на музея – масичката, на която са подписани Основите на мира и Одринското примирие, слагащо край на Руско-турската война (1877–1878).Всички, избрали да „нощуват“ в музея, ще могат да участват в забавна фотоигра с награди, а за доброто настроение ще допринесат музикалните изпълнения на Представителния духов оркестър на Сухопътни войски и на учениците от НМУ „Любомир Пипков“, специалност „Поп и джаз пеене“ в класа на Роберта Ганова. Вечерната атмосфера в музея ще бъде допълнена и от лятно кино под звездите. В Нощта на музеите със специална програма и вход свободен се включват и филиалите на Националния военноисторически музей – Военноморският музей и Парк-музеят на бойната дружба 1444 г. „Владислав Варненчик“ във Варна и Музеят на авиацията в Пловдив.", "date": "2018.05.17", "title": "Военноисторическият музей се включва в 'Нощта на музеите' с виртуална интерактивна изложба"}
{"url": "https://offnews.bg/futbol/v-levski-nameriha-vinovnika-za-zagubite-680792.html", "text": "Футболистите на столичния Левски намериха обяснение за загубите във важни мачове през сезона. Според левскарите причината е, че мачовете са се играли на националния стадион \"Васил Левски\", а не на клубното съоръжение \"Георги Аспарухов\" в Подуяне.\"Има нещо там. Не ни върви. Славия ни спъна през есента, а следд това и за Купата. Витоша ни взе точка, ЦСКА ни би два пъти\", коментирали левскарите, цитирани от \"Меридиан Мач\".Сега на Левски му предстои битка за Европа срещу Верея в Стара Загора. Точка или победа ще осигури на сините бараж срещу седмия във временното класиране.Делио Роси ще остане начело на Левски само ако успее да класира отбора за участие в Лига Еворпа. В противен случай италианският специалист ще се раздели с клуба. Според шефа в клуба Красимир Иванов участието в Европа не било важно за финансите на клуба, а имало само репутационен характер.Въпреки това на \"Герена\" са поставили пред треньора Делио Роси задачата да удържи третото място. Ако Левски се добере до евроучастие, идеята на ръководството е да даде шанс на Роси да води тима и на международната сцена. Освен това съставът ще бъде подсилен с три нови попълнения.", "date": "2018.05.17", "title": "В Левски намериха виновника за загубите"}
{"url": "https://offnews.bg/politika/golemiat-den-za-evropredsedatelstvoto-dnes-podpisva-sofijskata-deklar-680731.html", "text": "Ключовата среща на върха ЕС-Западни Балкани се провежда в НДК днес. Очаква се на нея да бъде подписана т.нар. софийска декларация за Западните Балкани, която дава перспектива за членство в ЕС на 6-те държави от региона (Македония, Сърбия, Черна гора, Косово, Албания, Босна и Херцеговина). Към нея ще има и анекс с конкретни ангажименти.Събитието е пиков момент в календара на българското европредседателство. Анализатори определят като безспорен успех на дипломацията ни връщането на темата за еврочленство на Западните Балкани в дневния ред на ЕС и поставянето ѝ на толкова високо ниво. Всички 28 държави членки с изключение на Испания днес ще бъдат представени от своите държавни или правителствени ръководители. Очаква се Испания да бъде представена от посланика си към постоянното представителство в Европейската комисия. Тя е една от петте държави членки, които не признават независимостта на Косово.Среща ЕС-Западни Балкани на такова ниво не е имало от 15 години и само до преди 12 месеца, когато България лансира идеята за нея, тя бе посрещната скептично. Ето че само година по-късно срещата е факт, а в началото на месец май декларацията е била съгласувана и одобрена не само от държавите членки, но и от 6-те държави от Западните Балкани, при това без корекции. Към нея България е изготвила анекс с приоритетен дневен ред. Той обхваща свързаността: транспортна, енергийна, дигитална; програми за младежта (обучения, образование, обмен и пр.), инфраструктурни проекти, проекти за гарантиране върховенството на закона.Безспорно България има значителна роля за насочването на прожектора към темата за Западните Балкани и ЕС. Процесите в региона започват да се раздвижват след подписването на договора за добросъседство между България и Македония, след идването на власт на кабинета на Зоран Заев. За последната година е преодолян в голяма степен застоят по придвижването на много от страните от региона към членство в ЕС. Босна например е предава своя въпросник на Европейската комисия, Косово успя да ратифицира демаркацията на границата с Черна гора, а Македония влезе в същински разговори за името си с Гърция. Като добър знак се смята и подобряването на отношенията между държавите участнички в Процеса за сътрудничество на Югоизточна Европа, които след период на застой успяват да се споразумеят коя страна да председателства и кой да бъде главен секретар.По време на срещата в София не е изключен и пробив темата с името на Македония. Предварително е известно, че премиерите Заев и Ципрас планират двустранна среща.", "date": "2018.05.17", "title": "Големият ден за европредседателството: Днес подписва Софийската декларация за ЕС и Западните Балкани"}
{"url": "https://offnews.bg/obshtestvo/rushvetat-v-poduiane-bil-za-sanirane-na-blok-za-2-miliona-leva-kmetit-680786.html", "text": "Главния юрисконсулт на община „Подуяне” в София Лилия Геринска, която бе е задържана с подкуп от 10 000 лева, като преди месец е взела капаро от 5000 лева, е уреждала фирма за договор по програмата за безплатно саниране.Парите са дадени от фирма „Арт Елит” ЕООД, за да бъде спечелен сладкият договор, чиято стойност е 2 000 000 лева.Има данни и за още изнудвани фирми. Една от тях е пратила Геринска на почивка в хотел.Кметът на район „Подуяне” Ева Митова коментира в сутрешния блок на Нова телевизия, че е изненадана от този арест.В момента се проверява цялата документация назад във времето.", "date": "2018.05.17", "title": "Рушветът в Подуяне бил за саниране на блок за 2 милиона лева, кметицата на района - изненадана"}
{"url": "https://offnews.bg/kultura/preporachvame-vi-kontcert-na-iurij-bashmet-sas-sofijskata-filharmonia-680755.html", "text": "Феноменалният руски виолист Юрий Башмет, носител на награда „Грами“ и признат за един от най-забележителните музиканти на нашето съвремие, ще свири със Софийската филхармония под диригентството на Найден Тодоров в концерт от програмата на Европейски музикален фестивал 2018. Виртуозът на виолата ще свири днес в зала „България“, а началният час на събитието е 19:00 ч.Башмет ще бъде солист във вокално-инструменталната композиция „Стикс“ за виола, хор и оркестър, създадена специално за него от грузинския композитор Гия Канчели. В изпълнението ще участва и Националният филхармоничен хор „Св. Обретенов“, ръководен от Славил Димитров. В програмата на събитието от поредицата „Руски приказки“ е включена също Симфония №5 от П. И. Чайковски, която ще прозвучи във втората част на концерта.Местата за гостуването на Башмет са изчерпани, но поради огромния интерес организаторите пускат допълнителни билети, които могат да се купят само от касата Софийската филхармония в зала „България“. \"Виновният\" на сцената на Народен театър \"Иван Вазов\" от 19:30 часаПовече информация за постановката ще откриете .Премиера на руския филм \"Собибор\" в кино Люмиер Лидл от 18:30 часаЕдинственият лагер на смъртта „Собибор”, от който успешно са избягали концлагеристи, е тема на новия руски художествен филм със същото име.Популярният руски актьор Константин Хабенски, познат от заглавия като „Дневна стража”, „Нощна стража”, Неуловим\", \"Световна война Z\" и „Ерата на първите”, прави режисьорския си дебют с продукцията, с която, по негови думи, иска да отдаде почит на жертвите, намерили смъртта си в концентрационните лагери по време на Втората световна война.Повече информация ще откриете .", "date": "2018.05.17", "title": "Препоръчваме ви: Концерт на Юрий Башмет със Софийската филхармония"}
{"url": "https://offnews.bg/na-tozi-den/17-maj-narodna-republika-balgaria-e-prieta-za-chlen-na-iunesko-680604.html", "text": "На този ден през 1956 г. Народна република България е приета за член на ЮНЕСКО.Организацията на обединените нации за образование, наука и култура е специална организация на ООН, учредена на 16 ноември 1945 г., за да насърчава сътрудничеството между нациите в областта на образованието, науката, културата и комуникациите.Чрез такива кооперативни усилия, ЮНЕСКО се надява да насърчи универсалното зачитане на справедливостта, законите, човешките права и основните свободи. Мотото на организацията гласи, че „мирът е създаден, не за да се нарушава, а за да подпомага интелектуалната и нравствената солидарност на човечеството“. Целта на организацията е да изгради мира в умовете на хората чрез образованието, науката, културата и комуникациите.Генерален директор на ЮНЕСКО от 2009-та до 2017-та година беше българката Ирина Бокова.", "date": "2018.05.17", "title": "17 май - Народна република България е приета за член на ЮНЕСКО"}
{"url": "https://offnews.bg/obshtestvo/spas-cherpi-za-imen-den-v-denia-na-sv-nikolaj-novi-680719.html", "text": "Християните празнуват днес Възнесение Господне - Спасовден. Той се отбелязва винаги в четвъртък на 40-ия ден след Великден. Имен ден празнуват Спас, Спасимир, Сотир и производните им женски имена, свързани със старинната дума \"спасител\". Денят е и празник на хлебари, сладкари и шофьори.На четиридесетия ден от Възкресението Исус се явил за последен път на своите ученици, беседвал с тях и ги извел от града на Елеонската планина, която е на около два километра от Йерусалим. Като се изкачили на планината, Христос вдигнал ръце да ги благослови. Още докато ги благославял, се отделил от земята и, подет от облак, се издигнал бавно към небето при своя небесен Отец. Апостолите се поклонили на Възнасящия се Господ и не могли да откъснат поглед от чудната гледка.Спасовден, е свързан с култа към мъртвите. Според поверието на този ден се прибират душите на всички покойници, които са на свобода от Велики четвъртък.Според българските народни вярвания на 40-ия ден от Великден идват и самодиви. Те берат и се кичат с цъфналия в нощта срещу Спасовден росен. С него могат да се лекуват болните. Ето защо в навечерието на празника болни и недъгави хора отиват да преспят на росеновите ливади. На този ден е разрешена на младите булки забежка с чужд мъж и оттам идва изразът \"Те ти, булка, Спасовден\".Вярва се, че ако на Спасовден вали, реколтата ще е богата.Православната църква почита днес и софийския светец св. Николай, известен като св. Николай Нови. Той е роден в гр. Янина, отрано изучил обущарския занаят и се трудил като такъв до края на дните си. Поради красотата и начетеността си, Николай бил забелязан от турските големци, които многократно искали да приеме ислямската вяра. Поради категоричния му отказ да посещава джамията, той бил подложен на тежки изтезания. Твърдо пазейки Христовата си вяра, Николай бил убит с камъни на 17 май 1555 г. при местността Три кладенци.В градинката на ъгъла на улиците „Опълченска” и „Пиротска” се намира единственият храм, посветен на Христовия мъченик, един от най-големите и красиви храмове в столицата.", "date": "2018.05.17", "title": "Спас черпи за имен ден в деня на св. Николай Нови"}
{"url": "https://offnews.bg/politika/ninova-vs-makron-paketat-za-mobilnost-e-diskriminatcia-680789.html", "text": "Председателят на БСП Корнелия Нинова потърси подкрепа от останалите леви лидери срещу ощетяващото България предложение за транспортните фирми.Сред присъстващите бяха премиерите на Гърция - Алексис Ципрас; Малта - Джоузеф Мускат; на Република Македония - Зоран Заев, Португалия - Антонио Коща.Според Нинова въпросното предложение на практика задълбочава различията между европейските държави и посяга на основен принцип на Европа - за свободното движение на стоки и хора.“Големите защитават своите интереси, но аз съм тук да защитя българския национален интерес”, заяви Нинова.Тя коментира и казаното от председателя на групата на ЕНП в Европарламента Манфред Вебер, че ЕНП, с нейните депутати, ще подкрепят България и няма да гласуват това решение.", "date": "2018.05.17", "title": "Нинова vs. Макрон: Пакетът за мобилност е дискриминация"}
{"url": "https://offnews.bg/obshtestvo/chasti-ot-pet-rajona-v-sofia-bez-voda-dnes-680722.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. „Капитан Димитър Списаревски“ в жк. „Дружба“ 1 налага спиране на водоподаването от 09:00 до 18:00 часа на ул. „Капитан Димитър Списаревски“ от ул. „Стоян Терзиев“ до бул. „Асен Йорданов“. Заради подмяна на спирателен кран до бл. 415 в жк. „Младост“ 4, се налага спиране на водоподаването от 10:00 до 17:00 часа на бл. 415, бл. 419 и търговски комплекс до бл. 416. Във връзка с подмяна на сградно водопроводно отклонение на ул. „Солунска“ в Център, се налага спиране на водоподаването от 09:00 до 21:00 часа на ул. „Солунска“ от бул. „Витоша“ до ул. „Ангел Кънчев“. Поради подмяна на сградно водопроводно отклонение на ул. 503 в кв. „Христо Ботев“, се налага спиране на водоподаването от 09:30 до 16:30 часа на ул. 503, ул. 506, ул. 507, ул. 509.Диагностика на уличен водопровод на ул. „Мито Войнишки“ в с. Казичене налага спиране на водоподаването от 09:00 до 16:00 часа в района на ул.“Мито Войнишки“ от ул. „Любен Каравелов“ до ул. „Васил Левски“. ", "date": "2018.05.17", "title": "Части от пет района в София без вода днес"}
{"url": "https://offnews.bg/obshtestvo/blizo-64-hil-detca-na-izpit-po-chovekat-i-prirodata-dnes-680180.html", "text": "Днес е последният от четирите изпита в рамките на националното външно оценяване след IV клас.С изпита по Човекът и природата приключва серията от четирите национални теста в края на началния етап.След като досега минаха изпитите по български и литература, математика, Човекът и обществото, днес близо 64-те хил. деца ще бъдат изпитани по Човекът и природата.Тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами.Децата разполагат с 1 час за работа.Продължителността за децата със специални образователни потребности е два учебни часа.Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално, уточняват от Министерството на образованието и науката.С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.", "date": "2018.05.17", "title": "Близо 64 хил. деца на изпит по Човекът и природата днес"}
{"url": "https://offnews.bg/izvan-terena/stoichkov-se-izpravia-sreshtu-guardiola-na-golf-igrishte-680788.html", "text": "Мегазвездата на българския футбол Христо Стоичков ще участва в първото издание на турнира по голф Legends Trophy, в което участват бивши звезди на футбола.Камата е известен любител на този аристократичен спорт, като по него го запали бившият му треньор в “Барселона” Йохан Кройф.Турнирът ще се проведе на игрището Caldes de Malavella в Каталуня на 5, 6 и 7 юни, информира още \"24 часа\".Освен Стоичков в турнира на легендите участие ще вземат легендарният аржентинец Габриел Батистута, както и световният шампион с Италия през 1982 г. Джанкарло Антониони.Участие е потвърдил и съотборникът на Модерния ляв от “дриймтийма” на “Барселона” през началото на 90-те години Хосеп Гуардиола. Треньорът на “Манчестър Сити” избра именно този начин, за да се порадва на спечелената шампионска титла на Англия с “Манчестър Сити”.За Гуардиола обаче голфът е по-сериозно занимание, а не просто хоби. Преди Legends Trophy той ще участва в турнир “ПроАм”, където един любител играе в двойка с професионалист. За партньор Пеп си е избрал британеца Томи Флитууд, а от известните футболисти в турнира ще участват още Мат льо Тисие, Петер Шмайхел, Роби Фаулър, Пол Скоулс и Алан Шиърър.", "date": "2018.05.17", "title": "Стоичков се изправя срещу Гуардиола на голф игрище"}
{"url": "https://offnews.bg/obshtestvo/vremeto-dnes-vazmozhni-sa-gradushki-680783.html", "text": "Преди обяд днес ще преобладава слънчево време. След обяд и преди полунощ обаче ще се развива купеста и купесто-дъждовна облачност и на много места ще има краткотрайни валежи и гръмотевична дейност.Отново на места в страната е възможно да паднат градушки. По-интензивни ще са явленията в Централна Северна и Североизточна България. Максималните температури ще бъдат между 22 и 27 градуса. Атмосферното налягане е и ще се задържи близо до средното за май.В планините ще се развива купеста и купесто-дъждовна облачност и на много места ще има краткотрайни, временно интензивни превалявания и гръмотевични бури. Ще духа умерен, по билата - временно силен, запад-югозападен вятър. Максимална температура на височина 1200 м - около 16 градуса, на 2000 м - около 9 градуса.Над Черноморието ще преобладава слънчево време с развитие на купеста и купесто-дъждовна облачност и на места ще превали краткотраен дъжд с гръмотевици. Максимални температури на въздуха: 22-24 градуса. Температурата на морската вода е 18-20 градуса, вълнението на морето ще е 1-2 бала.", "date": "2018.05.17", "title": "Времето днес: Възможни са градушки"}
