{"url": "https://offnews.bg/sviat/es-ni-pita-dali-da-ima-liatno-i-zimno-chasovo-vreme-kak-da-glasuvame-683872.html", "text": "Европейската комисия започна обществено допитване за смяната между лятно и зимно часово време, която се извършва два пъти годишно в страните от ЕС.След редица искания от страна на граждани, от Европейския парламент и от страни членки на ЕС Еврокомисията реши да проучи функционирането на действащите разпоредби за лятното часово време и да прецени дали те трябва да бъдат променени.Онлайн гласуването, в което може да се включи всеки гражданин на ЕС, ще продължи до 16 август. Въпросникът е публикуван на следния линк: . Въпросникът е изготвен на всички официални езици на ЕС (без ирландски) и отговорите могат да бъдат изпратени на всеки език на ЕС. В голяма част от държавите от ЕС има дълги традиции по отношение на лятното часово време, които датират от Първата и Втората световна война или от петролната криза през 70-те години на XX век. Тогава лятното часово време е имало за цел предимно пестене на енергия. Имало е и други основания, като например пътната безопасност, увеличаването на възможностите за развлечения вечер при по-дълги дни или просто хармонизиране на националните практики с тези на съседни държави или основни търговски партньори.Разпоредбите за лятното часово време на равнище ЕС съществуват от 80-те години на XX век.Някои държави членки на ЕС неотдавна изпратиха до Комисията писма по въпроса: Финландия поиска да се прекрати смяната на часа два пъти в годината, а Литва призова за преразглеждане на настоящата система, за да се вземат предвид регионалните и географски различия.През февруари 2018 г. Европейският парламент прие резолюция, в която иска от Комисията да извърши задълбочена оценка на директивата и ако е необходимо, да изготви предложение за нейното преразглеждане.В резолюцията се потвърждава също, че е „от съществено значение да се поддържа единен за ЕС режим на часовото време дори след изтичането на извършваните два пъти годишно промени на часовото време“.", "date": "2018.07.05", "title": "ЕС ни пита дали да има лятно и зимно часово време. Как да гласуваме?"}
{"url": "https://offnews.bg/temida/desislava-ivancheva-ostava-v-aresta-sled-2-mesetca-deloto-j-vliza-v-s-683860.html", "text": "Обвинената в корупция кметица на столичния район „Младост” Десислава Иванчева остава в ареста, реши Апелативният специализиран съд, съобщава bTV.Магистратите обаче не приеха твърдението на прокуратурата, че има опасност тя да извърши друго престъпление.Разследването по случая е завършило и другата седмица материалите по него ще бъдат предадени на защитата в сградата на следствието, стана ясно днес.В срок от 2 месеца делото трябва да влезе в съда.", "date": "2018.07.05", "title": "Десислава Иванчева остава в ареста, след 2 месеца делото й влиза в съда"}
{"url": "https://offnews.bg/medii/anglijsko-liatno-uchilishte-s-miki-maus-donald-dak-pluto-i-dafi-s-vi-683855.html", "text": "Да учиш английски е не само лесно, но и приятно с Disney English – допълнителна медийна услуга по заявка, налична единствено в IPTV платформата на VIVACOM. Любимите герои от анимационните класики, сред които Доналд Дък и Мики Маус, са в ролята на весели преподаватели, които по неочакван начин запознават любопитната аудитория с интересни и полезни факти от сферата на науката, образованието, спорта, храненето и много други.26-те епизода с продължителност от един учебен час са специално разработени за обучение по английски език на деца между 2 и 12 години. Поредицата е изцяло в HD качество и може да се гледа по всяко време, без реклами, само с едно натискане на бутона VOD от дистанционното управление.Само до края на юли, всички потребители на пакетите S+/M+/L+/2L+/XL+ за Интерактивна телевизия от VIVACOM ще получат безплатен достъп до всичките епизоди от сезон 1. Така родителите могат да съчетаят полезното с приятното по време на ваканцията и да уплътнят свободното време на децата си.", "date": "2018.07.05", "title": "Английско лятно училище с Мики Маус, Доналд Дък, Плуто и Дъфи с VIVACOM TV"}
{"url": "https://offnews.bg/analizi-i-komentari/poslednoto-zrantce-moral-683832.html", "text": "Транспортният министър Ивайло Московски имаше предостатъчно възможности да си тръгне достойно. Загуби ги всичките.Сега вече въпросът е дали трябва да си отиде един истински дисидент - Николай Колев-Босия, преди министърът да е намерил последното зрънце чест и морал.И не, не става дума за едно неприключващо вече четири месеца разследване на убийство по непредпазливост. Иде реч за чисто професионалните аргументи, превръщащи в абсурд оставането на Московски на поста.Трябва да си напълно сляп, за да не видиш корупцията в ДАИ, за която говори Босия, за това, че въпреки всички пируети с видеонаблюдения и електронни листовки, неграмотници си плащат и си уреждат книжки.После излизат на пътя и убиват.А щом не може да се справи, явно не е за там! Другият вариант е началникът на Московски умишлено да държи за министър човек, който не може да спре корупцията във ведомството... Дебела става.За какво точно става дума, можете да прочетете в разследването на OFFNews Московски наистина е виновен за случващото се в \"Автомобилна администрация\".Миналото лято след акция на ГДБОП за продажба на шофьорски книжки бяха арестувани 12 от общо 16 изпитващи от столичния ДАИ. И какво се случи след това - започна гонка срещу шефа им Кънчо Димитров, който съдейства на службите за разкриването на схемата. Арестуваните си останаха на работа, а Димитров бе уволнен.Същински театър на абсурда. Изобщо управлението на транспортното министерство е същински \"дрийм тийм\". Московски - клиент на националното следствие, заместникът му Ангел Попов - от месеци с повдигнато обвинение от прокуратурата в измама за 8000 евро (Б. ред. - мисловните конструкции на този човек са впечатляващи. Може да си ги припомните от интервюто му ). Другият заместник на Московски - Велик Занчев, пък е бил в управлението на фирма, поискала фалит и вече обявена в неплатежоспособност - \"БДЖ-Кончар\". Обявяването в несъстоятелност е въпрос само на време, което автоматично ще направи невъзможно Занчев да продължи да е шеф на борда на БДЖ. И той обаче си кюта тихо и кротко в министерството. За приноса на Московски за това, че при управлението на ГЕРБ националният жп превозвач бе докаран до неспасяемо състояние и фактически фалит, е излишно да говорим. На три пъти назначава център-нападателя аматьор и бивш лидер на червения комсомол, самоосъзнал се навреме като гербер, Владимир Владимиров начело на БДЖ.Четвъртодивизионният тим \"Локо БДЖ\" си рита мачлета в група, от която няма отпадане и присъства стабилно в средата на таблицата сред други селски отбори от Шоплука. Пътниците намаляват, товарите намаляват, кредиторите започват разпродажби, държавата пак взема от нашите пари, за да даде на БДЖ, реформи няма и всичко е точно. Има обаче търгове за много пари, които е ясно как ще завършат. В жп инфраструктурата се наливат милиарди по европроекти, а нямаме една читава жп линия открай до край. Няма и да имаме скоро.При автомобилните превозвачи се пробутва лобистки закон в интерес на спонсор на управляващите. Стотици превозвачи излизат на протест, но пак всичко е точко.При такситата става видимо по-зле. Все по-мърляви автомобили, все по-неучтиви шофьори и откровени измамници, които ДАИ не вижда. Но далаверата на фирмите, продаващи лепенки на жълти коли, си продължава без никакъв проблем.Всичко изброено е в ресора на министър Московски.", "date": "2018.07.05", "title": "Последното зрънце морал"}
{"url": "https://offnews.bg/futbol/iurgen-klinsman-poema-natcionalnia-otbor-na-iaponia-683854.html", "text": "Бившият селекционер на Германия и на САЩ Юрген Клинсман е основен фаворит за поста селекционер на националния отбор на Япония, съобщава изданието \"ESPN\".Ако постигне споразумение с японската федерация Клинсман ще получава годишно по 2 милиона евро. Настоящият селекционер Акира Нишино пое Япония през април, но имаше договор само до края на световното първенство по футбол в Русия.Контрактът му няма да бъде подновен. На Мондиал 2018 Япония достигна до осминафиналите, където загуби с 2:3 от Белгия след обрат в последните минути на мача.След приключване на активната си състезателна кариера Юрген започва консултации по спортен маркетинг в Съединените щати, като работи предимно с отбора на Лос Анджелис Галакси. На 26 юли 2004 г., се завръща в Германия, за да поеме поста на селекционер на Бундестима, освободено след напускането на Руди Фьолер.Клинсман се заема с програма, целяща подмладяване на отбора. За свой помощник назначава бившия си партньор в атака от националния отбор Оливeр Бирхоф. По време на подготовката за Световно първенство през 2006, Клинсман получава критики от немски медии и фенове след лоши резултати, постигнати в контролите. В една от тях Германия губи с 4:1 от Италия.Особен обект на критики е защитния футбол налаган от специалиста. В груповата фаза на Световно първенство през 2006 Бундестимът записва три победи срещу Коста Рика, Полша и Еквадор, като Германия печели първо място в група А. На 1/8-финала побеждава с 2:0 Швеция, а в 1/4-финал отстраняват Аржентина с 4:2 след изпълнение на дузпи.На 4 юли, Германия губи с 2:0 полуфиналната среща срещу Италия след голове на Фабио Гросо и Алесандро Дел Пиеро. В малкия финал побеждава с 3:1 Португалия и се окичва с бронзовите медали от първенството. Победата предизвиква масови празненства в цяла Германия, а на следващия ден на парад в Берлин Клинсман и Бундестима са аплодирани от публиката.След края на първенството Юрген Клинсман е награден с орден Федерален кръст за заслуги, радва се и на широка обществена подкрепа, а легендата Франц Бекенбауер декларира желанието си да го види с продължен договор. Клинсман отказва да поднови договора си и на 12 юли 2006 напуска, а на поста му го наследява неговия доскорошен помощник Йоахим Льов.", "date": "2018.07.05", "title": "Юрген Клинсман поема националния отбор на Япония"}
{"url": "https://offnews.bg/futbol/barsa-ostana-sas-7-predstaviteli-na-mondiala-683858.html", "text": "След като Барселона стана първият клуб в историята с футболисти във всички групи на световно първенство (13), по-малко от месец по-късно каталунците остаха със 7 представители на Мондиала. Това са Филипе Коутиньо, Паулиньо, Луис Суарес, Самюел Юмтити, Усман Дембеле, Томас Вермален и Иван Ракитич.   Шампионът на Англия Манчестър Сити е отборът, който излъчи най-много футболисти на 1/4-финалите на Мондиал 2018. Цели 11 представители на \"гражданите\" продължават борбата за световната титла.Четирима от тях са англичани - Джон Стоунс, Кайл Уокър, Фабиан Делф и Рахийм Стърлинг, четирима са и бразилците - Едерсон, Данило, Фернандиньо и Габриел Жезус, а останалите от състава на Джосеп Гуардиола са белгийците Венсан Компани и Кевин де Бройне, както и французинът Бенжамен Менди.В топ 3 на клубовете с най-много играчи сред четвъртфиналистите са Тотнъм (9) и Манчестър Юнайтед (8). Доминацията на английската Висша лига се допълва от присъствието на 6 футболисти от Ливърпул и също толкова от Челси.11 - Манчестър Сити9 - Тотнъм8 - Манчестър Юнайтед, Пари Сен Жермен7 - Барселона6 - Атлетико Мадрид, Челси, Ливърпул5 - Реал Мадрид, Зенит, ЦСКА Москва4 - Интер, Ювентус, Монако, Краснодар", "date": "2018.07.05", "title": "Барса остана със 7 представители на Мондиала"}
{"url": "https://offnews.bg/politika/pargov-bankoviat-saiuz-ima-nuzhda-ot-speshna-reforma-683865.html", "text": "Банковият съюз има нужда от спешна реформа. Това коментира лидерът на БСП – София Калоян Паргов по повод предстоящото официално внасяне на документите за кандидатстване на България за чакалнята на еврозоната, т.нар. механизъм ERM II. Определената за това дата е 12-и юли.\"По принцип, присъединяването на България към еврото е важно, коментира Калоян Паргов. - В момента полагаме сизифовски усилия да влезем в еврозоната, а в същото време там има сериозни проблеми. Не са ясни перспективите на еврозоната и единната валута. Безспорно е, че пътят на България е през ERM II към валутния съюз, но трябва да влезем едва тогава, когато положението вътре се успокои\".Калоян Паргов даде за пример Италия, която иска радикални промени и заплашва, че ще се откаже от еврото, ако те не бъдат направени. „За държави като Италия участието в Еврозоната отнема два ключови механизма – определяне на основния лихвен процент и обменния курс на валутата“.Според лидера на БСП – София еврото все още не успява да постигне основната си цел – да обедини държавите в съюза. „То беше създадено за обединяване на икономиките в ЕС и повишаване на просперитета. Реално обаче разделението между страните в ЕС продължава да е голямо, особено между кредиторите и кредитополучателите. Този факт се отразява и върху решаването на другите проблеми в общонстта – миграцията и защитата на границите, които са кризисни за Гърция и Италия“, коментира Калоян Паргов.Той припомни, че един от основните съществуващи проблеми, който е признат от всички, е свързан с Банковия съюз. „Той се нуждае от реформа, категоричен е лидерът на столичните социалисти. - Тя обаче се бави по най-различни причини. Една от тях е противопоставянето на Германия на тези ключови реформи, които могат да спрат изтичането на капитала от слабите икономики. Просто силните икономики в Европа нямат интерес. Една от основните критики към Валутния съюз е невъзможността да бъдат коригирани валутните курсове, а тежестта поемат членовете-длъжници, които вече страдат от забавен икономически растеж и свити доходи“.Калоян Паргов цитира нобеловия лауреат Джоузеф Стиглиц, който твърди, че има риск отделни страни да поискат да излязат от еврозоната, ако не бъдат направени нужните стъпки за подобряването й. „Той казва, че Германия или трябва да поведе реформите, или сама да го напусне. Ако това не се случи, ще трябва другите да го напуснат, обясни Паргов. - Според Стиглиц, концепцията за еврото изначално е сбъркана, тъй като не предложи нищо повече от строг контрол на дефицитите и дълговете. А това е допълнителна пречка за икономическото възстановяване. Резултатът от нея е забавено икономическо развитие на зоната, особено сериозно за по-слабите икономики“.Лидерът на БСП - София е категоричен, че диспропорциите и дисбалансите в Европейския съюз, които не намаляват, водят след себе си много големи проблеми. \"Въпреки общия растеж и кохезионните напъни, разликата и дистанцията между богатите и бедните страни-членки не се стопява - по отношение на БВП, на доходите, на стандарта на живот, на профила на икономиките, коментира Калоян Паргов. - Поради тази причина, изтичането на огромни потоци от квалифицирана работна сила към богатия Запад поставя под въпрос възможността на съответните страни за изпреварващи темпове на развитие и за скъсяване на дистанцията. Формира се ситуация, при която след като изчерпиха гояма част от възможните за себе си ползи от разширяването, богатите страни поставят под въпрос самата необходимост от кохезионните фондове, т.е. и от общата политика на сближаване. Времето на нетните донори като че ли изтича\".Според Калоян Паргов, ярко потвърждение за това е и не особено големият ентусиазъм, с който беше посрещната идеята за разширяване на ЕС със страните от Западните Балкани. Лидерът на столичните социалисти добави, че в Европейския съюз се оформят два центъра с две или даже повечи крила. \"Единият е Франко-Германският, около който гравитират старите страни-членки Белгия, Холандия, Дания, Люксембург, по отделни теми Испания и Португалия, донякъде Швеция и Финландия, както и Прибалтийските страни, коментира той. - Другият е Вишеградската четворка, до която все по-близо стои Австрия. Вече забелязваме как на базата на общи интереси постепенно се оформя и друга специфична конфигурация - тази на Южноевропейските държави, в която попадат Италия, Гърция, Кипър и Испания. Това са обективни процеси, породени от различията и интересите. Добре е на всички да ни е ясно, че няма изгледи в обозримо бъдеще тези различия да бъдат преодолени. Точно обратното - те ще се задълбочават\".", "date": "2018.07.05", "title": "Паргов: Банковият съюз има нужда от спешна реформа"}
{"url": "https://offnews.bg/obshtestvo/detskoto-uchastie-triabva-pronikne-v-tcialoto-zakonodatelstvo-a-vazra-683840.html", "text": "Детското участие не трябва да бъде разписано в отделен документ за него. То трябва да проникне в тъканта на цялото законодателство.Тази теза застъпиха участниците в семинар в Министерството на труда и социалната политика. Негов домакин е Държавната агенция за закрила на детето (ДАЗД) и ще продължи до 6 юли.На форума бяха представени резултатите от прилагането на Инструмента за оценка на детското участие на Съвета на Европа в България, Италия, Латвия, Естония, Ирландия и Румъния.Интрументът за оценка на детското участие е съставен от 10 индикатора. В доклада се дават препоръки как да се стимулира детското участие и по какъв начин възрастните да го възприемат. В първия индикатор се посочва, че в българското законодателсто има добре регламентирана правна защита на правото на децата да участват. Тази законодателна рамка е добра основа, но липсват последователни усилия по прилагането на практика на нормативните документи. Необходимо е още да бъдат създадени устойчиви механизми за детското участие.В доклада се констатира също така, че липсва разбиране във възрастните за участието на децата. Те трябва да бъдат важен партньор в изготвянето на политики за тях. Необходими са допълнителни усилия в подобряване на отношенията в семейството. В него често не се обръща внимание позицията на детето при вземането на решения.Вторият индикатор измерва участието на децата, когато се решават междусекторните национални стратегии за прилагане на правата на детето. Според доклада, участието на децата трябва да започне от местата, които те посещават най-често. Това са училището, детската площадка или детската градина. Препоръчва се местната общност да насърчава децата да участват, като ролята на възрастните е много важна за този процес.В третия индикатор се оценя работата на институциите, които защитават правата на децата. В България те са две - Държавна агенция за закрила на детето (ДАЗД) и Омбудсманът.Основеният извод в тази категория е, че трябва да се повиши информираността сред децата за институцията на Омбудсмана и за работата и правомощията на ДАЗД.Четвъртият индикатор изследва наличието на механизъм, който да гарантира на децата, че безопасно могат да упражняват правото си на участие в съдебни и административни производства. Съдебната власт и цялата система е много объркана и в повечето случаи уж се изслушва детето, но после се взема друго решение, констатира се в доклада.Въпреки че има достатъчно механизми, които да осигурят безопасното детско участие, често те не се прилагат успешно. Затова е нужна подготовка, която да създаде сетивност и нагласа на самите експерти в съдебната система.В следващия индикатор се разглежат процедурите, по които децата могат да подават жалби. Констатира се, че децата смятат, че възрастните не се интересуват от тяхното мнение и няма да им се обърне внимание, дори да подадат жалба. Също така процедурите не са лесно достъпни, популяризирани и адаптирани за всички деца. Липсва информираност у децата към кого да се обърнат, когато имат проблем в семейството.Шестият индикатор оценя до колко специалистите в сферата са обучавани да стимулират детското участие.Основният извод е, че има положителна нагласа за запознаване с добрите практики по осъществяване на участието на децата, но експерти на почти всички нива все още не преминават специализирано обучение. Едно такова обучение може да промени мисленето на възрастните, а от там и работата на институциите, се констатира още в доклада. В седмия индикатор се дава оценка на предоставянето на информация на децата относно правото им на участие. Изводът е, че процесът по информираност трябва да бъде непрекъснат. Към момента в тази посока работят най-активно неправителствените огранизации, както и ДАЗД, посредством Съвета на децата. Индикатор 8 разглежда до каква степен децата са представлявани в обществото, посредством техни собствени организации. В момента съществуват  предвидени в закона детски или младежки съвети, чрез които децата могат да се обърнат към властите на местно, регионално и национално ниво. Представителството на децата обаче е по-скоро непостоянно и разпръснато.Необходимо е насърчаване и включване на децата в обсъждането на всички въпроси, които ги засягат. Нужна е по-ясна заявка, че тяхното мнение е не просто чуто, а взето предвид.Деветият индикатор оценява механизмите за обратна връзка с децата. Положителна нагласа сред по-голяма част от специалистите е да участват в реализирането на подобен тип механизми. Като организации с най-слаба обратна връзка с децата се открояват болничните заведения. Медицинските работници разбират детското участие единствено като разговор с детето за изясняване на медицинското му състояние.Последният индикатор разглежда дали децата са подкрепяни да участват в мониторинг на Конвенцията за правата на детето на ООН (КПД), както и на други относими документи и конвенции на Съвета на Европа.Съветът на децата към ДАЗД е такъв орган, който подсигурява участие на децата в мониторинга на КПД.", "date": "2018.07.05", "title": "Детското участие трябва проникне в цялото законодателство, а възрастните да си променят мисленето"}
{"url": "https://offnews.bg/kultura/10-malko-poznati-fakta-za-sagrada-familia-v-barselona-683851.html", "text": "Едва ли има европеец, който не е чувал за \"Саграда Фамилия\" в Барселона. Главен архитект на базиликата е известния Антони Гауди. Сградата със сигурност може да се определи като едно от най-големите културни богатства не само на Испания, но и на Стария континент, която ежегодно посреща хиляди туристи от цял свят. Въпреки популярността на \"Саграда Фамилия\", все още има някои малко известни факти около нейната история и специфика. 1. Очаква се крайният етап на завършване на \"Саграда Фамилия\" да приключи през 2026 г.Да, базиликата не е довършена все още, въпреки че строежът и започва през 1882 г.2.  В сградата е имало училищеАрхитектът Гауди е построил училище, носещо името \"Саграда Фамилия\". То е било предназначено за децата на строителите, работещи по сградата. 3. Без компютри щяхме да чакаме доста по-дълго за построяването на базиликатаКогато строежът започва в края на 19 век, строителите са разчитали само на хартиени скици, за да са издигнат \"Саграда Фамилия\". С навлизането на компютърните технологии, процесът по строителството значително се ускорява.4. До 2010 г. \"Саграда Фамилия\" е катедралаВ началото на строителството сградата е била предвидена за римокатолическа църква. По-късно е обявена за катедрала, а през 2010 г. папа Бенедикт XVI я обявява за базилика. Базилика е титул в Римокатолическата църква, който се дава от римския папа на най-значимите римокатолически църкви.5. Всяка от 18-те кули символизира определен християнски персонажКогато сградата бъде готова, ще има 18 кули. 12 от тях ще представляват апостолите на християнството, четири от тях са за евангелистите, а последните две и най-високи - Дева Мария и Исус Христос.6. Гауди е погребан в базиликатаВ \"Саграда Фамилия\" тялото на Антони Гауди е положено за вечния си сън. Той умира няколко дни, след като бива блъснат от трамвай. Първоначално нито един файтонджия не иска да закара известния архитект до болница, защото бил облечен скромно и нямал пари в себе си. 7. През 1936 г. сградата е умишлено запаленаПрез 1936 г. по време на Испанската гражданска война група анархисти нахлуват в сградата и подпалват криптата. Тогава биват изгорени важни материали, свързани с изграждането на \"Саграда Фамилия\", което води до забавяне на строителството.8. Когато бъде завършена, \"Саграда Фамилия\" ще бъде най-високата религиозна сграда в ЕвропаКогато строежът на базиликата завърши, тя ще бъде най-високата религиозна сграда в цяла Европа. През 2026 г. тя трябва да достигне забележителните 170 м височина. Въпреки размерите на сградата, Гауди смята, че нищо сътворено от човека не може да бъде по-голямо от Божието дело. Затова \"Саграда фамилия\" е с няколко метра по-ниска от най-високата точка в Барселона - хълмът Монтжуик.9. В базиликата има асансьориМалко познат факт е, че в \"Саграда Фамилия\" има асансьори, които позволяват да се видят най-високите и най-ниските части на базиликата.10. \"Саграда Фамилия\" е част от световното културно наследство на ЮНЕСКОПрез 1984 г. базиликата влиза в списъка на ЮНЕСКО за световно културно наследство - най-вече заради уникалната си архитектура и способността на Гауди да създаде нещо толкова новаторско и артистично. Всъщност, \"Сграда Фамилия\" е само една от седемте сгради на архитекта, включени в списъка на ЮНЕСКО.", "date": "2018.07.05", "title": "10 малко познати факта за Саграда Фамилия в Барселона"}
{"url": "https://offnews.bg/kultura/vizhte-koj-pecheli-v-igrata-na-offnews-i-the-comedy-club-sofia-683845.html", "text": "OFFNews и  ще празнуват 6 години  - проектът, който започва през 2012-та година и днес вече се е наложил като марка за качествен стендъп и много смях.Шоуто, посветено на годишнината, ще бъде празник за всички фенове и приятели на комедиантите от The Comedy Club Sofia.Събитието ще бъде в The Comedy Club Sofia на 6-ти юли от 21:30 часа.OFFNews и The Comedy Club Sofia организира игра, в която читателите имаха шанс да спечелят двойна покана за събитието, както и други страхотни подаръци. Участниците трябваше да изброят един или повече от резидентите на The Comedy Club Sofia.Ето и печелившите:1. Двойна покана за шоуто на 6-ти юли - 6 години Comedy.bg, печели потребител Mladen Mladenov.2. Двойна покана за шоу по избор в The Comedy Club Sofia - Сцена 2 печели потребител r0bkt.3. Тениска Funny Is The New Sexy печели потребител Petya Atanasova.", "date": "2018.07.05", "title": "Вижте кой печели в играта на OFFNews и The Comedy Club Sofia"}
{"url": "https://offnews.bg/stil/leopardoviat-print-se-zavrashta-na-modnia-podium-683843.html", "text": "Леопардовият принт отново е на мода, коментират експертите в модата.Това лято той измести флоралните мотиви и дрехите с точки и навлезе в колекциите на висшата мода и магазините за масова конфекция.Тази разцветка е перманентна в моделите на модните дизайнери и се появява на фокус през годините, като се свързва както с властта, така и със сексапила. От Рияна, през Тераза Мей до кралица Елизабет II, той е подходящ за всяка класа и всеки вкус.Джо Уелдън, автор на книгата „Историята на леопардовия принт“, разказва, че той е станал модерен още през 1920 година сред флапърите (модерен стил в САЩ от началото на 20 век), а през 1950 година Кристиан Диор описва принта с думите „Ако си честна и сладка, не го носи“.През 60-те години достига нови модни върхове и дори Джаки Кенеди облича леопардово палто. През 70-те години леопардовите шарки стават популярна сред рок звездите, като сред най-големите им привърженици е Дейвид Бауи.„Това беше начин хората да играят с андрогинията, това беше бунт“, разказва Уелдън.През 80-те години пък кожата на леопардаа става част от пънка и от това, което Уелдън нарича „стила на MTV“.През 1991 година модният дизайнер Azzedine Alaïa представя емблематична есенно-зимна колекция с животинската разцветка.„Леопардовият принт ще остане завинаги в модата. С него човек може да се почувства по-зрял, по-млад, по-небрежен и по-секси. Може да се отличи или да се слее с тълпата. Това умение на плата сякаш го прави безсмъртен и го превръща в дългосрочна инвестиция“, добавя Уелдън.", "date": "2018.07.05", "title": "Леопардовият принт се завръща на модния подиум"}
{"url": "https://offnews.bg/futbol/kavani-pochti-sigurno-propuska-macha-s-frantcia-683861.html", "text": "Футболните фенове по целия свят, които очакваха положителна развръзка с контузията на 31-гопдишния уругвайския голеадор Едисон Кавани, ще останат разочаровани.За огромно съжаление на уругвайската звезда, на неговите съотборници и сънародници, както и на всички любители на красивия футбол, почивката и медицинските процедури на нападателя в последните дни не дават резултат.Кавани пропусна три тренировки на отбора си след мускулната контузия, която получи в мача с Португалия. Медицинският екип на Уругвай прави всичко по силите си, за да го възстанови навреме, но травмата е по-сериозна, пише ESPN.Ако той не може да играе на ¼-финала с Франция, основен кандидат за негов заместник е 31-годишният Кристиан Стуани, който завърши сезона с 21 гола в 33 мача за испанския Жирона.Възможно е треньорът Оскар Табарес да предприеме промяна с влизането на Кристиан Родригес и нова схема само с един нападател – Луис Суарес.През сезона в Лига 1 Кавани вкара 28 гола в 32 мача за ПСЖ, а на Мондиал 2018 има 3 гола на сметката си, включително и двата за победата на Подртугалия с 2:1 на 1/8-финалите на турнира. Той напусна игра 30 минути преди края на мача след травма на левия прасец.Първите 1/4-финали на Мондиал 2018 са утре. От 17:00 ч. играят Уругвай и Франция, а в 21:00 ч. започва срещата Бразилия - Белгия.", "date": "2018.07.05", "title": "Кавани почти сигурно пропуска мача с Франция"}
{"url": "https://offnews.bg/politika/bosnenska-organizatcia-opredeli-borisov-za-evropejska-lichnost-na-godi-683868.html", "text": "Бойко Борисов бе награден със „Златен плакет – Европейска личност на годината“ по време на официална церемония в Сараево.Наградата се дава от Агенцията за избор и представяне на ръководители от Босна и Херцеговина, Централна и Югоизточна Европа.Самата т.нар. Neovisna Agencija za izbor najmenadžera е базирана в Сараево и по никакъв начин не е свързана с официалните институции на Европейския съюз.Българският премиер получи приза за личния си ангажимент за икономическото сътрудничество в региона в рамките на провеждащия се Международен бизнес форум, уточняват от правителствената пресслужба.В своята реч Борисов посочи, че има ли мир в региона, инвестициите ще бъдат гарантирани.Той заяви, че транспортната, инфраструктурната и дигиталната свързаност на Балканите трябва да се реализират паралелно.Да развиваме широколентовия интернет във всяка една държава. Това ще стимулира допълнително икономиката, призова още премиерът. ", "date": "2018.07.05", "title": "Босненска организация определи Борисов за Европейска личност на годината"}
{"url": "https://offnews.bg/112/59-godishna-zhena-zagina-pri-katastrofa-na-magistrala-trakia-683870.html", "text": "59-годишна жена загина при катастрофа на автомагистрала „Тракия“ в района на Пловдив.Катастрофата е станала днес следобед.Микробус се е ударил в разделителната мантинела, завъртял се е и е излязъл извън пътното платно.В микробуса са били 59-годишната жена и 53-годишен мъж, който не е пострадал сериозно.Все още се изяснява кой е шофирал, както и причините за катастрофата.", "date": "2018.07.05", "title": "59-годишна жена загина при катастрофа на магистрала Тракия"}
{"url": "https://offnews.bg/offtopic/inovatcia-v-borbata-za-parkomesta-v-burgas-683863.html", "text": "Българският гений отдавна е достигнал до висоти, когато нашенецът трябва да се пребори за оскъдните, в големите градове, паркоместа.По Черноморието, например, още преди години бе внедрена тубата с вода като знак, че мястото е заето. Дори поставилият тубата да не си го е платил, българинът е свикнал да си резервира части от уличната мрежа, все едно са негови. В Поморие твърдят, че те са патентовали тази „технология“ и се гордеят с факта. Местните разказват, че в началото чужденците са останали очаровани от това…. защото си мислели, че това се прави заради жадните туристи.В Бургас, в битката за паркоместа вече е хвърлена и офис – мебел. Бдителен гражданин засне как се пазят места в близост до сградите на НАП – Бургас и на местната община. Няколко изпочупени стола са били наредени от сутринта върху зона, маркирана като „синя“, за платено почасово паркиране, в очакване на някой, който да спре колата си на тяхно място.А социалните мрежи загряха с подигравки от рода на „селски номера в града“, „собствена зона“, както и че това е нормално за чиновници, защото тези уреди ползвали най-много.", "date": "2018.07.05", "title": "Иновация в борбата за паркоместа в Бургас"}
{"url": "https://offnews.bg/politika/borisov-posreshtna-v-sofia-kitajskia-premier-li-katcian-683869.html", "text": "Премиерът Бойко Борисов посрещна председателя на Държавния съвет на Китай Ли Къцян, който пристигна на четиридневно официално посещение в София.Двамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации в резиденция \"Бояна\".Утре, 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Двамата ще проведат разговор на четири очи, последван от пленарни разговори, уточняват от правителствената пресслужба.Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България.Основната цел на форума „16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.", "date": "2018.07.05", "title": "Борисов посрещна в София китайския премиер Ли Къцян"}
{"url": "https://offnews.bg/protesti/botevgradsko-selo-na-protest-zaradi-problemi-s-toka-683871.html", "text": "Жителите на ботевградското село Врачеш излязоха днес на протест заради лошото качество на електроснабдяването.За кратко десетките демонстранти блокираха движението по главния път Видин – София.Протестиращите разказаха, че има дни, през които токът е спрян в продължение на няколко часа.Местните жители алармират и за изгорели електроуреди заради проблемите с тока.Представители на ЧЕЗ днес се срещнаха с кмета на селото и с част от протестиращите.\"Проблем за качеството на доставяната електроенергия са незаконните присъединявания и манипулациите на електромери, които често водят и до прекъсване на електрозахранването. От началото на годината дружеството е регистрирало 30 кражби на ток, като само във вчерашния ден са установени два случая на незаконни присъединявания. Компанията ще продължи с регулярните проверки за кражби на електроенергия в селото\" - коментираха днес от ЧЕЗ Разпределение България.В прессъобщението на компанията се твърди още: \"На 15 юни бе проведена среща с кмета и жители на селото и договорен план и график за изпълнение на дейностите. За периода от тази среща до днес са регистрирани няколко изключвания. Две от тях са обективно предизвикани от проливните дъждове (съответно за 40 и 20 минути). На 30 юни, след няколко едноминутни прекъсвания на електрозахранването, се установява, че трафопост чужда собственост е в лошо техническо състояние. Това налага изключване на електрозахранването в селото, за да се откачи опасният трафопост от мрежата. Няколко дни по-късно, на 3 юли, след комуникация с кмета на селото, дружеството се съгласява да съдейства и да ремонтира чуждия трафопост, като за целта избира период, в който ще бъдат засегнати най-малък брой клиенти – 4 ч. сутринта. Електрозахранването е възстановено след 40 минути.\"", "date": "2018.07.05", "title": "Ботевградско село на протест заради проблеми с тока"}
{"url": "https://offnews.bg/obshtestvo/ep-othvarli-kliuchovata-direktiva-za-avtorskoto-pravo-v-internet-683859.html", "text": "Европейските депутати отхвърлиха .Противоречивата директива бе гласувана в четвъртък.278 европейски депутати гласуваха \"за\", 318 \"против\", а 31 се въздържаха.Текстовете, срещу които се чуха много разнопосочни мнения, ще бъдат разгледани отново на пленарното заседание след края на лятната почивка на ЕП. Междувременно законодателите ще могат да предложат нови редакции на директивата.Самият факт, че пленарната зала отхвърля одобрена от парламентарна комисия директива, е показателен колко голям е залогът, пише авторитетното издание \"Политико\" и добавя, че такова разминаване е рядкост в законодателната практика на ЕС.Най-спорен в реформата е член 13-ти, който породи недоволство в цяла Европа, а срещу текста на документа бе създадено и движението \"Stop The Cencorship\", подкрепено от едни от най-големите организации в сферата на интернет свободата.Ако предложените в този вариант текстове бъдат одобрени, новите правила биха задължили компании като \"Гугъл\" и \"Фейсбук\" да следят стриктно платформите си за нарушения на авторските права и биха дали много повече сила в ръцете на лицензодържателите и издателите. Последните се надяват това да им даде ново оръжие в преговорите с компании като \"Гугъл\" и респективно - повече приходи от онлайн съдържание.Член 13 от директивата ще задължи всички доставчици на интернет и уеб услуги да наблюдават и следят всичко качвано от потребителите за нарушения в авторското право. Това би следвало да става чрез поставянето на филтри, които да \"изчистват\" подобни нарушения. Оттук идва и основният страх и аргумент срещу реформата - налага ли тя историческа и безпрецедентна цензура в интернет.Гласуването в ЕП бе предшестване от зрелищни кампании и за двете мнения. Пол Маккартни се обяви \"за\" защитата на авторските права, а британският комик Стивън Фрай обиколи Брюксел, предупреждавайки за рисковете за свободата в интернет, ако реформата бъде осъществена.", "date": "2018.07.05", "title": "ЕП отхвърли ключовата директива за авторското право в интернет"}
{"url": "https://offnews.bg/obshtestvo/raniha-bosia-kojto-gasne-zhiva-veriga-pred-parlamenta-v-negova-podkr-683837.html", "text": "Около 60-70 протестиращи се събраха днес пред Народното събрание в подкрепа на гладната стачка на дисидента Николай Колев – Босия, който гладува вече 23 дни заради корупционните схеми в министерството на транспорта.Гражданите опънаха верига до служебния вход и поискаха от депутатите да се срещнат с Босия.Дисидентът протестира срещу продаването на шофьорски книжки и иска оставката на министъра на транспорта Ивайло Московски заради корупцията в ДАИ. Здравословното му състояние се влошава и Босия вече трудно се придвижва.До кратък сблъсък с полицията се стигна при опит веригата протестиращи да бъдат преместени и граждани да минат през блокадата. При неразбориите бе ранен и Николай Колев, а след това и качен на носилка.Хората скандираха \"полицаи, убийци\". Сред протестиращите бе и поетът Манол Глишев. Той подчерта, че животът на Босия е застрашен и че и той протестира срещу „престъпленията на министерството на транспорта, ДАИ и министър Московски”.", "date": "2018.07.05", "title": "Раниха Босия, който гасне, жива верига пред парламента в негова подкрепа (снимки)"}
{"url": "https://offnews.bg/politika/valeri-simeonov-veche-obikalia-vitoshka-i-studentski-grad-za-da-spre-683867.html", "text": "Вицепремиерът по икономическата и демографската политика Валери Симеонов се похвали, че вече е започнал с обиколките си из центъра на София и в Студентски град.Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг, твърди Симеонов в официалния си Facebook профил.В социалната мрежа той сам разпространи и специален плакат срещу шума със собствения си лик. \"ЧЕСТИТО И НА СОФИЯ :DСнощи заедно с РЗИ, зам-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Градът, в който законите отстъпват на познанствата, шуробаджанащината и политическите чадъри. Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми – никъде. Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването.Започнахме с кастата на „недосегаемите“ по бул. Витоша. Raffy Bar & Gelato го отнесоха първи – след констативния протокол и незабавното спиране на озвучаването при следващо нарушение ги очаква ЗАПЕЧАТВАНЕ! С първо предупреждение и спиране на музиката бяха номинирани Vitosha street Bar&Dinner, „БЕКГРАУНД“ и Social Cafe Bar & Kitchen. От снощи еротичен клуб „ФЕТИШ\" ще пуска еротична музика само вътре, а не на улицата.Констативни протоколи и разпореждане за спиране на озвучаването отнесоха кафе клуб Memento и Beach Bar на ул. Раковски. Не мога да отрека пълното съдействие на персонала и управителите. За разлика от Черноморието, много от посетителите дойдоха да ме поздравят и дори си направихме снимки.За десерт си оставихме Студентски град. Както се очакваше, там нарушенията бяха най-драстични, което наложи съставянето на констативни протоколи с незабавно прекратяване на озвучаването в бар-ресторант \"МЕЙСЪНС\" и дискотека Jim Beam Club, където гърмеше живо изпълнение на чалга дивата KALI. Милата, обеща да мине на акапелно изпълнение тип пиано бар, но това не спести протокола и административната санкция спрямо заведението.Най-арогантно нарушаваше нощната тишина Механа \"Роден край\", раздрусана от мощни чалга ритми. С влизането си спряхме музиката и силно възпалихме мъжката аудитория на претъпканото заведение. При съставянето на констативния протокол, страстите се разгорещиха, но, слава Богу, всичко мина без физически посегателства – оказа се, че голяма група полицаи празнуват професионалния си празник. Съжалявам, няма как – законът е за всичкиБлагодаря за перфектния професионализъм на служителите на РЗИ София под ръководството на началника Данчо Пенчев – г-н Граматиков, д-р Граматикова, г-жа Крумова и г-жа Сирачка, както и на представителите на МВР-София.Оказа се, че и в София може да има закон и ред, въпреки плювките на зложелателите. Обръщам се към всички, които констатират озвучаване от гореизброените заведения след 23 ч. незабавно да сигнализират на денонощния телефон за шума 02 940 30 03, за да приложим закона в неговата сила – а именно, да бъдат запечатани и дейността им да бъде прекратена. Защото здравето е по-важно от печалбитe!\"", "date": "2018.07.05", "title": "Валери Симеонов вече обикаля Витошка и Студентски град, за да спре шума"}
{"url": "https://offnews.bg/istoria/istoriata-na-praznichnite-fojerverki-za-denia-na-nezavisimostta-na-sas-683836.html", "text": "Денят на независимостта на САЩ е свързан с много хот дог и барбекю, както и задължителната украса със знамена на страната. 4 юли обаче е известен и с невероятните си многоцветни фойерверки, които огряват нощното небе на празника. Но защо американците правят шоу с фойерверки на 4 юли? Отговорът дава сайтът \"Тhe Culture trip\".Всъщност, традицията на фойерверките датира още от 18 век. 1776-та е годината, когато е приета Декларацията за независимост на САЩ. В писмо от 3 юли 1776 г. Джон Адамс - първият вицепрезидент на САЩ и вторият президент на страната, пише на съпругата си Абигейл, че Денят на независимостта трябва да бъде почетен с паради, игри, спорт, пушки, камбанки и украси от единия край на континента до другия, а празненствата да се разрастват занапред. Така и става.Само една година и един ден по-късно, на 4 юли 1777 г., се появява първото шоу с фойерверки за празника във Филаделфия. Били изстреляни точно 13 ракети - символ на 13-те американски колонии. Същата година и Бостън пуска фойерверки. Именно през тази година Конгресът разрешава употребата на пиротехнически изделия като част от празненствата за Деня на независимостта.До 1783 г. шоутата с фойерверки се развиват, стават все по-ярки, а все повече хора изстрелват ракети у дома, а това става популярно забавление във всички части на страната.Произлизащи от Китай, фойерверките са познати на Европа още от времето на Ренесанса. Петър Велики, както е Луи XIV използват пиротехника по време на официални тържества.", "date": "2018.07.05", "title": "Историята на празничните фойерверки за Деня на независимостта на САЩ"}
{"url": "https://offnews.bg/ot-vas/zashto-gladuva-bosia-683828.html", "text": "Защо гладува Босия?!?Ей този въпрос си зададох, когато случайно видях пост на приятел във ФБ. Защо, аджеба, гладува тоя лудият, бос, белокос и белобрад старец?Този въпрос ми зададе и десетгодишната ми дъщеря, защото го мерна случайно през рамото ми. Така че се наложи да се поинтересувам. И тогава разбрах – той изобщо НЕ Е ЛУД!Босият се оказа един от малкото дисиденти, неосребрили миналото си, човек голям и принципен. От много години се бори с „войната” по пътищата. Сезирал е всички възможни институции за корупционната схема в Агенцията за автомобилна администрация и Министерството на транспорта, за която разполага и с документи.Шофьорските книжки „на кило”на неграмотни, но платежоспособни шофьори са вследствие тази схема. Служителите от ведомствата са уволнени, но не след дълго тихомълком възстановени на работа. Сигнали за корупция идват и от няколко бивши шефове на Агенцията, които обаче са наказани за дързостта си с... уволнение. Безвъзвратно.С Босия са се гаврили всички възможни институции. Разбира се, сформирана е и Комисия за борба с войната по пътищата, в чийто състав е и министрът на... земеделието и храните!Босия иска нещо много просто – разследване на Агенцията и Министерството, и оставка на Московски, когото счита за отговорен за чадъра над тази корупционна схема, освен това вече и разпускане на Парламента след тази напразна дългогодишна борба.Всеки ден по българските пътища умират по двама. Средна стойност два трупа на денонощие. Той умира, за да не умрат твоите и моите деца!Когато разбрахме с дъщеря ми защо гладува Босият, тя се разплака и извика – Мамо, направи нещо!Е, дъще, много пъти съм участвала, но сега за първи път в живота си ще организирам протест. Днес, в 18:30, пред Партийния дом.За да мога да те погледна достойно в очите, когато ме попиташ скоро – Какво направи, Мамо?А вие, вие какво направихте?", "date": "2018.07.05", "title": "Защо гладува Босия?!?"}
{"url": "https://offnews.bg/tenis/serina-uiliams-pohvali-viktoria-tomova-683841.html", "text": "Рекордьорката по спечелени титли от Големия шлем Серина Уилямс похвали Виктория Томова след мача между двете от втори кръг на \"Уимбълдън\".Първата ракета на България при жените загуби двубоя с 1:6, 4:6, но във втория сет направи няколко прекрасни отигравания и бе аплодирана от бившата №1 в света.\"Има доста аспекти, които трябва да подобря, но чувствам, че прогресирам и трябва да го правя с всеки един мач. Този беше по-добър за мен от предишния.Съперничката ми показа добър тенис, мисля, че тя върви по правилния път. Предстои интересна среща, отдавна не сме играли една срещу друга\", каза Уилямс.Следващата съперничка на Серина по пътя към титлата в \"Уимбълдън\" ще бъде французойката Кристина Младенович.\"Тя напоследък демонстрира отличен тенис и постигна впечатляващи резултати. Аз трябва просто да изляза на корта и да направя всичко възможно, за да я победя\", добави американката.", "date": "2018.07.05", "title": "Серина Уилямс похвали Виктория Томова"}
{"url": "https://offnews.bg/temida/prokuraturata-se-nataknala-sluchajno-na-grupata-za-mokri-porachki-s-de-683835.html", "text": "Прокуратурата се натъкнала случайно на данни за , за чието разбиване беше съобщено в сряда. На извънреден брифинг на спецпрокуратурата бяха дадени подробности, от които стана ясно, че разследващите се натъкнали на групата не по линия на разследването на  Иво Стаменов.  Както стана ясно, именно разстреляният в центъра служител на НАП, е бил една от целите на групата. От поясненията на прокуратурата стана ясно, че участниците в групата са трима. Техен тартор е братът на бившия депутат от ГЕРБ и настоящ народен представител от ДПС Димитър Аврамов. Именно Борислав Аврамов е раздавал задачите, но не е ясно защо данъчният Иво Стаменов е бил мишена на групата. Досега не са установени данни за това фирма, свързана групата или лично с Борислав Аврамов да е била обект на проверка от НАП.Информация за групата била дадена от свидетели, които са били наемани за извършване на мокрите поръчки. Тези обаче, които отказали да изпълнят съответната поръка - изнудване, рекет или побой, са дали показания пред прокурори. Как обаче е станала връзката и дали те сами са доши в прокуратурата, не стана ясно. От държавното обвинение поясниха, че свидетелите не са открити в хода на друго разследване.Ръководената от Аврамов група е извършвала единствено изнудвания - хора са били принуждавани чрез заплахи да поемат имуществени задължения. Групата се е занимавала и с лихварска дейност, но в същото време са извършали събиране на задължения към трети лица.Борис Аврамов е давал задачите и затова е привечен е като ръководител на тези лица. От прокуратурата не знаят дали той е имал интерес от данъчния Иво Стаменов. Неговите подчинени обаче се интересували от него - търсили са някой да запали колата му и да му нанесат телесна повреда, но за момента мотивите им не са известни. Поръчката е дадена през 2017 г., но от прокуратурата отказаха да пояснят колко време преди извършването на убийството на Стаменов е станало това. Групата е имала повече от три поръчки, за които има повдигнати обвинения - за довършени изнудвания, свързани със заплаха. Борис Аврамов има и обинение за съизвършителство. Всички поръчки са извършени на територията на София, а по групата се работи от края на миналата година. По-късно през деня в Специализирания наказателен съд беше внесено искане от страна на Специализираната прокуратура, за вземане на мярка за неотклонение „Задържане под стража“ спрямо Борис Аврамов – ръководител и Данаил Петков и Пламен Дренков – участници в организирана престъпна група, създадена с цел рекет. Делото ще бъде гледано днес в 15.00 часа. ", "date": "2018.07.05", "title": "Прокуратурата се натъкнала случайно на групата за мокри поръчки с депутатския брат"}
{"url": "https://offnews.bg/obshtestvo/puskat-toplata-voda-v-pernik-na-9-iuli-683829.html", "text": "Топлата вода в Перник ще бъде пусната отново на 9 юли, съобщи изпълнителният директор на \"Топлофикация\" Любомир Спасов.От 21 юни насам градът е 20-те хиляди абонати на дружеството в града са без топла вода заради годишната профилактика.Вече е приключил ремонтът на четвърти котел и той ще бъде запален в края на седмицата. До края на месеца ще продължи ремонтът на основната мощност на централата - пети парогенератор. ", "date": "2018.07.05", "title": "Пускат топлата вода в Перник на 9 юли"}
{"url": "https://offnews.bg/futbol/nejmar-lezhal-14-minuti-po-terenite-v-rusia-683831.html", "text": "Поведението на бразилската звезда Неймар по време на Мондиал 2018 в Русия продължава да е обект на интерес на световните медии.Асът на \"селесао\" възмущава мнозина с преиграването на ситуациите след съприкосновение със съперници. В Бразилия одобряват поведението му, стига да носи успех на отбора, както досега.Изданието РТС Спортс преброи минутите, които Неймар е прекарал, превивайки се терена от \"болка\". Оказва се, че са почти 14, което прави по 3,5 минути на мач. Срещу бразилеца са били извършени общо 23 нарушения. Рекордът на Неймар по превиване е в мача срещу Мексико - цели 5,30 минути.Именно след този сблъсък се заговори за симулативната му игра на по-висок тон и мнението си дадоха редица леженди на световния футбол. Сред тях е и бившият селекционер на България Лотар Матеус. Той смята, че Неймар се излага по този начин, защото хората му се смеят. И наистина социалните мрежи преливат от подигравки по адрес на бразилеца.\"Той е невероятен футболист, един от най-добрите в света. Но за какво му е да преиграма, става на посмешище. В Русия той трябва да докаже претенцията си, че е бъдещето на футбола, защото във Франция е лесно да се спечели титлата\", коментира рекордьорът по мачове с Бундестима.", "date": "2018.07.05", "title": "Неймар лежал 14 минути по терените в Русия"}
{"url": "https://offnews.bg/kultura/liato-v-grada-vizhte-bezplatnite-kulturni-sabitia-v-sofia-na-otkrito-683830.html", "text": "Столична община организира редица концерти и събития за деца на открито, а входът е свободен за всички мероприятия.Вижте къде и кога и какво ще се случва в града през лятото:Юли6 юли, петък, 19.00 ч. – Концерт на Софийски духов оркестър7 юли, събота, 11.00 ч. – „Микрофонът е ваш” – Детско шоу в три части на „Арт театър”7 юли, събота, 19.00 ч. – Концерт на Софийски духов оркестър8 юли, неделя, 11.00 ч. –Детско представление „Един необикновен рожден ден или пакости край тортата” на Жар театър8 юли, неделя, 19.00 ч. – Концерт на Оркестър „Прима Виста”11 юли, сряда, 19.30 ч. – „Остров на музиката“ – Концерт на Софийски духов оркестър12 юли, четвъртък, 18.30 ч. – Концерт на Представителния духов оркестър при Академията на МВР13 юли, петък, 19.00 ч. – Концерт на Софийски духов оркестър14 юли, събота, 11.00 ч. – Детско представление „Пипи Дългото чорапче” на Театрална къща „Мариета и Марионета”14 юли, събота, 19.00 ч. – Концерт на Софийски духов оркестър15 юли, неделя, 19.00 ч. – Концерт на „Дикси Бойс Бенд”18 юли, сряда, 19.30 ч. – „Остров на музиката“ – Концерт на китарна група P.R.O.Acoustic и атракционен клуб „Найа“19 юли, четвъртък, 21.00 ч. – „Пътуващо лятно кино с БНТ 1” – Прожекция на филма „Посоки”, реж. Стефан Командарев20 юли, петък, 19.00 ч. – Концерт на Софийски духов оркестър21 юли, събота, 19.00 ч. – Концерт на Софийски духов оркестър22 юли, неделя, 19.00 ч. – Концерт на Поп-рок група D.VINE25 юли, сряда, 19.30 ч. – „Остров на музиката“ – Концерт на Ире Васкес и нейния Латино Бенд27 юли, петък, 19.00 ч. – Концерт на Софийски духов оркестър28 юли, събота, 11.00 ч. – Детско представление „Магически небивалици” на Театър „Пан”28 юли, събота, 19.00 ч. – Концерт на Софийски духов оркестър29 юли, неделя, 19.00 ч. – Концерт на Александров Рагтайм БендАвгуст1 август, сряда, 19.00 ч. – „Остров на музиката“ - Концерт на Квинтет Some Story4 август, събота, 19.00 ч. – Концерт на Оркестър „Прима Виста”5 август, неделя, 11.00 ч. - Детско представление „Един необикновен рожден ден или пакости край тортата” на „Жар театър”5 август, неделя, 19.00 ч. – Концерт на „Дикси Бойс Бенд”8 август, сряда, 19.00 ч. – „Остров на музиката“ – Концерт на Група Funky Miracle11 август, събота, 11.00 ч. – Детска лятна акордеонна академия12 август, неделя, 11.00 ч. – Детска лятна акордеонна академия12 август, неделя, 19.00 ч. – Концерт на Александров Рагтайм Бенд15 август, сряда, 19.00 ч. – „Остров на музиката“ – Концерт на Кристина Кирова и Live Band18 август, събота, 19.00 ч. – Концерт на Оркестър „Прима Виста”19 август, неделя, 19.00 ч. – Концерт на „Дикси Бойс Бенд”22 август, сряда, 19.00 ч. – „Остров на музиката“ – Концерт на Група „Спектрум”24 август, петък, 19.00 ч. – Концерт на поп-рок група D.VINE25 август, събота, 11.00 ч. – Детско представление „Магически небивалици” на Театър „Пан”26 август, неделя, 11.00 ч. – „Микрофонът е ваш” – детско шоу в три части на „Арт театър”26 август, неделя, 19.00 ч. – Концерт на Александров Рагтайм Бенд29 август, сряда, 19.00 ч. – „Остров на музиката“ – Концерт на Джаз формация „София“Септември8 септември, събота, 20.30 ч. – „Пътуващо лятно кино с БНТ 1” – Прожекция на филма „Възвишение”, реж. Виктор БожиновЮли12 юли, четвъртък, 19.00 ч. – Концерт на „София Брас”14 юли, събота, 11.00 ч. – „Веселият Слънчолюбчо” – Детско шоу с актьора Дечко Чунтов15 юли, неделя, 11.00 ч. – Детско представление „Един необикновен рожден ден или пакости край тортата” на „Жар театър”21 юли, събота, 11.00 ч. – Детско представление „Пипи Дългото чорапче” на Театрална къща „Мариета и Марионета”Август12 август, неделя, 11.00 ч. – „Микрофонът е ваш” – Детско шоу в три части на „Арт театър”19 август, неделя, 11.00 ч. – Детско представление „Магически небивалици” на Театър „Пан”Юли15 юли, неделя, 11.00 ч. – „Веселият Слънчолюбчо” – Детско шоу с актьора Дечко Чунтов21 юли, събота, 11.00 ч. – „Микрофонът е ваш” – детско шоу в три части на „Арт театър”22 юли, неделя, 11.00 ч. – Детско представление „Един необикновен рожден ден или пакости край тортата” на „Жар театър”29 юли, неделя, 11.00 ч. – Детско представление „Пипи Дългото чорапче” на Театрална къща „Мариета и Марионета”Август11 август, събота, 11.00 ч. – Детско представление „Магически небивалици” на Театър „Пан”26 август, неделя, 11.00 ч. – Детско представление „Море от ваканция” на Театрална къща „Мариета и Марионета”Юли8 юли, неделя, 18.00 ч. – Концерт на Дамска вокална група „Наслада“ и Детска вокална група „Сладкишчета“15 юли, неделя, 18.00 ч. – Концерт на Дамска вокална група „Наслада“ и Детска вокална група „Сладкишчета“21 юли, събота, 18.00 ч. – Концерт на група Lilly of the West22 юли, неделя 18.00 ч. – Концерт на група Lilly of the WestАвгуст31 август, петък, 18.00 ч. – Концерт на група Lilly of the WestСептември1 септември, събота, 18.00 ч. – Концерт на група Lilly of the West2 септември, неделя, 18.00 ч. – Концерт на група Lilly of the WestЮли3 юли, вторник, 19.00 ч., пл. „Бански”, пред Регионален исторически музей-София – Концерт на „София Брас”6 юли, петък, 19.00 ч., пл. „Бански”, пред Регионален исторически музей-София – Концерт на Джаз формация „София“7 юли, събота, 19.00 ч., пл. „Бански”, пред Регионален исторически музей-София – Концерт на Джаз формация „София“13 юли, петък, 19.00 ч., пл. „Бански”, пред Регионален исторически музей-София – Концерт на Джаз формация „София“14 юли, събота, 19.00 ч., пл. „Бански”, пред Регионален исторически музей-София – Концерт на Джаз формация „София“17 юли, вторник, 19.00 ч., Банкя, парк „Ротонда” – Концерт на Софийски духов оркестър18 юли, сряда, 19.00 ч., Банкя, парк „Ротонда” – „Остров на музиката“ – Концерт на Група Electric Pie20 юли, петък, 19.00 ч., пл. „Бански”, пред Регионален исторически музей-София – Концерт на Джаз формация „София“21 юли, събота 19.00 ч., пл. „Бански”, пред Регионален исторически музей-София – Концерт на Джаз формация „София”Август24 август, петък, 19.00 ч., пл. „Бански”, пред Регионален исторически музей-София – Концерт на Джаз формация „София“25 август, събота, 19.00 ч., пл. „Бански”, пред Регионален исторически музей-София – Концерт на Джаз формация „София“", "date": "2018.07.05", "title": "Лято в града: Вижте безплатните културни събития в София на открито"}
{"url": "https://offnews.bg/politika/deputatite-othvarliha-iskaneto-na-bsp-za-ostavka-na-shefa-na-kevr-683839.html", "text": "След дебат и гласуване парламентът отхвърли искането на БСП за отстраняване на председателя на Комисията за енергийно и водно регулиране (КЕВР) Иван Иванов.\"За\" предложението гласуваха 63-ма депутати от групата на червените, против бяха 125, трима се въздържаха.Искането бе внесено от ПГ на \"БСП за България\" с мотив, че шефът на комисията не е изпълнил закона и не е предoтвратил скандалната сделка за ЧЕЗ. Според промените в закона КЕВР получи възможност да се произнася по сделки в поднадзорните ѝ сектори.БСП обвинява Иван Иванов и в това, че - неупражнявайки правомощията си - не е зачел изразената воля на подписалите петицията за разваляне на сделката.В дебата преди гласуването председателят на ПГ на \"Обединените патриоти\" Волен Сидеров поиска смяна на целия състав на КЕВР. Според ГЕРБ БСП се отива да окаже политически натиск върху независимия енергиен регулатор. Делян Добрев от ГЕРБ заяви, че са нужни критерии, по които комисията да може да се намесва в такъв тип сделки. ", "date": "2018.07.05", "title": "Депутатите отхвърлиха искането на БСП за оставка на шефа на КЕВР"}
{"url": "https://offnews.bg/kultura/chast-ot-grupite-ot-otmenenia-wrong-fest-s-kontcert-v-sofia-683844.html", "text": "Голяма част от групите, които трябваше да свирят на втория ден на отменения Wrong Fest 2018, все пак ще зарадват българските си фенове с концерт в Маймунарника.Концертът на Hed PE, Crazy Town, Bad Copy и Nameless Day Ritual ще се проведе на 14 юли, събота.Вратите на клуба отварят в 17:30, а началото е предвидено за 19:00 ч.Събитието става факт, благодарение на бързата реакция на Wrong Fest и организаторите на новата дата – столичните клубове Строежа и Маймунарника.Утре ще бъде обявен и още един концерт, който ще се проведе на 13 юли и ще приюти голяма част от останалите групи, които трябваше да свирят на отменения фестивал в село Войнеговци.Ето и програмата за вечерта на 14 юли:Врати: 17.3019.00 Nameless Day Ritual (BG)20.00 Bad Copy (SRB)21.00 Crazy Town (USA)22.20 Hed Pe (USA)Допълнителни билети за концерта в Маймунарника ще можете да закупите на цена от 35 лева от днес в касите на bilet.bg или . В дена на концерта и на място ще са по 40 лева.", "date": "2018.07.05", "title": "Част от групите от отменения Wrong Fest с концерт в София"}
{"url": "https://offnews.bg/ikonomika/obrat-gerb-ne-se-otkazva-ot-visokia-aktciz-za-bezdimnite-tcigari-sht-683842.html", "text": "За нов обрат в позицията на управляващите за цената на цигарите IQOS съобщи председателят на ПГ на ГЕРБ Цветан Цветанов.Намеренията за поскъпване на акциза върху бездимните цигари остават, а целта била да се защити общественият интерес: да има по-голяма събираемост на бюджета, което означавало и повече пари за хората с увреждания.След като първо внесе законони промени за драстично поскъпване на добиващите популярност нов тип цигари, а снощи получи нареждане от премиера да оттегли проекта, парламентарната група е решила текстовете да останат за гледане в комисия.Снощи е имало и разговор с премиера Борисов и се стигнало до решение законопроектът да не бъде оттеглян. \"Но отчитаме нарушената комуникация с колегите от ВМРО и затова искам да им се извиня\", поясни Цветанов.Разглеждането на законопроекта щяло да бъде отложено \"за по-задълбочени анализи\", но за кратко - до следващата седмица.\"Така ще наложим практиките на държавите от ЕС – там 70% е акцизът за електронната и 100% е акцизът за нормалната цигара. Затова смятаме, че ще е нормално да започнем към този момент с 50%. Но всичко това е само една възможна хипотеза“, мотивира се Цветанов. Така щяла да се намали печалбата на частни компании и да се защити общественият интерес.Волен Сидеров от \"Обединените патриоти\" прогнозира, че очакваните до 35-40 млн. годишно постъпления в бюджета могат да бъдат частично пренасочени за исканията на майките с деца с увреждания. Той даде и друг пример - да се ползват за болница в неговия избирателен район - Ямболския.Заради обществения отзвук увеличението ще бъде направено не наведнъж, а на стъпки, добави шефът на бюджетната парламентарна комисия Менда Стоянова.\"Няма една държава от Западна Европа, която да има по-малък процент на акциза от България. неслучайно заводите на \"Филип Морис\" са в Румъния и Гърция, и неслучайно експанзията на тези нови изделия започва от Източна Европа. Може би... ние сме един полигон за експерименти как тези цигари действат на пушачите. Ще се види във времето какви ще са въздействията. На Световната здравна организация ѝ трябват години изследвания да се произнесе. В САЩ здравната организация вече двукратно отказва да пусне тези продукти на пазара\", каза Стоянова.", "date": "2018.07.05", "title": "Обрат: ГЕРБ не се отказва от високия акциз за бездимните цигари. Щял да помогне на хората с увреждания"}
{"url": "https://offnews.bg/bojni/kubrat-ne-im-otarva-zashtoto-v-balgaria-shansat-da-zagubiat-e-mnogo-683847.html", "text": "Звездата ни в профибокса Кубрат Пулев сподели пред bTV, че неговите съперници отказват да дойдат в София, защото знаят, че шансът да загубят тук е много голям.Припомняме, че миналия месец Дилиън Уайт се отказа от вече уговорен двубой с мотива, че не желае да се боксира в България. Сега същото е на път да стори и Джарел Милър, като за този мач дори има и конкретна дата и място - 1 септември в \"Арена Армеец\".\"Не им отърва, защото знаят, че тук шансът да загубят е много, много голям. Изобщо не им е голям шансът и затова се отказват. Всичко е въпрос на договорки, на интереси.Когато става въпрос за много пари, когато става въпрос за различни интереси, е нормално да лавират и да гледат да избягат от такъв мач. Аз мисля, че ако Милър се откаже, отиваме на вариант за октомври.Вероятно тогава ще се изправя срещу Хюи Фюри. Ето, обявявам - следващият ми мач ще е в средата на октомври, в \"Арена Армеец\", каза Пулев.", "date": "2018.07.05", "title": "Кубрат: Не им отърва, защото в България шансът да загубят е много голям"}
{"url": "https://offnews.bg/futbol/fifa-otnovo-nahoka-maradona-683838.html", "text": "От ФИФА реагира на критиките на аржентинската легенда Диего Армандо Марадона към съдията на мача от 1/8-финалите на световното първенство между Англия и Колумбия.Дон Диего отново си навлече гнева на организацията, след като нарече работата на съдия Марк Гайгер \"грабеж\". Легендата смята, че съдията е допринесъл за класирането на британците на 1/4-финалите.\"Реакциите на Марадона са напълно излишни и напълно неразумни. ФИФА много съжалява, че прочете такива изявления от играч, който написа историята на нашата игра\", заявиха от световната футболна централа.Припомняме, че 57-годишният бивш футболист е част от елитна компания звезди, които са на издръжка на ФИФА в Русия и получават по 11 000 евро за посещение на мач, безплатно настаняване и осигурени чартъри за пътуване.След дивотиите, които сътвори по време на Мондиала, дон Диего вече не е част от този кръг.", "date": "2018.07.05", "title": "ФИФА отново нахока Марадона"}
{"url": "https://offnews.bg/na-tozi-den/atanasovden-cherpiat-oshte-nasko-zhivko-traian-i-trajko-664576.html", "text": "Православните християните почитат Св. преподобни Атанасий Атонски днес. Народът ни празнува Летния Атанасов ден, наричан още Среди лято или Жътвар, защото слага началото на жътвата във високите планински райони, където житата узряват по-късно. За имен ден черпят Атанас, Наско, Начо, Живко, Траян, Трайко и дамските им производни.Днес из по-високите краища на страната започва прибирането на зърното и трябвало да измолят закрилата на светеца срещу бури и градушки. Вярвали, че той намята кожуха си и тръгва да търси зимата така, както през януари я отпращал и викал лятото. В православния календар това са двама различни светци, ала в народната представа името им е свързано с кръговрата на сезоните. Началото на жътвата било съпроводено с общоселски курбани, с обредни хлябове и магии за здраве, берекет. Зажънването винаги зарочвали с думите „Бог напред, ний по него!”, правели го най-уредните стопани. Със специални ритуали се мъчели да пазят и увеличават плодородието на нивите и през следващата година.Повече за житието на светеца можете да прочетете", "date": "2018.07.05", "title": "Атанасовден. Черпят още Наско, Живко, Траян и Трайко"}
{"url": "https://offnews.bg/obshtestvo/na-7-mesta-v-stolitcata-niama-da-ima-voda-683814.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Подмяна на спирателни кранове на ул. 5 в кв. „Враждебна“ налага спиране на водоподаването от 09:00 до 18:00 часа на клиентите ул. 30, ул. 32, ул. 5, ул. 8. Във връзка с подмяна на сградно водопроводно отклонение на ул. „Московска“ в Център , се налага спиране на водоподаването от 10:00 до 17:00 часа на ул. „Московска“ от ул. „11ти август“ до ул. „Париж“.Прекъсване на сградно водопроводно отклонение на ул. „Момчил войвода“ в жк. „Яворов“ налага спиране на водоподаването от 12:30 до 17:30 часа на ул. „Момчил войвода“ от ул. „Цар Иван Асен II“ до ул. „Хан Омуртаг“.Инвестиционен проект за реконструкция на уличен водопровод на ул. „Първа българска армия“ в жк. „Военна рампа“ налага спиране на водоподаването от 9:00 до 21:00 часа на ул.“Първа българска армия“ от бул. „Илиянци“ до ул. „Константин Преславски“ ул. „Професор Иван Георгов“, ул. „Константин Преславски“, ул. „Павел Бобеков“, ул. „Шлосер“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Заради подмяна на сградно водопроводно отклонение на ул. „Асен Игнатов“ в с. Бусманци , се налага спиране на водоподаването от 09:30 до 19:30 часа на ул. „Асен Игнатов“ от ул. „Вучко Игнатов-Даскала“ до ул. „Родината“.Без вода заради подмяна на сградно водопроводно отклонение на ул. „Хан Кардам“ в кв. „Васил Левски“ ще бъдат от 09:30 до 17:00 часа на ул. „Хан Кардам“ от ул. „Рилска обител“ до ул. „Селимица“.Монтаж на пожарен хидрант на ул. „Стефан Караджа“ в с. Горни Богров налага спиране на водоподаването от 10:00 до 16:00 часа ул. „Стефан Караджа“, ул. „Морава“, ул. „Здравец“, ул. „Александър Стамболийски“.", "date": "2018.07.05", "title": "На 7 места в столицата няма да има вода"}
{"url": "https://offnews.bg/obshtestvo/slantce-i-letni-buri-do-kraia-na-sedmitcata-683815.html", "text": "Времето остава топло, но на много места в страната ще вали. Превалявания с гръмотевици ще има в централните иизточните райони на страната, както и в планините, според прогнозата на НИМХ. Очакват се и градушки. Максимални температури ще са между 28 и 33 градуса.Край морето до обяд ще става за плаж, но следобед ще се появят облаци. По северното крайбрежие ще има краткотрайни валежи и гръмотевици. Ще духа слаб източен вятър. Максималните температури на въздуха ще са 25-27 градуса, температурата на морската вода е24-25 градуса. Вълнението на морето ще е около 2 бала.Над планините също ще се развива купесто-дъждовна облачност и ще има краткотрайни валежи с гръмотевици, по-значителни в Родопите. Ще духа умерен северозападен вятър. Максимална температура на 1200 метра около 24, на 2000 метра около 16 градуса.Облаци и дъжд прогнозират синоптиците и в петък, както и през уикенда. В следобедните часове отново ще има летни бури с гръмотевици и градушки на места. ", "date": "2018.07.05", "title": "Слънце и летни бури до края на седмицата"}
{"url": "https://offnews.bg/obshtestvo/promeni-v-dvizhenieto-v-sofia-zaradi-kitajska-delegatcia-683816.html", "text": "Посещението на председателя на Държавния съвет на Китайската народна република налага промени в движението в София, съобщи Столична община.Забраняват се престоят и паркирането на пътни превозни средства, с изключение на автомобилите на делегацията от 8 часа днес до приключване на мероприятието на 8 юли на паркинга на „София Хотел Балкан”; на паркинга на пл. „Кн. Александър І”, от страната на БНБ, без да се засягат местата в режим на платено паркиране „служебен абонамент” – 50 паркоместа, както и на ул. „Съборна” между пл. „Св. Неделя” и ул. „Леге”.От 07.00 часа до приключване на мероприятието утре  на северозападната дъга на пл. „Св. Александър Невски” между ул. „Дунав” и ул. „Оборище” и на ул. „Оборище” между пл. „Св. Александър Невски” и ул. „Г.С.Раковски”.От 20.00 часа утре до приключване на мероприятието на 7 юли се забраняват престоят и паркирането на пътни превозни средства, с изключение на автомобилите превозващи участниците в мероприятието на ул. „Доспат” между бул. „Витоша” и ул. „Баба Неделя”; на ул. „Баба Неделя”; на ул. „Д-р Христо Стамболски”.От 7 часа на 8 юли до приключване на мероприятието на бул. „Джеймс Баучър” между ул. „Милин камък” и ул. „Св. Теодосий Търновски”.От 8 часа утредо приключване на мероприятието на 7 юли на паркинга пред хотел „Хилтън”; по ул. „Астана” между бул. „България” и Национален музей „Земята и хората“. От 8 часа утре до приключване на мероприятието на 7 юли по бул. „Джеймс Баучер” между ул. „Петър Станчев” и ул. „Златен рог”. Забранява се влизането на пътни превозни средства по ул. „Астана” между бул. „България” и Национален музей „Земята и хората“.Да се забрани влизането на пътни превозни средства, само при необходимост и по преценка на отдел „Пътна полиция” при СДВР:  От 09.00 часа до приключване на мероприятието утре по ул. „Оборище” между ул. „Г.С.Раковски” и бул. „Васил Левски”.От 07.00 часа до приключване на мероприятието на 7 юли по ул. „Доспат” между бул. „Витоша” и ул. „Баба Неделя”; по ул. „Баба Неделя”;- по ул. „Д-р Христо Стамболски”.", "date": "2018.07.05", "title": "Промени в движението в София заради китайска делегация"}
{"url": "https://offnews.bg/dw/striaskashti-fakti-za-balgarskoto-zdraveopazvane-683834.html", "text": "По разходи за здравеопазване спрямо БВП България вече надминава повечето нови страни-членки на Европейския съюз. Но здравно-демографският статус на българската нация продължава да се влошава - въпреки нарасналото финансиране за здравната система. Каква е причината?Силното застаряване и свързаното с него нарастване на смъртността поставят българите сред шестте най-бързо топящи се нации в света. По коефициент на обща смъртност страната отдавна заема тревожното второ място в света. А общата предвидима смъртност в България през последните години е два пъти по-висока от средните стойности за Европейския съюз, посочва доц. Христо Хинков, шеф на Националния център по обществено здраве и анализи. И обяснява, че смъртта е предвидима, ако в светлината на медицинските знания и технологии всички или повечето смъртни случаи могат да бъдат избегнати чрез качествено здравеопазване.ПричинитеПоложението в България е толкова драматично най-вече заради свръхвисоката смъртност вследствие на мозъчни инсулти. Началникът на Клиниката по кардиология в ИСУЛ проф. Асен Гудев посочва в тази връзка, че поне 80% от инсултите в България биха могли да бъдат предотвратени, защото това фатално заболяване в голяма степен се дължи на липсата на превенция и мерки от страна на потърпевшите, на здравната система и на акцизното законодателство. България заема девето място сред 189 държави по употреба на алкохол на глава от населението и 12-то място по тютюнопушене, уточнява Христо Хинков, цитирайки данни от последните международни сравнителни анализи.Софийският представител на Световната здравна организация доц. Михаил Околийски посочва и този непонятен факт: ежегодно на 100 000 българи се падат 33 000 постъпвания в близо 400-те болници в страната. Обяснението се оказва просто: близо 5-те милиарда лева, които данъкоплатците плащат за здравеопазването, очевидно се пилеят и в голямата си част не достигат нуждаещите се. Христо Хинков допълва, че през десетгодишния период на българското еврочленство парите от държавния бюджет за здравеопазване са нараснали над два пъти, но въпреки това дори здравноосигурените пациенти са принудени да доплащат половината от разходите за лекарства, консумативи, изследвания, консултации и прочие полагащи им се медицински услуги.Мисията на Световната здравна организация, посетила наскоро София, е обяснила на правителството, че е абсолютно недопустимо доплащането да надвишава 15% от отделяните за здравната система средства. Мисията за пореден път е препоръчала много от дейностите, извършвани в българските болници, да бъдат прехвърлени в доболничната помощ, обяснява Михаил Околийски. Особено тревожно е, че явно се пренебрегва профилактиката на най-честите и опасни заболявания. Здравната каса като монополист заделя само 1,8% от бюджета си за изследвания, профилактични прегледи и насърчаване на здравословния начин на живот.Христо Хинков изтъква и този сериозен проблем: над 50% от лекарите и 40% от останалия медицински персонал са в пенсионна или в предпенсионна възраст. А много млади лекари и медицински сестри заминават на работа в чужбина. Нарушена е и една важна пропорция: в България на един лекар се пада една медицинска сестра, докато в развитите страни това съотношение е средно 1 към 3. „Този факт влияе твърде негативно върху качеството на здравните услуги, особено за оперираните пациенти и за нуждаещите се от дългосрочни медицински грижи“, казва шефът на Националния център по обществено здраве.\"Драстични диспропорции в заплащането\"Хинков твърди още, че разликата в заплатите и бонусите между най-високо и най-ниско платените лекари в страната е почти 100 пъти. В отговор на въпрос на ДВ за влиянието на това шокиращо неравенство върху работата и перспективите на медиците в България, Хинков казва следното: „На среща при Националния омбудсман засегнах този сериозен проблем. Разликата от 100 пъти между най-ниското и най-високото възнаграждение е реална, макар и да търпи известно уточнение. Има данни от различни източници, че в някои водещи болници месечният доход на шефовете на клиники и на ръководителите достигат в някои случаи до 70 хиляди лева. А има младши лекари, които не взимат и 1000 лева месечно. Идеята ми беше да обърна внимание на съсловната организация, че е нейно задължение да се стреми към някакво по-приемливо разпределение. Що се отнася до функционирането на здравната система, драстичните диспропорции в заплащането на медицинския персонал водят до емиграция или концентрация на лекари в големите градове, което пък оставя периферията без специалисти. Налице е стремеж към придобиване на атрактивни медицински специалности и занемаряване на такива, които не са комерсиални или са зависими от други специалисти“, обяснява Хинков.Натрупаните проблеми, финансовите дефицити и разхищения, както и нежеланието за реформи в здравната система ежедневно поставят българските пациенти пред нови и нови изпитания, казва на свой ред д-р Стойчо Кацаров, шеф на Центъра за защита на правата в здравеопазването. Според него решението е да се приватизират държавните болници и да се увеличи финансирането на доболничната помощ (особено на профилактиката и превенцията) за сметка на болничното лечение. Не търпи отлагане и въвеждането на електронни здравни карти за всеки здравноосигурен гражданин. Само така могат да бъдат проследени и контролирани медицинските статуси на хората и изразходването на средства за тяхното здраве. Несъмнено мярката ще намали и злоупотребите с парите на данъкоплатците, заключават повечето експерти, изказали се на проведените през последните месеци три големи дискусионни форума по проблемите на влошаващия се здравно-демографски статус на българската нация.", "date": "2018.07.05", "title": "Стряскащи факти за българското здравеопазване"}
{"url": "https://offnews.bg/analizi-i-komentari/kontcesiata-na-letishte-sofia-shte-ima-mnogo-kandidati-no-chestna-li-683717.html", "text": "Третото правителство на Бойко Борисов взе решение за рестарт на концесията на летище София. Предишната процедура бе спряна от служебния кабинет на проф. Огнян Герджиков по настояване лично на президента Румен Радев заради съображения, свързани с националната сигурност.Какви точно са били те, не се разбра съвсем. Каза се нещичко, но не всичко, а за най-важните аргументи на държавния глава не се обели и дума, а те бяха свързани с достоверна информация от спец службите точно за кого е била нарочена най-печелившата стратегическа инфраструктура у нас.Идеята бе летището да се даде след \"честна конкурсна процедура\" на категорично неприемлив стопанин за десетилетия напред.Дали сега отново управляващите ще пробват същия номер, не е ясно, както не се знае какво точно включват новите условия в сегашния конкурс. Преди да бъде публикувана пълната информация в електронния вестник на ЕС, няма и да разберем нищо извън \"пропуснатите\" до момента булети - обвързване на сделката със спасяването на БДЖ, изграждането на трети терминал на аерогарата и доста занижени квалификационни изисквания към кандидатите, допускащи да се явят всевъзможни компании.В новата процедура вероятно отново фигурира изискване за многомилионно авансово плащане, което обаче няма да спре интереса на голям брой летищни оператори от Европа, някои от които определено попадат в определението стратегически.За момента авиоспециалистите у нас смятат за сигурно участието на турската TAV, собственик на мегалетището \"Ататюрк\" в Истанбул, германската Fraport, която заедно с варненската групировка \"Химимпорт\" е концесионер на аерогарите във Варна и Бургас, турската Limak, оператора на летището в Цюрих, а отскоро силна заявка дава и Манчестер Еърпорт Груп, която е най-големият оператор във Великобритания – държат летищата Манчестър, Лондон Станстед, Йист Мидландс и обслужват почти 60 милиона пътници но година.Неофициално се говори и за интерес от страна на ембаргови компании, свързани с режима в Кремъл и ноторно известни родни бизнесмени.Идеята да се наливат пари от летището в БДЖ наистина е повече от абсурдна. През последните 10 години ГЕРБ доказа и на най-необразования кантонер в държавата, че не разбира абсолютно нищо от жп транспорт и докара родните железници до състояние на реален фалит. За периода само в БДЖ потънаха 2 милиарда лева, а услугата се влоши, пътниците и товарите намаляха. Затова наливането на още пари в компанията би било равносилно на зле замаскирана кражба.Според Кристиян Кръстев бъдещият концесионер ще предприеме логични, елементарни и много ефективни стъпки за генериране на допълнителни приходи от столичното летище.Подобни позиции изразяват и много други експерти от родния авиобранш. Всички са убедени, че за столичната аерогара, която всяка година подобрява рекорда си за обслужени пътници, ще има огромен интерес и добри оферти, но почти никой от тях не е убеден, че състезанието ще е честно.Според него за момента няма абсолютно никакви гаранции, че ГЕРБ са се отклонили от първоначалния си сценарий.До момента остра реакция на политическо ниво има единствено от БСП, която се обяви срещу концесията. Столетницата твърди две доста любопитни неща - че процедурата е нагласена за турски кандидат и че партньорите в управляващата коалиция от \"Обединени патриоти\" също са против.Развръзката тепърва предстои...", "date": "2018.07.05", "title": "Концесията на летище София: Ще има много кандидати, но честна ли ще е играта?"}
{"url": "https://offnews.bg/obshtestvo/protestat-na-majkite-se-razrastva-obsazhdat-v-ns-zakona-za-lichnata-p-683817.html", "text": "Протестът на майките на деца с увреждания продължава, от днес палатков лагер срещу социалната политика на държавата ще има и в Стара Загора.Законът за личната помощ, за който настояват протестиращите майки ще бъде разгледан в социалната комисия в НС. Законопроектът беше подготвен от екипа на омбудсмана Мая Манолова, а за обсъждане в парламента го внесе партия „Воля”.С него се урежда асистентската услуга за хора с увреждания, която постепенно трябва да стане минимална заплата и половина.Предварителната оценка сочи, че ще са необходими допълнителни около 100 млн. лв. през първата година на действие на промените.", "date": "2018.07.05", "title": "Протестът на майките се разраства, обсъждат в НС закона за личната помощ"}
{"url": "https://offnews.bg/obshtestvo/mvr-praznuva-puskat-detca-v-pozharni-koli-i-na-politcejski-motori-683818.html", "text": "МВР празнува 139-ти рожден ден, полицията чества професионалния си празник.  Тържествената церемония в София ще започне в 10.00 часа с поднасяне на венци пред паметника на Незнайния воин и демонстрация на най-новата техника, с която министерството разполага. В 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“.Честването ще продължи с празник в Борисовата градина - на входа откъм езерото\" Ариана\". Поканени са служителите и техните семейства, както и всички граждани. Празникът ще започне в 17.00 часа. Главната сцена ще бъде на площадката пред паметниците на Васил Левски и Христо Ботев. Спецчасти и каратисти от Академията на МВР ще демонстрират своите умения, в празника ще се включат и служителите, които се грижат за сигурността с помощта на полицейски кучета и коне. Децата ще могат да влязат в полицейски и пожарни коли и мотори, да станат свидетели на гасенето на „пожар“, а за доброто настроение на присъстващите ще гостуват известни изпълнители.На паркинга пред Националния стадион „Васил Левски“, сектор Г, ще бъде представена официално новата специализирана техника на СОБТ, ГДГП, ГДПБЗН, СДВР и дирекция „Жандармерия“ на ГДНП.Духовият оркестър на МВР, бандата на \"Влади и приятели\", певицата Михаела Маринова и Трио Сопрано са поканените изпълнители за полицейския празник.  Честванията налагат промени в организацията на движението Забранява се престоят и паркирането на пътни превозни средства от 22:00 часа тази вечер до приключване на мероприятието в четвъртък на паркинга при сектор Г на Националния стадион \"Васил Левски\"; от 7 часа до приключване на мероприятието на 05.07.2018 г. на северозападната дъга на пл. \"Св. Александър Невски\" между ул. \"11-ти август\" и ул. \"Оборище\".От 9 до 11:30 часа на 5 юли се забранява влизането на пътни превозни средства по ул. \"Оборище\" между ул. \"Г. С. Раковски\" и ул. \"11-ти август\", само при необходимост и по преценка на отдел \"Пътна полиция\" при СДВР.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.07.05", "title": "МВР празнува, пускат деца в пожарни коли и на полицейски мотори"}
{"url": "https://offnews.bg/obshtestvo/prof-kantardzhiev-20-ot-karlezhite-sa-zarazeni-s-lajmska-bolest-683819.html", "text": "Не ходете по тревата, може да има кърлежи, не пускайте и децата си. Кърлежът, ако престоял само няколко часа в тялото, не може да предаде инфекция. Това обясни проф. Тодор Кантарджиев, директор на Националния център по заразни и паразитни болести, по БНТ. Той обясни, че са представили на здравното министерство карта на България, на кърлежите, които миналата година са изследвали за лаймска болест.В почти всички окръжни градове, над 20% от кърлежите са заразени с лаймска болест. Заради мишките, плъховете и донякъде бездомните кучета. Пръскането срещу кърлежи е  по-ефективно, ако поне няколко дни след това не вали, уточни Кантарджиев. През лятото не бива да се яде месо, приготвено алангле, а всяка животинска храна, стояла повече от четири часа на стайна температура, не в хладилник, е риск за здравето, каза още специалистът. Той предупреди, че в съседни на България държави има доста случаи на морбили - в Източна Сърбия, в Северна Гърция и в Румъния. ", "date": "2018.07.05", "title": "Проф. Кантарджиев: 20% от кърлежите са заразени с лаймска болест"}
{"url": "https://offnews.bg/ikonomika/btpp-absurd-e-bdzh-da-kupuva-novi-vlakove-samo-za-160-km-ch-683800.html", "text": "Най-старата и авторитетна бизнес организация у нас Българската търговско-промишлена палата (БТПП) разби на пух и прах схемата на БДЖ да купи бавни влакове за много пари, с които да извозва народа през следващите 30-50 години.Преди седмица OFFNews разскри скандална завера на БДЖ управата да пробута на българите влакове, които ще са неадекватно стари дори към момента преди да са доставени. Схемата е абсурдна и тъй като първоначално заложеният срок за поддръжка на новия подвижен състав е съкратен двойно - от 30 на 15 години.Председателят на БТПП Цветан Симеонов вчера е изпратил писмо до премиера Бойко Борисов, с което го информира за променените условия на обществената поръчка, която ще погълне над 800 милиона лева грешни пари на българските данъкоплатци, дори и тези, които от години не са стъпвали във влак и на гара.В писмото Симеонов уведомява министър-председателя и лидер на ГЕРБ, че доставката на нов подвижен състав, поддържащ скорост от до 160 км/ч е напълно неадекватна на съвременните транспортни реалности и че в нормалния свят влаковете за 250 км/ч се смятат за конвенционални.Той поставя и въпроса защо БДЖ е решило да купува къси влакове с до 230 места, при положение, че бъдещето е на екологичния и насърчаван от ЕС жп транспорт, а не на изхвърляните вредни емисии на автобусите.Първоначалният замисъл бе да се купуват влакове с до 350 места, но това условие изненадващо отпадна.От БТПП очакват в търга за доставката на новите мотриси на БДЖ да се включат водещи световни компании като испанската \"Талго\", канадската \"Бомбардие\", италианския клон на \"Хитачи\", \"Алстом\" - Франция, \"Сименс\" - Германия, китайската CRRC.", "date": "2018.07.05", "title": "БТПП: Абсурд е БДЖ да купува нови влакове само за 160 км/ч"}
{"url": "https://offnews.bg/obshtestvo/prezidentat-pomoli-bosia-da-prekrati-gladnata-stachka-sezira-prokurat-683849.html", "text": "Президентът Румен Радев отговори с отворено писмо до Николай Колев - Босия, който 23-ти ден е в гладна стачка заради корупцията в автомобилната администрация, отговорна според него за много загубени по пътищата животи.\", пише Радев.Държавният глава посочва, че проблемите, срещу които Колев стачкува, са част от големия проблем с корупцията в страната.\"Приветствам всяко гражданско действие в борбата с този порок. Призовавам българските институции да не подминават нито един сигнал, в частност подадения от Вас и Вашите съмишленици\", допълва Радев и призовава Босия да прекрати на гладния си протест, тъй като вече е привлякъл достатъчно внимание върху себе си, а сега на ход са институциите.На 12 юни 2018г. получих писмо от г-н Николай Колев-Босия, който ме информира за намерението си да протестира срещу „схемата за продажба на шофьорски книжки“ и „тежки корупционни схеми“ в Агенция „Автомобилна администрация“ на МТИТС. Писмото на г-н Колев бе изпратено от президентската администрация по компетентност в прокуратурата на 18 юни. В съответствие със заявеното в писмото намерение г-н Колев предприе гладна стачка. Считам за свой дълг да му отговоря публично:Уважаеми г-н Колев,Отговарям на Вашето писмо публично, защото то поставя проблем, който засяга всички български граждани и излага на риск живота им. Той е част от големия проблем с корупцията.Приветствам всяко гражданско действие в борбата с този порок. Призовавам българските институции да не подминават нито един сигнал, в частност подадения от Вас и Вашите съмишленици. Отчаяният Ви протест е израз на доловимото в цялото общество възмущение от корупцията и липсата на отчетлива воля за борба с нея.Обръщам се към Вас с уважение към действената Ви, морална позиция и с тревога за здравето и живота Ви. Корупцията никога няма да бъде преборена с пасивност и примирение, тя изисква гражданска мобилизация и почтеност, за която Вие давате пример.Съзнавайки това, Ви моля да прекратите Вашата гладна стачка, която успя да привлече вниманието на обществото към проблема. Сега на ход са институциите. Вярвам, че и занапред Вие ще бъдете смел застъпник на справедливостта. България има нужда от Вас.", "date": "2018.07.05", "title": "Президентът помоли Босия да прекрати гладната стачка, сезира прокуратурата по неговия сигнал"}
{"url": "https://offnews.bg/112/banditi-vzriviha-bankomat-v-liulin-no-ne-vzeha-pari-683822.html", "text": "Банкомат е бил взривен в столичния квартал „Люлин“ през изминалата нощ, съобщава БНР.По първоначална информация извършителите не са успели да вземат пари. Най-вероятно отново са използвани бутилки със сгъстен въздух или газ.Банкоматът се е намирал в един от големите хипермаркети в квартала.Полицията издирва извършителите.", "date": "2018.07.05", "title": "Бандити взривиха банкомат в Люлин, но не взеха пари"}
{"url": "https://offnews.bg/obshtestvo/fandakova-proveriavajte-dali-blokat-ima-kanalizatcia-kogato-kupuvate-683820.html", "text": "Изградената канализация, особено в централната градска част, е на 100 години. Затова и ремонтите, които правим, са толкова тежки. Тази година изграждаме около 50 км водопровод и канализация, заяви столичният кмет Йорданка Фандъкова по бТВ. Тя призова хората, които си купуват нови жилища, да проверяват дали е изградена канализация на блока. Има много подобни случаи, аз съм привърженик на това, подобно строителство да се забрани със закон, но докато това стане, хората да искат информация, обясни още кметът. Разширението на бул. \"Тодор Каблешков\" ще завърши преди 20 юли, както е по план. Ремонтът по бул. \"Васил Левски\" от Графа до Университета ще приключи в началото на август, след това ще стартира реконструкцията до паметника на Апостола, каза Фандъкова. В цялата зона около храм \"Св. Александър Невски\" контейнерите за боклук слизат под земята. Подготвя се и ремонт на ул. \"Солунска\" от Витошка до бул. \"Христо Ботев\", ако не успеем тази година, следващата ще го направим със сигурност, заяви в отговор на зрителски въпрос Фандъкова. Детската площадка в \"Манастирски ливади\" се бави, защото има различни проекти, възложила съм на кмета на района да избере този, който хората одобрят. Другата причина са валежите, но важното е, че осигурихме място и финансови средства, каза още Фандъкова. Новите стълбове и някои от старите се правят с ново покритие, за да не може да се лепи по тях, обясни кметът. Буферен паркинг ще се изгради на метростанцията на Горна Баня. До края на годината ще започне строителството на паркинг на Централна гара. Но за тези, които очакват, че ще направим паркинги в стария център на София, това няма как да стане, навсякъде има археологически находки, уточни Фандъкова. ", "date": "2018.07.05", "title": "Фандъкова: Проверявайте дали блокът има канализация, когато купувате ново жилище"}
{"url": "https://offnews.bg/obshtestvo/puskat-elektricheski-kolela-pod-naem-v-sofia-683864.html", "text": "За първи път в София ще бъдат пуснати електрически велосипеди под наем.На Председателски съвет към СОС взето решение Столичната община чрез програма „Зелена София“ да стартира в партньорство с други организации, първата система за споделено ползване на електрически велосипеди в града.Предвижда се велосипедна станция да бъде поставена пред Националния исторически музей, така че най-старият природен парк на Балканите - парк Витоша, да е първата дестинация, където всеки ще може да се възползва от новата услуга.Целта на проекта е да стимулира столичани към по-екологични и здравословни методи на придвижване, за намаляване трафика на коли към Витоша, както и тестване на нуждите и отношението на потребителите към самата система.Колко ще струва и предвиждат ли се още станции ще стане ясно, след като бъде внесен доклад в Столичния общински съвет. Резервацията на електрическите велосипеди ще става през специално предназначена апликация.Визията на партньорите зад проекта е да разширяват системата с повече локации за достъп до планината, както и на други места в София и в други градове с възможност за веловръзка между самите тях. ", "date": "2018.07.05", "title": "Пускат електрически колела под наем в София"}
{"url": "https://offnews.bg/politika/kurumbashev-kamionite-ne-sa-nostalgichni-ne-triabva-da-se-pribirat-n-683823.html", "text": "В транспортна комисия искахме да отпадне искането да се връща превозното средство на всеки три седмици, тъй като ние не успяхме да разберем - защо, ако шофьорите са носталгични за техните семейства и трябва да се връщат в страните си, трябва и камионите да са носталгични за техните семейства.Това заяви пред БТВ Петър Курумбашев, член на Делегацията на българските социалисти в Европейския парламент и на Комисията по транспорт и туризъм в ЕП, след като беше върнат спорният пакет „Мобилност” и обсъжданията по текстовете започват отначало. Той обясни, че е разговарял с немския си колега Исмаил Ертуг - идеолог на тази идея. „Казах, че сме му закачили снимката на няколко български гранични пункта и го очакваме, като „национален герой”. Той ясно разбира, че това предложение наказва нас – държавите, които са в периферията на ЕС. Обясних му, че не е едно и също да се прибере един камион от Германия до Чехия и от Германия до България. Той ясно разбира, че ни поставя в неравнопоставено положение. След вчерашното гласуване каза, че чака по-добро предложение”, обясни Курумбашев.„Искам да се обърна и с молба към всички български партии, на първо място към управляващата - никой да не се опитва да приватизира успеха на българските евродепутати, които вчера успяха да върнат директивата и да не си я приписва лично за себе си, и да не се посреща премиерът, като „Цар-освободител” на летището. Не е честно да се каже, че този резултат е действие на един човек или на една партия. Това е резултат на общите усилия на всички евродепутати от много държави”, категоричен бе той. Според него с наближаването на европейските избори, желанието на някой европолитици да се пъчат на мегдана нараства и възможността за постигане на компромис намалява.„Следващият европарламент и следващите български евродепутати имат по-голям шанс за компромис”, добави той. Курумбашев отправи съвет към парвителството - след като има направен пътен алианс от държавите от Бенелюкс, Германия, Франция, скандинавските държави, е крайно време и засегнатите от пакета „Мобилност” да образуват също съюз, за да блокират неизгодните предложения.", "date": "2018.07.05", "title": "Курумбашев: Камионите не са носталгични, не трябва да се прибират на 3 седмици"}
{"url": "https://offnews.bg/sviat/zatvoriha-statuiata-na-svobodata-navrah-4-iuli-zaradi-protestirashta-s-683826.html", "text": "Жена се покатери на Статуята на Свободата и предизвика евакуация на остров Либърти, където се издига монументът, предаде БТА. Жената бе свалена от полицията на земята след четиричасови усилия.След като двама полицаи се качиха на основата на паметника и я достигнаха, кадри показаха как тя и служителите на реда внимателно се насочват към издигната стълба.По-рано няколко души бяха арестувани, след като окачиха на постамента на статуята транспарант в акция срещу имиграционната политика на САЩ.Жената, идентифицирана от източници като Терез Патрисия Окуму, е била част от групата протестиращи и заяви, че няма да слезе, докато \"всички деца не бъдат освободени\", посочи източник от нюйюркската полиция. Организаторите на протеста заявиха, че действията й не са били част от планираната акция.Островът бе евакуиран като предпазна мярка.", "date": "2018.07.05", "title": "Затвориха Статуята на свободата навръх 4 юли заради протестираща срещу Тръмп жена (видео)"}
{"url": "https://offnews.bg/sviat/pokosenata-dvojka-v-solsbari-otnovo-e-zhertva-na-novichok-obiavi-veli-683824.html", "text": "Мъжът и жената, които са в критично състояние в болница в английското графство Уилтшър, са били изложени на нервнопаралитичния агент \"Новичок\", съобщи британската полиция.Това е същото вещество, което бе използвано при атаката срещу бившия руски шпионин Сергей Скрипал.Мъжът и жената, и двамата британски граждани, бяха намерени в критично състояние в събота вечерта в дома им в Еймсбъри, на десетина километра от Солсбъри, където през март бяха отровени Скрипал и дъщеря му Юлия.Жертвите са 44-годишната Доун Стърджис и 45-годишният Чарли Роули.\"След проучването на проби мога да потвърдя, че мъжът и жената са били изложени на въздействието на нервнопаралитичното вещество \"Новичок\", определено като същото нервнопаралитичното вещество, с което бяха отровени Сергей и Юлия Скрипал\", съобщи ръководителят на контраразузнаването Нийл Басу, цитиран от Асошиейтед прес.Местната полиция определи случая като \"тежък инцидент\".Според полицията няма разузнавателни данни двойката да е нападната умишлено и нищо в биографиите им не предполага те да са били цел на атака. Все още не се знае как е било пренесено нервнопаралитичното вещество, допълниха силите на реда. По думите на Басу не е ясно дали има връзка между случая в Еймсбъри и Скрипал.Близо 100 служители на частите за борба с тероризма работят по делото. Полицията е отцепила най-малко пет отделни зони, включително парк и недвижим имот в Солсбъри, както и аптека и баптистка църковна сграда в Еймсбъри, допълва Ройтерс.", "date": "2018.07.05", "title": "Покосената двойка в Солсбъри отново е жертва на Новичок, обяви Великобритания"}
{"url": "https://offnews.bg/obshtestvo/opasna-igra-v-internet-momche-s-mehuri-ot-izgariane-po-ratcete-683821.html", "text": "Опасна игра в интернет, която се нарича \"Сол и лед\", стана прична 11-годишно момче изгори ръката си. Детето изпълнявало инструкциите в мрежата, включват се и много по-малки деца, съобщи Нова тв.  Пострадалият Калоян вече е претърпял три интервенции. \"Открих играта в интернет. Пробвах да видя какво ще стане и ми излязоха мехури на ръката. Направих го три пъти\", разказа той. Калоян се включил в играта, за да види колко може да издържа на болка. Този експеримент е много опасен, резултатът е \"Пирогов\" и белези за цял живот, предупреди майката на момчето. ", "date": "2018.07.05", "title": "Опасна игра в интернет, момче с мехури от изгаряне по ръцете"}
{"url": "https://offnews.bg/politika/proektat-za-bojni-korabi-se-prevarna-v-analiz-za-razvitieto-na-rodnata-683846.html", "text": "Проектът за инвестиционен разход за нови патрулни кораби за българските Военноморски сили (ВМС) залага на българските производители. Въпреки че проектът би трябвало да е изготвен на базата на военната експертиза, в него е отделено сериозно внимание на предимствата от реализирането на проекта на родна почва, като вкючително е направен и анализ за ефекта върху безработицата, а също и преглед на българските корабостроителни и ремонтни предприятия и бъдещото развитие на региона. Проектът беше приет миналата седмица от правителството и той  Той е изготвен изцяло в унисон с вижданията на военния министър Красимир Каракачанов за по-голямо ангажиране на българските военни предприятия  проектите за модернизация на армията. Както става ясно от проекта, той залага на изцяло новопроизведена техника. По този начин единствено проектът за купуване на нови изтребители предвижда придобиването на машини втора ръка.От проекта за инвестиционен разход за новите бойни кораби става ясно, че първоначално конкурсът е бил прекратен именно заради единствената българска фирма, участвала в надпреварата - ККЗ МТГ „Делфин” АД. Причината те да се откажат е, че в отделените от правителството средства не бил включен ДДС. В документа се посочва:В проекта е направен и подробен разбор на съществуващите български предприятия. От представеният списък става ясно, че само някои от тях биха могли да построят кораб и сред тях не е военното дружество \"ТЕРЕМ-КРЗ Флотски арсенал - Варна“.Направен е и \"икономически анализ на социално-икономическите ползи за Република България от реализацията на проекта\", като са изброени: преодоляването на технологичната изостаналост от другите страни, членки на НАТО и ЕС, приемането на чуждия опит и индустриално сътрудничество с водещи световни производители, усвояване на иновативни технологии, \"усвояване на сериозен стимул за ръста на свързаните с корабната промишленост отрасли и доставчици в металургията, машиностроенето и сектора за приложни научни изследвания\" и не на последно място по-ниската цена, на която ще бъдат купени корабите, както и за поддръжката им, която е предвидено да бъде 30 години. Поръчването на български кораби би имало и регионален ефект за Североизточна България до 2020 г., смятат авторите на проекта. Нещо повече - икономиката на района имала един \"уникален елемент\", който ще играе основна роля в развитието на \"морската индустрия\", тъй като в тази част на страната могат да бъдат изпълнявани всички дейности като корабоплаване, пристанища, корабостроене и кораборемонт, морски ресурси, морска наука и образование, всички дейности и услуги, обслужващи морския бизнес.Направен е и анализ на морската индустрия у нас, която през последните години показвала негативна тенденция в приходите - те намалеи 6 пъти. В този смисъл реализирането на проекта с участието на български изпълнители, може да промени \"значително негативната тенденция, като ще могат да бъдат осигурени допълнителни работни места за 450-500 човека, като част от приходите ще останат в Република България\", посочват авторите на проекта. \"В допълнение, след реализацията на проекта, голяма част от интегрираната логистична поддръжка ще може да се извършва на територията на страната ни, което ще осигури възможност за постоянен финансов приход за българските предприятия\", се посочва още в документа.  Независимо от кого бъде спечелен проектът, той ще доведе до спестяването на значителен финансов ресурс. Ако старите руски кораби бъдат заменени с нови, това ще спести 7 300 000 лева на бюджета. До момента запитвания били пратени на няколко компании - „DCNS“ (NAVAL GROUP), „Fr.Lurssen Werft GmbH & Co.KG“, „BAE Systems“, „DAMEN“, „МТГ–Делфин“, „Fincantieri“, „Navantia“, „ThyssenKrupp”, като отговор е получен само от българския производител.В момента ВМС разполагат с шест бойни кораба, от които 3 са произведени в бившия СССР и 3 са белгийско производство, клас Е-71, придобити като втора ръка през 2005 г. и 2008 г. Ремонтът на старите руски кораби би бил безсмислен от финансова гледна точка, още повече че ресурсът им изтича след две до три години. Като цяло ВМС се нуждаят от 4 нови кораба, но ограниченията позволяват да бъде реализиран варианта с купуването само на два.От новите кораби се изисква да имат способности за водене на бойни действия в морските пространства, контрол на корабоплаването; борба с асиметрични заплахи на море; търсене и спасяване на море; ескорт на търговски и военни кораби;защита на националните морски пространства и критичната инфраструктура; защита на морските комуникации и стопанската дейност на море; защита на стратегически важните енергийни обекти на страната; осигуряване на базирането и управлението на вертолети AS 565MB “Panther”; осигуряване използването на безпилотни летателни системи.Очаква се при подписването на договор първият многофункционален модулен патрулен кораб да бъде доставен до края на петата година след подписване на договор, а вторият - до края на шестата година. ", "date": "2018.07.05", "title": "Проектът за бойни кораби се превърна в анализ за развитието на родната индустрия"}
{"url": "https://offnews.bg/politika/valentin-radev-vzriveniat-bankomat-mozhe-da-e-znak-kam-mvr-683825.html", "text": "Взривеният банкомат в столичния квартал \"Люлин\" снощи може да е знак към МВР, коментира пред БНР вътрешният министър Валентин Радев по време на честването на 139-годишнината от създаването на министерството.\"Да. Те и миналият път взривиха, видят ли празник, правят нещо, имам чувството, че е знак. Забележете, че дори парите не са взели. Взривили са го или са някакви некомпетентни, не искам да ги уча, по-добре да си останат такива, но не са стигнали до парите, като че ли е някакъв знак. Нищо. Касетките стоят. Има видеокамера, заснели са ги. Крият се, взривяват, гледат и бягат\", каза министърът.Не търся сигурност в поста си, аз гледам да си свърша работата. Така Валентин Радев коментира по-рано днес въпроса с оставката му и дали тя стои на дневен ред. Радев отказа да коментира критиките на БСП във , защото в тях не е имало анализи. Той отрече да е му е оказван натиск от коалиционните партньори в управлението.„Аз не съм усещал такъв натиск. Не съм усещал някой да ни спре по посоката, в която сме решили да управляваме министерството. Надявам се, няма да и в бъдеще. Аз съм в много добри отношения с вицепремиера Каракачанов, разбира се и с премиера и с моите колеги. Не виждам тук някакъв проблем“, каза МВР шефът.Той коментира и изказването на премиера Бойко Борисов, по повод внесеното от ГЕРБ искане за увеличаване на акциза за т.нар. бездимни цигари. От ВМРО излязоха с критики към тези текстове. Това провокира Борисов да коментира в Солун:Запитан колко стабилно изглежда правителството, вътрешният минисър коментира, че в сектор „сигурност“ усеща стабилност. По дубите му премиерът \"вижда цялата картина\" и може \"да има право\".На въпрос дали се чувства като \"бушон“ министърът отговори: „Не търся сигурност за поста си. Не съм го правил и като професионалист в българската армия. Никога не съм се интересувал от такива въпроси или пенсии. Гледам да си свърша работата. И на моите колеги от политическото ръководство, и от професионалното ръководство, и полицаи казвам едно - най-добрата защита е вашата добра работа и истината“.Радев каза, че до края на годината ща се готови анализите за преструктуриране на МВР, а следващата година ще бъде внесен проект за нов Закон за МВР, каквото е едно от основните искания на синдикатите.\"Днес, година след полицейските протести, празнуваме заедно със синдикатите. Намерихме конструктивни тон\", каза министърът. Според него промените вече се случват, \"но постепенно, и реформите ще бъдат еволюционни, а не революционни, каза той\".Той допълни, че ще има структурни промени, като е възможно и обединението на дирекции. „В зависимост от тези промени - колко са големи, може би, така си мисля, ще се стигне и до нов Закон“, каза Радев.Седемте синдиката в системата изразяват мнението на над 1/3 от служителите в системата и политическото ръководство ще се вслуша в техните искания, „ако са социални, а не управленски“.„Управленските нека оставим на правителството, на политическото ръководство и на професионалното ръководство“, каза министърът.По повод оставката на директора на ОД на МВР в Ботевград заради случая „Пелов“, министърът коментира, че той не е бил единственият, но е един от основните отговорни за състоянието на дирекцията.„И комисар Григоров и неговият заместник са много добри служители. Те просто не се справиха на тези постове. Ако погледнете кариерите им назад, аз съм много впечатлен и от едната, и от другата, но в момента, на тези постове, те просто не са успели да дадат най-доброто от себе си“, допълни Радев.Отделните случаи взривяват общественото мнение за кратко, но като цяло системата е по-стабилна, смята министърът. Той изтъкна, че прокуратурата е господар на следствието и голяма част от работата на МВР остава необяснена по обективни причини.„Цялата система за сигурност работи така, че тези, които са престъпили закона да получат своето наказание. Може да не стане веднага, но в крайна сметка по-важното е, както стана с „Килърите“ и „Наглите“, да получат осъдителни присъди. Там имаше доживотни присъди. Това не се е случвало с периоди назад в държавата. Това е важното – тази и превенция, тази сила закона възпре всички останали“, каза Радев.", "date": "2018.07.05", "title": "Валентин Радев: Взривеният банкомат може да е знак към МВР"}
{"url": "https://offnews.bg/kultura/preporachvame-vi-reviu-kottarashky-and-the-rain-dogs-i-merudia-v-maj-683827.html", "text": "Днешният ден предлага хубав концерт сред зеленина и на чист въздух.От 19:00 часа в \"Маймунарника\" в Борисовата градина ще чуем любимите групи Ревю, Kottarashky and the rain dogs и Мерудия.Последната група ще излезе в 22.00 часа, така че се подгответе за дълга вечер и кратък петък. Повече информация за събитието ще откриете .", "date": "2018.07.05", "title": "Препоръчваме ви: Ревю, Kottarashky and the rain dogs и Мерудия в Маймунарника"}
{"url": "https://offnews.bg/ikonomika/prognoznata-stojnost-na-kontcesiata-na-letishte-sofia-3-898-229-907-5-683853.html", "text": "Прогнозната стойност на 35-годишната концесия на летище София е в размер на  3 898 229 907.50 евро без ДДС. Това е записано в тръжната документация, която бе публикувана в електронния вестник на ЕС.Срокът за подаване на заявленията за участие в процедурата е до 22 октомври.В документацията е уточнено, че концесията на летище София е от смесен вид.Тя включва построяване на трети терминал на аерогарата до десетата година от срока на концесията, както и предоставяне на услуги, свързани с експлоатацията на летище, с цел осигуряване на неговото ползване от въздушни превозвачи. На практика прогнозната стойност включва както плащанията на концесионера към българската държава, така и инвестициите, които ще трябва да направи на аерогарата.На концесионера ще бъде възложено изпълнение на строителство и свързаното с това право да експлоатира строежа при поемане на оперативния и строителния риск, включително правото на получаване на приходите от услугите, предоставяни чрез строежа, и/или от извършване на друга търговска дейност със строежа. Бъдещият стопанин на летището ще може да предоставя на услуги, свързани с управлението и експлоатацията на летището, заедно с правото на експлоатация на тези услуги.За момента авиоспециалистите у нас смятат за сигурно участието на турската TAV, собственик на мегалетището \"Ататюрк\" в Истанбул, германската Fraport, която заедно с варненската групировка \"Химимпорт\" е концесионер на аерогарите във Варна и Бургас, турската Limak, оператора на летището в Цюрих, а отскоро силна заявка дава и Манчестер Еърпорт Груп, която е най-големият оператор във Великобритания – държат летищата Манчестър, Лондон Станстед, Йист Мидландс и обслужват почти 60 милиона пътници но година.Неофициално се говори и за интерес от страна на ембаргови компании, свързани с режима в Кремъл и ноторно известни родни бизнесмени.", "date": "2018.07.05", "title": "Прогнозната стойност на концесията на летище София: 3 898 229 907.50 EUR без ДДС"}
{"url": "https://offnews.bg/volejbol/tedi-salparov-stana-tatko-za-vtori-pat-683848.html", "text": "Волейболният национал Теодор Салпаров стана татко за втори път. Актрисата Ралица Паскалева е дарила либерото на националния отбор със син на 3 юли. Двойката избра за име на първата си рожба - Максим. Бебето проплака в столичната специализирана Първа акушеро-гинекологична болница „Света София“. То тежи 3500 грама и е с ръст от 52 см.За очарователната половинка на либерото на националния отбор и малкия Максим се погрижиха екип от специалисти - д-р Мажена Риш-Панова (акушер-гинеколог), д-р Мими Шумилина (педиатър), д-р Мирослав Стоянов (анестезиолог) и акушерките Ева Белишка и Радостина Георгиева. По време на раждането присъствал и гордият татко.Теодор Салпаров има още един син на 10 години - Георги плод на любовта му с бившата волейболистка Бойка Делиева. Той е кръстен на по-големия му брат Георги.", "date": "2018.07.05", "title": "Теди Салпаров стана татко за втори път"}
{"url": "https://offnews.bg/zvezdi/obshtestveni-vragove-s-dzhoni-dep-tazi-vecher-po-tv1000-video-683787.html", "text": "В четвъртък вечер, от 23:30, и в събота, 7 юли, от 21:30, филмовият канал TV1000 ще излъчи номинирания за \"Оскар\" фим \"Обществени врагове\" с Джони Деп.Лентата на Майкъл Ман е адаптация на бестселъра на Браян Бъруу за прочутия правителствен агент Мелвин Първис (Крисчън Бейл) и опита му да спре Джон Дилинджър (Джони Деп) и бандата му. Действието на драмата се развива през 1930 г. и показва най-беззаконното време в американската история, което превръща гангстерите, от които Дилинджър е най-скандалният, в знаменитости от първите страници на вестниците. Усилията за залавянето на опасните престъпници водят до създаването на ранната версия на ФБР.", "date": "2018.07.05", "title": "'Обществени врагове' с Джони Деп тази вечер по TV1000 (видео)"}
{"url": "https://offnews.bg/futbol/ronaldo-shte-pribira-po-30-miliona-evro-na-godina-ot-iuventus-683833.html", "text": "Португалската мегазвезда на Реал Мадрид Кристиано Роналдо ще получава значително повече пари като футболист на Ювентус, информира испанското издание \"Ас\".Според информацията на изданието, той вече е договорил личните си условия с торинския гранд и заплатата му ще бъде 30 милиона евро на година. В момента Роналдо получава от Реал Мадрид 21 милиона евро на година, което е по-малко от парите, които Барселона плаща на Лионел Меси и предизвиква напрежение в него.Сега остава двата клуба да се споразумеят за трансферната сума. Очакванията са тя да е 120 милиона евро, колкото е и откупната клауза в договора на португалеца, който не крие желанието си да напусне Мадрид.Роналдо е част от Реал Мадрид от 2009 година, като е изиграл 438 мача и е отбелязал 450 гола. Той е спечелил две титли, две купи и Суперкупи на Испания, четири пъти е триумфирал в Шампионската лига, два пъти е печелил Суперкупата на Европа и три пъти световното клубно първенство.", "date": "2018.07.05", "title": "Роналдо ще прибира по 30 милиона евро на година от Ювентус"}
{"url": "https://offnews.bg/ikonomika/rosatom-darzhi-67-ot-stroitelstvoto-na-aetc-v-sveta-683850.html", "text": "Руската корпорация „Росатом“ държи 67% от световния пазар на строителство на АЕЦ. Това заяви генералният директор Алексей Лихачов на среща с руския министър-председател Дмитрий Медведев. Държавната корпорация продължава активно да работи и очаква в близко бъдеще да сключи договори за строителство на атомни електроцентрали с нови страни, подчерта Лихачов. По думите му, към момента поръчковият портфейл на „Росатом“ възлиза на повече от 133 млрд. долара.През 2017 г. „Росатом“ е изпълнила на 100% поръчките си и държавната програма и дори е поставила рекорд по производство на електроенергия - почти 203 млрд. киловатчаса, което е най-голямата количество електроенергия, произвеждано от АЕЦ в новата история на Русия.Лихачов е убеден, че абсолютният рекорд по производство на ядрена енергия от Съветския съюз – 213 млрд. киловатчаса, е постижим в краткосрочен план.", "date": "2018.07.05", "title": "Росатом държи 67% от строителството на АЕЦ в света"}
