{"url": "https://offnews.bg/tenis/vozhniatcki-ne-mozhe-az-da-igraia-na-kraen-kort-a-sharapova-na-tcent-664162.html", "text": "Поредна колежка се заяде с бившата номер 1 в ранглистата по тенис Мария Шарапова. Този път атака предприе Каролин Вожняцки.След като скочиха, че Маша въобще не трябва да се завръща в тениса, сега колежките й я нападнаха заради привилегиите. Петата в женската ранглиста Вожцяцки скочи на рускинята заради това, че мачът й е бил на краен корта, а този на Шарапова на централния.\"Това е напълно неприемливо, не може аз да съм пета в света и да играя на малките странични кортове, докато Шарапова все е поставена на \"Артър Аш\".Все пак, тя дори беше уличена в употреба на допинг. Не мисля, че това изпраща правилното послание към феновете и младите играчи\", оплака се Вожняцки.\"Разбираме защо Вожняцки е разочарована и не е доволна от своята програма, но има толкова много мачове и само един централен корт. Трудно ни е понякога да взимаме решение кой къде да играе и се получават такива ситуации.Винаги се стараем да правим възможно най-добрите графици за играчите\", отговори дипломатично Крис Уидмайер, който е отговорник на тенис федерацията на САЩ за корпоративните комуникации.", "date": "2017.09.01", "title": "Вожняцки: Не може аз да играя на краен корт, а Шарапова на централния"}
{"url": "https://offnews.bg/medii/konstantin-kamenarov-poe-bnt-664172.html", "text": "Новият генерален директор на БНТ официално встъпи в длъжност днес. Той поема поста от Вяра Анкова, която управляваше националната телевизия през последните седем години - в два последователни тригодишни мандата и една година извънредно на поста до избиране на неин наследник.Анкова посрещна Каменаров в кабинета на генералния директор, споделяйки, че е изключително щастлива, че в него сега влиза човек, познаващ мястото и хората. \"Сигурна съм в успеха на този екип и му пожелавам само ей такива слънчеви мигове в този кабинет\", добави тя.На свой ред Каменаров каза, че е много щастлив да поеме поста точно от Вяра Анкова, защото безкрайно цени приятелството и професионализма между тях. \"И още веднъж ще използвам възможността просто да помоля за най-нормално спокойствие тук. Работа има много и ще си я свършим всичките\", каза още новият генерален директор.", "date": "2017.09.01", "title": "Константин Каменаров пое БНТ"}
{"url": "https://offnews.bg/izvan-terena/majkata-na-rusev-posreshtna-lana-s-ogromen-buket-664169.html", "text": "Майката на българския кечист Александър Русев - Славка посрещна съпругата на българина Лана с огромен букет, пише \"България днес\". Българинът кацна днес в София заедно със своята красива половинка.\"Искам баницата на мама\", пък бяха първите думи на звездата на WWE Русев, който изненадващо се прибра от САЩ.Престоят на семейството ще бъде част от поредния епизод на телевизионното риалити \"Тотал Дивас\", в което се разказва за приключенията на кечистките от световната федерация.\"Задължително довечера ще хапна баница и мусака - призна Мирослав Барняшев. - Дойдохме си за кратка ваканция и да отпразнуваме година от сватбата. Ще съчетаем това и с малко работа. Ще прекараме известно време в Пловдив.\"Си Джей събра погледите на всички посрещачи на летището. Тя призна, че не се лишава от нищо, за да поддържа своята зашеметяваща фигура, но се е влюбила в българската баница и в шопската салата.\"Аз съм шефът и в работата, и в семейството - обяви кечистката, а нейните думи бяха мълчаливо потвърдени от здравеняка. - Най-много харесвам на българите, че знаят да купонясват.\"Днес Мирослав ще се бие в основния мач на шоуто „Разбиване“, което ще бъде излъчено по Диема Спорт 2. Той ще бъде в тандем с шампиона Джиндер Махал. Те ще имат за съперници Ренди Ортън и Шинске Накамура.\"Пожелавам си повече победи\", сподели Русев, който беше веднага разпознат на летището от фенове.", "date": "2017.09.01", "title": "Майката на Русев посрещна Лана с огромен букет"}
{"url": "https://offnews.bg/ikonomika/valeri-simeonov-dava-privatizatcionnia-dogovor-za-bmf-na-prokuraturata-664178.html", "text": "Следващо действие на атаката на вицепремиера Валери Симеонов срещу собствениците на БМФ.В началото на юли пред Върховния касационен съд бе предприето обжалване на решението на Арбитражния съд на БТПП от пролетта, което разрешава промяна на приватизационния договор в полза на Домусчиеви. Основният аргументът за това бе, че след продажбата на предприятието секторът на корабоплаването е изпаднал в тежка криза, което оказвало влиятие върху бизнеса на фирмата.Решението на арбитража на практика казва, че Домусчиеви не дължат 55 млн. лв. неустойки по неизпълнени ангажименти по приватизационния договор. През 2008 г. 70% от БМФ бяха продадени на германско-българския консорциум \"Кей Джи маритайм шипинг\" за 440.1 млн. лв. Пет години по-късно целият приватизиран дял стана собственост на холдинга на братя Домусчиеви \"Адванс пропъртис\".", "date": "2017.09.01", "title": "Валери Симеонов дава приватизационния договор за БМФ на прокуратурата"}
{"url": "https://offnews.bg/politika/predlagat-peevski-za-litce-na-balgarskoto-predsedatelstvo-664173.html", "text": "ДПС депутатът и успешен бизнесмен Делян Славчев Пеевски да бъде избран за лице на българското председателство на Съвета на ЕС. Такова предложение внесе в Народното събрание Гражданско движение \"Боец\" от Видин.От организацията считат, че вече лансираното предложение лице на председателството да бъде бившата тв водеща Цвета Кирилова е слабо и че за тази висока \"чест е необходим човек, който олицетворява държавата ни. Човек, който може да бъде символ на случващото се в страната\". \"Боец\" изрежда и солидни мотиви за избора на Пеевски - успехите му като медиен магнат, фактът, че на 21 години оглави борда на Пристанище Варна, избора му за шеф на ДАНС, спечеленото евродепутатско място, международните му контакти в страни като Турция, Сирия, Саудитска Арабия, Судан, Дубай и други.Ето и пълният текст на писмото на гражданската инициатива:ДО: НАРОДНО СЪБРАНИЕ НА РЕПУБЛИКА БЪЛГАРИЯДО: МИНИСТЕРСКИ СЪВЕТ НА РЕПУБЛИКА БЪЛГАРИЯДО: ПРЕЗИДЕНТ НА РЕПУБЛИКА БЪЛГАРИЯПИСМО-ПРЕДЛОЖЕНИЕЗа номиниране на Делян Славчев ПеевскиЗа „ЛИЦЕ НА БЪЛГАРИЯ”,по време на българското ЕвропредседателствоОТ: ГД „БОЕЦ – БЪЛГАРИЯ ОБЕДИНЕНА С ЕДНА ЦЕЛ” ЕИК 176949776АДРЕС – Гр. Видин, к-с”Панония”, блок 4, вх.З, ап. 157, България за първи път ще поеме ротационното председателство на Европейският съюз от 01.01.2018 г.ГД „БОЕЦ” разбрахме, че съществува инициатива за излъчване на „Лице на България”, което да представя страната ни по време на Европредседателството, като към момента има инициатива за номинирането на г-жа Цвета Кирилова.При цялото ни уважение към г-жа Кирилова и номиниралите я, считаме, че това трябва да е човек, който олицетворява държавата ни. Човек, който може да бъде символ на случващото се в страната. Човек, който е работил години наред за българските граждани и чрез своите постижения в обществен и в личен план, се е превърнал в Символ на успеха в собствената си страна. Считаме, че има един Успял и отговарящ на тези изисквания и заслужаващ тази чест по право човек.ГД „БОЕЦ” номинираме народният представител Делян Славчев Пеевски за Лице на българското европредседателство.Мотиви:Делян Славчев Пеевски е български предприемач, медиен магнат , политик и общественик. Народен представител е от парламентарната група на ДПС в 41-то, 42-то, 43-то и 44-то Народно събрание. През август 2015 г. Пеевски официално придобива дялове от вестниците „Телеграф“, „Монитор“, „Политика“, „Меридиан мач“ и др. Заедно с това той официализира и собствеността си в тютюневия гигант „Булгартабак“, приватизирано през мандата на първото правителство на Бойко Борисов (2009 – 2013).През 2001 г. оглавява борда на „Пристанище Варна“ ЕАД – най-голямото пристанище в България, когато е само на 21 години.От май 2005 г. Пеевски е следовател в стопански отдел на Столичната следствена служба.Пет месеца по-късно е назначен за заместник-министър на държавната политика при бедствия и аварии в правителството на Сергей Станишев. Там той наблюдава Държавния резерв. Става и член на междуведомствената комисия, която издава лицензите за търговия с оръжие.Като народен представител през годините г-н Пеевски е член на Комисията по вътрешна сигурност и обществен ред, и член на Комисията по правни въпроси към НС.По предложение на министър-председателя Пламен Орешарски на 14 юни 2013 г. Г-н Делян Пеевски е избран за председател на Държавната агенция за национална сигурност (ДАНС).Избран е за евродепутат от листата на ДПС на изборите за Европейски парламент през май 2014 г.Господин Пеевски е успешен бизнесмен, медиен магнат. Със своите изключителни умения, от човек притежаващ стар „Опел” се превръща за кратко време в мултимилионер, собственик на активи за десетки милиони, официално декларирани.Основател, вдъхновител и носител на много бизнес модели, най-известният от които е моделът „КОЙ”, най-успешният управленски модел в България, извел страната ни до най-високи позиции в редица европейски класации.Чрез своята вродена харизма, той единствен успява да изкара на площадите десетки хиляди български граждани, което показва неоспоримият му принос към развитие на гражданското общество в България.Номинираната от нас личност е известна с множеството си международни контакти в редица страни – Турция, Сирия, С.Арабия, Судан, Дубай и други.Изключително „магнетична” личност, чиято дейност вече се оценява и в САЩ, разнасяйки славата на България.Българските институции са оценили неговите качества и значимост за държавата и обществото ни, приравнявайки го към Президент, Премиер, Председател на НС , осигурявайки му държавна охрана от НСО.Множеството проверки от Прокуратура, НАП и други, доказват, че в своята дейност г-н Пеевски съблюдава и стриктно спазва българското законодателство.ГД „БОЕЦ”, издигайки тази номинация, очакваме тя да бъде разгледана от институциите, и поставена за широк обществен дебат. Считаме, че изложените от нас мотиви, достатъчно силно аргументират номинацията ни, и представят личността на Делян Славчев Пеевски като заслужаваща честта да бъде „ЛИЦЕ НА БЪЛГАРИЯ”, и олицетворяваща българската реалност.01.09.2017г. Председател на УС на ГД „БОЕЦ”/ ......................../Гр. Видин Георги Георгиев", "date": "2017.09.01", "title": "Предлагат Пеевски за лице на българското председателство"}
{"url": "https://offnews.bg/tenis/diktaturata-na-sestri-velievi-prodalzhava-664180.html", "text": "Доминаторките в женския тенис на двойки у нас Хюлия и Лютфия Велиева от ТК \"НСА\" спечелиха титлата по двойки на Държавното лично първенство. Състезанието се провежда на кортовете на БНТЦ в Борисовата градина в София.Надпреварата от календара на БФТенис е с награден фонд от 10 хиляди лева, който се осигурява със съдействието на Грифид хотели.Във финалната среща сестрите Хюлия и Лютвия успяха да направят обрат и да победят с 4:6, 7:6(5), 13:11 Габриела Михайлова ТК \"Сливен 92\" и Михаела Кафтанова ТК \"Дема\".Това беше общо 11-а титла на двойки за сестри Велиеви, които се очертават като истински хегемони у нас. Във финалната среща в турнира по двойки при мъжете ще играят Александър Лазаров и Симон-Антони Иванов срещу Габриел Донев и Пламен Милушев.Лазаров и Иванов се наложиха с 2:6, 7:6(1), 10:5 над Васил Шандаров и Радослав Шандаров. В другата полуфинална среща Донев и Мулев победиха Пламен Пенев и Мартин Илиев със 7:5, 6:3.", "date": "2017.09.01", "title": "Диктатурата на сестри Велиеви продължава"}
{"url": "https://offnews.bg/sviat/navalni-pokaza-tajnata-vila-na-putin-video-664182.html", "text": "Опозиционният лидер Алексей Навални сподели в youtube видео, на което се вижда тайната вила на руския президент Владимир Путин.Записът е направен с дрон.Закътаната сред красива природа дача е с внушителната площ от 1500 квадратни метра и се намира близо до границата на Русия с Финландия, на остров Ладочни.Край вилата има голяма сграда за прислугата и хеликоптерна площадка.", "date": "2017.09.01", "title": "Навални показа тайната вила на Путин (видео)"}
{"url": "https://offnews.bg/gimnastika/problemi-s-toka-zabaviha-trenirovkata-na-gratciite-ni-664174.html", "text": "Проблем с тока в зала \"Адриатик Арена\" забави първата подиум тренировка на ансамбъла, пише beautyinsport.com. Момичетата на Весела Димитрова и Михаела Маевска пристигнаха късно снощи в Песаро за първото си участие на Световно първенство.С отбора е и Християна Тодорова, която е номинирана за Предсатвител на комисията на атлетите, а изборът е тази вечер. В 10 часа започна загрявката на Симона Дянкова, Елена Бинева, Лаура Траатс, Мадлен Радуканова и Теодора Алексанрова.По списък момичетата ни трябваше да излязат на основния килим в 12.40, но бяха забавени с 30 минути. На подиум тренировката грациите изиграха два пъти композицията с пет обръча, вторият без грешка и веднъж тази с три топки и две въжета. Момичетата не показаха новите си трика, а излязоха по тренировъчен екип.Токът в залата угасна по-рано днес по време на изпълнението на ансамбъла на Русия, което ядоса сериозно Ирина Винер. Преди нашите момичета домакина от Италия направи силна тренровка.Грацийте ни започват участието си утре и ще са под номер 9 в дисциплината с 5 обръча, която започва в 17:10 часа. В 18:25 часа ще играят с три топки и две въжета. ", "date": "2017.09.01", "title": "Проблеми с тока забавиха тренировката на грациите ни"}
{"url": "https://offnews.bg/zvezdi/hari-potar-19-godini-po-kasno-664165.html", "text": "Днес е специален ден за феновете на Хари Потър.В петък, 1 септември, 2017, Хари Потър и Джини Уизли отидоха до станцията Кингс Крос (King's Cross) с трите си деца Джеймс Сириус, Албус Сивиръс и Лили Луна. Рон и Хармаяни също бяха там, както и Драко Малфой и синът му Скорпиус. Да, днес е денят, в който действията от епилога на Хари Потър и Даровете на смъртта се случват, а феновете на поредицата използват хаштага #19ГодиниПо-късно (#19YearsLater) за да го отпразнуват в социалните мрежи.\r\n\r\n\r\nДж. К. Роулинг, авторката на книгите, публикува относно този ден в Twitter: \"Днес е деня, в който Албус Сивиръс Потър се качва на Хогуортс Експрес от Кингс Крос за пръв път.\"Един фен отбеляза, че Теди Лупин (кръщелникът на Хари) и Виктоар Уизли ще се целуват на платформа 9¾, а Роулинг добави: \"Моля ви, дайте им малко лично пространство.\"\r\nСтотици фенове се очакват да пътуват то станцията Кингс Крос днес, в опит да мярнат Хари, Рон и Хармаяни, докато изпращат децата си.Разбира се, след като Даровете на смъртта беше излъчен през 2007, историята на Хари Потър продължава, като сценичната адапция Прокълнатото дете я подхваща мигновено след епилога, а две нови книги за \"История на Магията\" са насрочени за пускане в продажба по-късно тази година. Те ще отведат читателите на \"пътешествие през предметите изучавани в Хогуортс, училище за вещерство и магьосничество\" ", "date": "2017.09.01", "title": "Хари Потър 19 години по-късно"}
{"url": "https://offnews.bg/temida/prokopiev-spechili-delo-sreshtu-stoian-mavrodiev-na-parva-instantcia-664179.html", "text": "Иво Прокопиев спечели на първа инстанция в Софийски градски съд гражданско дело срещу бившия председател на КФН Стоян Мавродиев за неимуществени вреди, причинени с разпространението на неистински и позорни твърдения. Мавродиев е осъден да заплати 6000 лева обезщетение плюс законови лихви.Повод за делото са редица интервюта на Стоян Мавродиев от 2013 г., в които той твърди, че Иво Прокопиев „лъже и манипулира“, че „използва контактите си с български политици, за да назначава свои приближени в държавната администрация, от което да се облагодетелства“, че е „престъпник“ и че „нарушава обществения интерес“.Съдът категорично приема, че въпросните твърдения са неистински, позорни и причиняват вреди.От компанията на Прокопиев \"Алфа Финанс\" заявяват, че Стоян Мавродиев е започнал масирана кампания срещу Иво Прокопиев и бизнеса му след публикации от февруари 2013-та във вестник „Капитал“ и новинарския сайт “Дневник”, на които Прокопиев е основател и съиздател, в които се посочва фактът, че Мавродиев е призован за свидетел по делото за пране на пари, придобити от трафик на наркотици, срещу Ивелин Банев – Брендо, тъй като неговия подпис е положен върху някои от документите на фирмите, през които е извършвано прането на пари.Според него фактът, че прокуратурата по негов сигнал е внесла обвинителен акт срещу Прокопиев, Дянков и Трайков, в който се говори за щети от над 20 милиона лева по сделката за продажба на държавния дял в ЕВН бил достатъчно красноречив.", "date": "2017.09.01", "title": "Прокопиев спечили дело срещу Стоян Мавродиев на първа инстанция, той ще обжалва"}
{"url": "https://offnews.bg/futbol/natcionalite-tragvat-kam-holandia-v-ranni-zori-664183.html", "text": "Националният отбор на България ще отпътува за световната квалификация срещу Холандия на 02.09.2017 в 07:10 ч. с полет от Терминал 2 на летище София.Очаква се отборът да бъде на летището около 05:30 ч.Поради ранния час няма да има възможност за интервюта с футболистите и треньорското ръководство, пише на сайта на БФС.Мачът с Холандия ще се играе в неделя, 3 септември, от 19.00 часа.Срещата е от изключително значение за второто място в групата, което дава право на участие в бараж за Русия 2018. За него се борим с Швеция и Холандия.Националите бяха отписани от борбата, но се завърнаха с гръм и трясък, след като треснаха Швеция с 3:2 в София в четвъртък вечер и прекъснаха 50-годишна черна серия без успех над скандинавците.", "date": "2017.09.01", "title": "Националите тръгват към Холандия в ранни зори"}
{"url": "https://offnews.bg/sviat/pomnite-li-tazi-snimka-664132.html", "text": "Помните ли тази снимка?В началото на септември 2015 г. полицай намира безжизненото телце на дете, удавено и изхвърлено от вълните на брега на морето. Това е Айлян Курди. 3-годишното дете е една от жертвите бежанци. Родителите му се опитват да го избавят от смъртта в Сирия, но той я намира във водите на Средиземно море. Снимката потресе света и отприщи лавина коментари на съчувствие и призиви за промяна.Днес такава няма. Две години след смъртта на Айлян 8 500 души са последвали съдбата му, показва статистика на ООН. Част от тях са загинали, други се водят изчезнали. Това са само опиталите се да стигнат Европа през Средиземно море, а не всички жертви. Мнозина намират смъртта си в пустинята, още преди да стигнат лодките. За други тези плавателни съдове се превръщат в лодки на смъртта, потопени от тежестта на двойно повечето си пътници от тези, които биха могли да превозят относително сигурно.4 337 бежанци са загинали или изчезнали от септември 2016 г. до днес, докато са опитвали да стигнат Европа по море. Повечето пътуват по трафикантските канали от Либия за Италия, от Турция за Гърция и от Мароко за Испания. Други 4 185 са загинали през предходните 12 месеца, от 1 септември 2015 г. до края на август 2016 г.С други думи всеки ден по 11 души губят живота си.Минимум. От ООН предупреждават, че жертвите може да са повече - смъртта на изчезналите трудно се потвърждава. Но дали са 8 хил., 10 хил., 15 хил. всъщност не е най-същественото. От уютните европейски домове смъртта е просто число, само статистика.", "date": "2017.09.01", "title": "Помните ли тази снимка?"}
{"url": "https://offnews.bg/koloezdene/lud-napadna-koloezdach-na-vueltata-video-664187.html", "text": "Агресивен луд нападна състезателя на отбора на Катюша Максим Белков в края на тежкия планински 12-и етап на Обиколката на Испания.Белков преодоляваше височината Торкал, когато мъж от публиката край шосето се засили и го събори от велосипеда, а колоездачът се претърколи зад рекламните пана.Срамният епизод остана извън телевизионното излъчване, но видеокадри се появиха благодарение на фенове, които са снимали с мобилните си устройства. За щастие полицията беше на мястото си и хулиганът беше заловен.Впоследствие се оказа, че той страда от тежко психическо заболяване и не носи отговорност за постъпките си. Затова Белков и отборът му няма да подават жалба.\"За щастие съм здрав и нямам наранявания, но всичко можеше да свърши много зле. Колоездачният спорт е открит за феновете и така трябва да си остане, но се надявам инцидентът да послужи за урок на феновете.Моля ви, не докосвайте състезателите и не бягайте след тях, защото това може да има лоши последствия\", коментира Белков.", "date": "2017.09.01", "title": "Луд нападна колоездач на Вуелтата (видео)"}
{"url": "https://offnews.bg/kultura/za-parvi-pat-sled-20-g-gumeni-glavi-se-zavrashtat-na-stcenata-664176.html", "text": "За първи път след 20-годишно сценично затишие, варненските рапъри \"Гумени глави\" се завръщат на сцената за няколко концерта през септември.Мишо Шавара, Вальо Кита и Dj Dido D ще излязат на една сцена в София и Варна.Варненският \"X Disco Club\" ще бъде домакин на 8 септември, петък. А в столицата ще се състоят два поредни концерта – на 13 и 14 септември в клуб \"Terminal 1\".Мишо Шамара ще дойде от САЩ, където в момента живее, за събитието.За предстоящите дати се подготвят над 90-минутни сетове, включващи култови хитове в оригинални и осъвременени версии от ранните албуми – „Квартал 41“, „Гуми втора употреба“, „За повече пари“, „За още повече пари“, като сред тях: „Ще му разбия главата“, „Извинявай, скъпа“, „Даниела“, „Гуантанамера“, „Може да си грозен“, „Три бири“, „Никой никъде“, „Разклати ги добре“, „Лятото е супер“, „Ръцете си вдигнете“, „Трета вежда“ и много други добре познати парчета, които ни разсмиваха и скандализираха през годините.Билети за концертите в София вече се разпространяват в мрежата на Eventim.bg - на цени от 25 лв. на предварителна продажба и 35 лв. на самата дата и на място.Важно е да се отбележи, че броят на билетите за всяко едно от шоутата е силно ограничен - само до 400. Каси: щанд EVENTIM - ул. \"6-ти септември\", щанд EVENTIM - The Mall, Office 1 Superstore, OMV, Orange Center, Orange.bg, Usit Colours, Билетен център НДК, Български пощи, Вастелс България, Каса Арена Армеец, Технополис, Duende Travel София, книжарница „Бард“, книжарница „На спирката“, както и онлайн през сайта на компанията. ", "date": "2017.09.01", "title": "За първи път след 20 г.: Гумени глави се завръщат на сцената"}
{"url": "https://offnews.bg/knigi/kniga-razkazva-za-vazhoda-i-naj-trudnite-momenti-v-zhivota-na-bionse-664145.html", "text": "Книга за живота на Бионсе от автора Крис Робъртс излезе дни преди звездата да навърши 36 години.В книгата се разказва за трудния път, който певицата е преминала от бедно момиче с дрехи от битака в Тексас до една от най-известните и влиятелни звезди на наши дни. „Не искам да бъда секси маце. Искам да бъда емблематична“, заявява младата Бионсе, сякаш знаейки, че мечтата и ще се изпълни.Но каква е тайната на нейния успех?Крис Робъртс дава отговори на тези и на много други интересни въпроси в новата книга „Бионсеграфика. Илюстрирана биография на гения на Бионсе Ноулс“, която вече може да бъде намерена по книжарниците.От нея ще стане ясно, че първият сценичен подиум на днешната попкралица е кухненската маса вкъщи, а решението да се занимава с музика започва да се оформя още от деня, когато едва 5-годишна попада на концерт на Майкъл Джексън. Оттогава тя не спира да се усъвършенства в пеенето и танците. Но признанието идва постепенно.Днес е трудно да си го представим, но ученичката Бионсе е била стеснителна, срамувала се от странното си име, гледала е да се облича скромно - с дрехи от битака, и мете фризьорския салон на майка си, за да си осигури допълнителни джобни.„Хората ме мислеха за надменна. Някои не разбират, че си мълчалив и стеснителен, и решават, че си изпълнен единствено с мисли за самия себе си“, споделя тя по-късно за трудните си тийнейджърски години.Но всичко това вече е зад гърба й, Бионсе отдавна е преодоляла съмненията и притесненията, но продължава да е изключително взискателна работохоличка. А това със сигурност е една от причините да е на върха почти цяло десетилетие, отбелязва Крис Робъртс.„Бионсеграфика. Илюстрирана биография на гения на Бионсе Ноулс“ проследява с факти, снимки и графики най-важните моменти от живота и кариерата на певицата - от детството през първите стъпки под прожекторите до месеците, предшествали раждането на близнаците.В книгата е поместена и историята на  впечатляващият й пробив като солова изпълнителка с хита \"Crazy in Love\", израстването като личност, проблемите с Джей Зи, раждането на първото им дете Блу Айви Картър и лекуването на депресията след преживения спонтанен аборт.", "date": "2017.09.01", "title": "Книга разказва за възхода и най-трудните моменти в живота на Бионсе"}
{"url": "https://offnews.bg/temida/koj-reshi-che-v-strelbishte-mozhe-da-se-postroi-43-etazhen-nebostarga-664101.html", "text": "Проект за строеж на 43-етажен небостъргач в градинка в столичния ж.к. \"Стрелбище\" предизвика  и възмущението на софиянци заради поредното необмислено отнемане на зелени площи в името на печалба. Фирмата собственик на терена - НИКМИ - загражда ул. \"Майор Първан Тошев\" с обяснението, че имотът е техен, а улицата минава незаконно оттам, и блокира движението в тази част на квартала, за да започне да строи.Още когато скандалът се разгаря, става ясно, че общината не дава разрешение за строеж - напротив, но го налага Върховният административен съд. Миналата година той окончателно дава \"зелена светлина\" за проекта и НИКМИ започват действия по градежа.Протестите на хората продължават - поредният е планиран за 4 септември, но какво от това? Институциите мълчат, никой не поема отговорност, а имената на съдиите, проправили пътя за градежа, са скрити зад абревиатурата ВАС. Съдебните архиви ясно показват чия е отговорността - на Второ отделение на Върховния съд, ръководено от Георги Чолаков.Сега Чолаков - семеен приятел на председателя на Върховния административен съд Георги Колев - е номиниран за следващият председател на ВАС и съвсем скоро ще стане ясно дали той ще бъде издигнат. Днес и той, и конкурентът му - Соня Янкулова - застават пред колегите си в опит да ги убедят, че са най-подходящи за поста. Кой ще получи 7-годишния мандат ще се реши на 11 септември.ПредисторияНИКМИ придобива въпросния имот на ъгъла на булевардите \"България\" и \"Петко Тодоров\" в периода 2006-2007 година. Две години по-късно - през 2009 година Столичният общински съвет променя приетия през 2006-а Общ устройствен план и този терен е предназначен за става зелена зона. Там може да има кафене, църква, трафопост, тоалетна, но не и и 43-етажен блок.Измененият ОУП дава основание на главния архитект да откаже да пусне плана за строителството на НИКМИ, а те започват поредица от дела - срещу заповедите му от 2011 г. и от 2013 г., с които е отказано одобряването на проект за план за регулация и застрояване; срещу решение на Столичния общински съвет в частта за одобряването на План за регулация и застрояване на м. \"Красно село - Стрелбище\".Отказът на главния архитект да одобри подробния устройствен план на НИКМИ е поради противоречието му с Общия устройствен план - основно правило на Закона за устройството на територията е, че не може да се изработва ПУП в противоречие с ОУП. Съгласно разпоредбите на същия закон решенията за приемане на Общ устройствен план и измененията им не подлежат на обжалване.Обжалващата фирма не среща разбиране в Административния съд на София град и той отхвърля жалбата на НИКМИ с констатацията, че техният план противоречи на Общия устройствен план. НИКМИ не се отказват, отново обжалват и заповедта от 2013 г. на главния архитект, с която е отказано одобряване на проект за План за регулация и застрояване. АССГ отново отхвърля жалбите на НИКМИ с аргумент, че техния ПУП противоречи на ОУП. Фирмата обжалва пред Върховния административен съд и съставът отменя решението на предишната инстанция. АССГ повторно отхвърля жалбата на НИКМИ, но решението му е повторно отменено от ВАС.След втората отмяна Върховният административен съд получава правото да се произнесе по спора по същество. . Тъй като решенията за приемане на ОУП, както и измененията им не подлежат на обжалване (и съдът не може да ги отмени), съдът приема направо, че решенията на СОС и на МС от 2009 г. са нищожни. Това не е пряк предмет на жалбата, но ВАС приема, че има правото да извършва инцидентен съдебен контрол за нищожност на административен акт. Приема се, че след като е нищожен, ОУП никога не е бил и изменян валидно. На това основание ВАС отменя заповедта на главния архитект, с която е отказано одобряването на ПУП за застрояването и е изпратил е преписката за ново произнасяне от главния архитект. Решението на ВАС не подлежи на обжалване.", "date": "2017.09.01", "title": "Кой реши, че в Стрелбище може да се построи 43-етажен небостъргач"}
{"url": "https://offnews.bg/koloezdene/mateo-trentin-s-treta-etapna-pobeda-na-vueltata-664185.html", "text": "Италианският колоездач Матео Трентин от отбора на Quick-Step Floor спечели 13-ия етап на Обиколката на Испания и записа хеттрик от победи в тазгодишното издание на Вуелтата.Дистанцията между Коин и Томарес от 195,1 км предложи равнинен маршрут преди тежкия сблъсък с планината през уикенда и беше шанс за спринтьорите да запишат името си в историята.Още в началото напред се откъснаха четирима колоездачи, но пелотонът ги държеше под око и не позволи да се откъснат на повече от четири минути. Постепенно те бяха погълнати, а последният от бегълците - Алесандро де Марки, беше застигнат 8 км преди финала.Спринтьорите на Quick-Step Floor идеално си свършиха работата и изведоха Трентин до победата с общо време 4:25:13 часа.Неголямото изкачване преди финала малко обърка плановете на чистите спринтьори, които не се справиха с релефа. Така втори финишира Джани Москон от екипа на Team Sky, а в топ 10 места намериха и Винченцо Нибали и лидерът в генералното класиране Крис Фрум, който запази аванса си от 59 секунди на върха.Уикендът се очертава доста тежък, като на колоездачите предстои битка по склоновете на Сиера Невада, като утре етапът е с дължина 175 км с финал в Сиера де ла Пандера.Надпреварата завършва на 10 септември в Мадрид.", "date": "2017.09.01", "title": "Матео Трентин с трета етапна победа на Вуелтата"}
{"url": "https://offnews.bg/kultura/poleti-s-paraplaner-i-balon-i-karnaval-vav-vazduha-ni-ochakvat-na-vaz-664153.html", "text": "Полети с парапланер, полети с балон с горещ въздух, карнавал във въздуха и акро шоу са само част от активностите, които ще се случат по време на четвъртото издание на фестивала „Въздухария“, което ще се проведе от 8 до 10 септември в Сопот.Специално за четвъртото издание на фестивала в България пристигат двама френски пилоти, доказали уменията си не веднъж на международната сцена. Те ще изпълнят акробатично шоу с парапланери в небето над Манастирската поляна, на която ще бъде разположена фестивалната зона. Фигури в небето ще чертаят и самолети. Пилотът Александър Мариносян ще изпълни акро шоу със самолет, което със сигурност ще ни накара да поискаме да полетим.Мечтата за политане е най-лесно осъществима по време на „Въздухария“. Вече е възможно предварителното записване за тандемни полети с парапланер и въздушен балон през сайта на фестивала. Карнавал във въздуха с награди ще очаква специално всички по-щури пилоти. Организаторите на „Въздухария“ предизвикват всеки пилот да се премени подобаващо, така че въздушното пространство да се изпълни с весели, шарени и щури летци. Освен всеки индивидуален пилот, във въздушния карнавал могат да се включват и всички, записали се за тандемен полет.Те обаче трябва да помислят не само за своя костюм, но и за карнавална премяна за пилота, с когото ще полетят.След фестивала ще бъде организиран конкурс за най-оригинална карнавална премяна, от който ще бъдат излъчени трима победители. Наградата за тях ще бъде ветроходно пътешествие, подарено от организаторите на „Въздухария“. Както подобава, „Въздухария“ ще забавлява посетителите си не само във въздуха, но и на земята. Ще бъдат организирани работилници и представления с различни тематики – пътят на Kунг фу, цирк „Играчка-плачко“, Аеро йога, огнен пърформънс \"Бушмен\", цирк „Combino Circus“, работилница \"Да оцветим света с любов\" и други, които предстоят да бъдат обявени.Фестивалът ще бъде съпроводен и от музиката на редица артисти, сред които Milenita & Band, Ambient Folklore, Zeyra, Група АС, Никола Симеонов, СътвориМи – импровизация с публиката, Soulfia – акустичен концерт и други. Към тях се присъединяват и двама диджеи, доказали възможностите си да ни изпращат във въздуха – DJ Ihou, който ще ни раздвижи с фънки ритми и DJ Dharba, с който навлизаме в света на ска музиката, дръм енд бейс звученето, балканските звуци и кумбия ритмите.Освен всичко това, „Въздухария“ ще ни зарадва и с няколко лекции на различни въздушни тематики. Ясен Савов – настоящият носител на националния рекорд за най-дълъг прелет с парапланер (350 км), ще бъде един от пилотите, които ще направят представяне по време на фестивала. Презентация, обхващаща интересни летателни моменти и история на парапланеризма, ще бъде направена от опитните пилоти на SkyCamp и със сигурност ще привлече вниманието както на по-опитните, така и на начинаещите пилоти или просто любители на летенето.Специална лекция по метеорология ще бъде изнесена от Георги Йорданов, а Александър Мариносян, който ще изпълни самолетното акро шоу, също ще се качи на лекторската сцена като презентатор.", "date": "2017.09.01", "title": "Полети с парапланер и балон и карнавал във въздуха ни очакват на \"Въздухария\""}
{"url": "https://offnews.bg/temida/ochakvano-sadii-posochiha-choveka-na-georgi-kolev-za-sledvashtia-preds-664152.html", "text": "Очаквано съдия Георги Чолаков бе номиниран от Пленума на Върховния административен съд (ВАС) за следващ председател на съда. Това стана при отсъствие на близо 1/3 от съдийския състав на съда и очаквано  на съда Георги Колев кандидатура беше одобрена. От общо 91 съдии, на Пленума днес са били 61.Отсъствието на не малка част от съдиите не е изненада, . Такова опасение изразиха някои членове на Висшия съдебен съвет (ВСС) при гласуването на хронограмата за избор на председател на ВАС. Комисията за атестирането и конкурсите беше предложила това да стане на 21 септември, но шефът на ВАС Георги Колев поиска по-ранна дата, а именно 11 септември. Тогава се изразиха опасения, че изслушването на кандидатите от Пленума на съда ще бъде във време, в което все още ще има хора в отпуск.Това не е първото очаквано развитие по случая с номинацията на нов председател на ВАС. Първоначално името на Чолаков се появи като вероятен наследник на Георги Колев много преди той да бъде номиниран. Няколко месеца преди да бъде излъчен за кандидат той е \"презентиран\" като най-подходящия за поста. За него се знае, че е семеен приятел на Колев. За кратко е бил съдия в районните съдилища на Сливен и Котел, след което адвокат и нотариус в Балчик. През 2012 г. се класира на единствената бройка за съдия във ВАС от външен конкурс. Почти веднага след встъпването му в длъжност е назначен от Колев за председател на Второ отделение на ВАС, където заменя Галина Солакова.Изразяващи съмнения в качествата на Чолаков да бъде административния ръководител, от който ВАС се нуждае споделят, че им се заявява, че кандидатурата му вече е съгласувана и одобрена от политическите лидери на парламентарно представените партии и от почти всички членове на двете колегии на ВСС.Окончателният избор на Чолаков се очаква да стане в последните ни от мандата на настоящия ВСС. Мандатът на Георги Колев изтича на 22 ноември.", "date": "2017.09.01", "title": "Очаквано съдии посочиха човека на Георги Колев за следващия председател на ВАС"}
{"url": "https://offnews.bg/zdrave-i-krasota/balgari-podobriavat-rekord-na-gines-s-kauza-664147.html", "text": "Девети септември е една от най-противоречивите дати в новата български история и група млади българи са се заели с нелеката задача да направят така, че всички сънародници да я запомнят и с нещо безусловно позитивно.Треньорът Лазар Радков и сподвижниците му се канят Настоящият рекорд е от 1645 души и е записан в Индия. Българите са се заели с оптимистичната задача да съберат поне 2000 души на голямата поляна в Южния парк в София.Защо го правят?Малко хора знаят, но българите сме на последно място по спортуващи на глава от населението в цяла Европа, но за сметка на това сме на първо място по тютюнопушене и на първо място по сърдечно-съдови заболявания. Като бонус към това – всяка година българинът има все повече проблеми със затлъстяването, сочи статистиката.Младите ентусиасти от  са стартирали кампания, която се нарича #30за30 и целта ѝ е да мотивира поне 1 000 000 българи да спортуват ежедневно в продължение на 30 дни.Защо спорт?Според кардиолозите спортът, разумното хранене и по-малкото тютюнопушене са основните фактори, които ще ни помогнат да напуснем позорното първо място в класацията за най-много умрели от сърдечно-съдови заболявания хора. Но не спортът като професионален състезателен спорт, а повечето разнообразно ежедневно физическо движение.Защо 30 дни?Защото, когато практикуваш дадено действие в продължение на 30 дни, шансът то да се превърне в навик е над 80%.Защо рекорд с лицеви опори?По този начин инициаторите искат да привлекат общественото внимание към така наболелия проблем, за който почти не се говори, а решението е толкова просто.Повечето сърдечно-съдови проблеми се повлияват чудесно от повече и по-разумно движение. От нас зависи дали ще почнем да се движим повече и по-редовно или ще чакаме да станем част от статистиката.Повече за кампанията #30за30 може да научите на  и разбира се, ако искате да помогнете България да подобри този световен рекорд – заповядайте на 09.09., събота, от 9:45 на голямата поляна в Южния парк (тази, на която се правят повечето концерти).", "date": "2017.09.01", "title": "Българи подобряват рекорд на Гинес с кауза"}
{"url": "https://offnews.bg/futbol/shvedite-v-nedoumenie-dopusnahme-tri-gola-za-parvi-pat-v-kvalifikatci-664155.html", "text": "Националите на Швеция по футбол не скриха разочарованието си от загубата с 2:3 от България в световната квалификация снощи в София. \"Лъвовете\" триумфираха за първи път от почти 50 години и свалиха скандинавците от първото място в група \"А\".\"Не знам защо се получи така. Не направихме добър мач. Нямам отговор. Разочаровани сме. Прибързвахме и не успяхме да намерим нивото си на игра. Не започнахме добре срещата и изиграхме много лошо първо полувреме. След почивката се опитахме да подобрим нещата, задържахме по-дълго топката, но не се получи. Допуснахме три гола за първи път в квалификациите. В момента не мога да дам отговор защо\", заяви централният бранител Виктор Линдельоф.Вратарят Робин Олсен пък пое вината за първия гол на българите. \"Допуснах грешка при първия гол и съжалявам. Не прецених добре центрирането и България поведе в резултата. Това беше най-слабият ни мач в квалификациите досега. Знаехме, че съперникът е силен като домакин. Трябваше да се опитаме да ги притискаме повече, да не им оставяме празни пространства за контраатаки. моментът е тежък. Много сме ядосани и разочаровани\", каза Олсен.Емил Форсберг пък пропусна дузпа при 0:1 през първото полувреме. \"Вече не държим съдбата на първото място в ръцете си. Бяхме прекалено еднообразни, липсваше ни агресия и направихме прекалено много грешки. Допуснахме два ненужни гола. Загубихме по най-глупавия начин. Ситуацията сега се усложнява, но в неделя ни чака друг мач (срещу Беларус), който трябва задължително да спечелим\", каза Форсберг.Капитанът Андреас Гранквист също призна, че отборът се е представил доста под нивото си. \"Разочарованието е огромно. Не успяхме да покажем нивото си от предишните мачове. Направихме грешки, бяхме прекалено пасивни. Допуснахме гол, изравнихме, след това отново допуснахме гол и пак успяхме да изравним.През второто полувреме прекалено прибързвахме, бяхме убедени, че сме по-добри и ще спечелим този мач, но бяхме наказани малко преди края отново след наша грешка. Сега е важно да не свеждаме глави, защото следващият двубой с Беларус вече е от изключителна важност\", каза той.", "date": "2017.09.01", "title": "Шведите в недоумение: Допуснахме три гола за първи път в квалификациите"}
{"url": "https://offnews.bg/politika/1500-zasedania-v-briuksel-i-237-u-nas-shte-se-provedat-po-vreme-na-pre-664154.html", "text": "1500 заседания в Брюксел и 237 в България ще се проведат под егидата на българското председателство на Съвета на ЕС през януари-юни 2018 година, стана ясно от думите на министър Лиляна Павлова по време на първия парламентарен контрол от новата пленарна сесия.Павлова отговори на въпрос на депутата от ДПС Велислава Кръстева защо българското председателство ще е базирано в Брюксел и повечето заседания ще са изнесени в белгийската столица.Министърът по европредседателството обясни, че терминът \"брюкселски базирано\" касае модела по координация на функционирането. Тя посочи, че в България ще се проведат около 237 заседания. 32 от тях са на най-високо ниво - т.е. с участие на държавни глави и министър-председатели. Останалите са на ниво генерални директори и експерти. Тези заседания ще се проведат основно в София, а 5 ще са във Варна. Лиляна Павлова припомни, че след последните вълни на присъединяване поради по-големия брой страни членки е предвидено всички официални заседания да се провеждат в Брюксел, Люксембург и Страсбург.За целите на председателството 1300 души от България ще бъдат командировани към представителството ни към Еврокомисията в Брюксел, добави министърът.", "date": "2017.09.01", "title": "1500 заседания в Брюксел и 237 у нас ще се проведат по време на председателството"}
{"url": "https://offnews.bg/offtopic/mareshki-se-podigra-zhestoko-s-valeri-simeonov-664171.html", "text": "Лидерът на партия ВОЛЯ и зам.-председател на парламента Веселин Марешки се подигра на наказателните акции на вицепремиера Валери Симеонов на Слънчев бряг.Марешки е главен герой в комедийно видео на популярния във Варна шоучен Кварталната Батка. В клипа на плажа се вихри шур купон на хитовото парче на Гери Никол \"Пръскам\", а Марешки, в ролята на нагъл политик, паркира луксозното си бентли направо върху пясъка.Той дърпа кабелите на музикалната уредба и разгневява купонджиите: А Марешки отговаря:От ВОЛЯ обясниха, че замисълът на видеото е, че когато някой се вземе твърде насериозно - става смешен, погледнат отстрани. Идеята за клипа била на самия Марешки.Това е нашият шеговит поглед върху нелепите пиар кампании на вицепремиера Симеонов срещу хората и бизнеса по Южното Черноморие, обясниха от партията.Само за час видеото натрупа над 60 000 гледания.", "date": "2017.09.01", "title": "Марешки се подигра жестоко с Валери Симеонов"}
{"url": "https://offnews.bg/politika/ninova-otide-pri-radev-za-da-go-pita-za-antikoruptcionnia-zakon-na-bs-664181.html", "text": "Днес следобед президентът Румен Радев се срещна на „Дондуков“ 2 с председателя на БСП Корнелия Нинова.На срещата с президента представихме нашия законопроект за антикорупционен закон. Беше важно да уточним два въпроса: тъй като само в нашия се предвижда президентът да назначава председателя на комисията, искахме да чуем неговото мнение. Той заяви, че е готов да поеме тази отговорност. Второто беше за разследващите функции на комисията. И президентът е на мнение, че този орган трябва да има разследващи функции. По двата важни въпроса имаме единно становище, коментира лидерът на БСП Корнелия Нинова.Борбата с корупцията е от изключително значение за обществото ни и затова на нея ще бъде посветено следващото заседание на Консултативния съвет за национална сигурност на 9 октомври, заяви държавният глава.Радев подчерта, че очаква предложените законодателни промени \"ясно да регламентират прилагането на всеобхватен подход в борбата с корупцията – не само превенция, но и провеждането на разследване и внасянето на обвинение.\"Нинова съобщи, че ще има срещи с европейските посланици за представяне на законопроекта на БСП.", "date": "2017.09.01", "title": "Нинова отиде при Радев, за да го пита за антикорупционния закон на БСП"}
{"url": "https://offnews.bg/izvan-terena/ruuni-shofira-pian-arestuvat-go-664141.html", "text": "Нападателят на Евертън Уейн Рууни е арестуван от полицията в Чешър по подозрение, че е карал пиян, пише изданието \"Мирър\".31-годишният Рууни, който е голмайстор номер 1 на националния отбор на Англия, е бил задържан тази нощ, след като е бил спрян за рутинна проверка. От полицията все още не са дали повече подробности по случая.През ноември миналата година нападателят се забърка в друг подобен скандал. Тогава футболистът бе заснет в очевидно нетрезво състояние, след като се бе забавлявал до ранни зори в нощта след квалификацията срещу Шотландия (3:0).Миналата седмица Рууни обяви оттеглянето си от националния отбор след 119 мача и 53 гола с екипа на \"трите лъва\". Това лято Рууни се завърна в родния си клуб Евертън, след като 13 години бе част от Манчестър Юнайтед.", "date": "2017.09.01", "title": "Рууни шофира пиян, арестуват го"}
{"url": "https://offnews.bg/drugi/svetovni-kvalifikatcii-i-tenis-v-efira-dnes-664133.html", "text": "Световни квалификации и US Open ще дават по телевизията днес (петък) 01.09.2017 г.ФУТБОЛ21:45 часа (Мондиал 2018, кв.) Малта – Англия - Диема Спорт 2, EuroSport 221:45 часа (Мондиал 2018, кв.) Чехия – Германия Диема СпортДРУГИ СПОРТОВЕ12:00 часа (Голф) Европейски тур в Чехия - Мтел Спорт 216:00 часа (Колоездене) Обиколка на Испания - Евроспорт 116:00 часа (Голф) Европейски тур в Чехия - Мтел Спорт 217:00 часа (Евробаскет 2017) Сърбия – Латвия - БНТ HD18:00 часа Турнир от Големия шлем Ю Ес Оупън - Евроспорт 219:00 часа Турнир от Големия шлем Ю Ес Оупън - Евроспорт 119:00 часа (Бокс) Световно първенство в Хамбург - Мтел Спорт 119:15 часа (Художествена гимнастика) Световно първенство в Пезаро - БНТ HD21:00 часа (Лека атлетика) Диамантена лига в Брюксел - Мтел Спорт 2", "date": "2017.09.01", "title": "Световни квалификации и тенис в ефира днес"}
{"url": "https://offnews.bg/stil/uvolniha-transseksualen-model-za-tvardenieto-che-vsichki-beli-sa-rasi-664184.html", "text": "Френският козметичен гигант L'Oreal уволни първия си транссексуален модел, който трябваше да участва в британска рекламна кампания. Поводът за това стана публикация на той/тя във фейсбук, в която заяви, че всички бели хора са расисти, съобщи Ройтерс.Моделът от Лондон Монро Бергдорф обяви на страницата си в социалната мрежа, че ще бъде част от новата рекламна кампания на френската козметична марка, фокусирана върху разнообразието.По-късно обаче написа ѝ: Думите на Бергдорф обаче не бяха подминати от британския офис на L'Oreal, който обяви, че е решил да прекрати договора си с Монро.Бергдорф от своя страна се опита да се оправдае, че думите ѝ са били реакция на насилието на белите нацисти в Шарлотсвил в САЩ.", "date": "2017.09.01", "title": "Уволниха транссексуален модел за твърдението, че всички бели са расисти"}
{"url": "https://offnews.bg/futbol/noviat-v-levski-ima-263-minuti-v-liga-1-664137.html", "text": "Левски обяви поредното си ново попълнение. Тимът се подсили с френския халф Антони Белмонт, обяви официалният сайт на клуба.21-годишният футболист идва от френския Дижон, където му оставаше още един сезон до края на договора. Интерес към него са проявявали и няколко отбора от родината му – Ланс, Брест, Оксер и др.През кариерата си той има общо 22 двубоя за Дижон и още 12 за резервния отбор на французите. В Лига 1 записва 8 срещи и 1 асистенция.Общите минути игра във френския елит са 263, като започва титуляр в мачовете срещу Лориент (1:0), Олимпик Лион (2:4), Нант (1:3) и Олимпик Марсилия (1:1).В нито един от тях Белмот не играе до края, като най-много престоява на терена при поражението на Дижон от \"хлапетата\" (78').Срещу Каен (2:0) и Тулуза (0:0) новото попълнение на Левски играе по 60 секунди, като нулевото равенство засега е последната му изява в Лига 1.Французинът вече направи първа тренировка със \"сините\". Белмонт завъртя няколко обиколки на официалния терен на стадион \"Георги Аспарухов\", а след товат се подготвяше под ръководството на кондиционния треньор Матия Винченци.", "date": "2017.09.01", "title": "Новият в Левски има 263 минути в Лига 1"}
{"url": "https://offnews.bg/112/mvr-otkrilo-avtomobila-s-kojto-e-otvlechen-adrian-664143.html", "text": "Открит е автомобилът, с който е бил отвлечен Адриан. Той е с марка „Шкода“ и е бил запален. Установяваме дали точно това е автомобилът, от къде е и т.н.Това каза в пред bTV министърът на вътрешните работи Валентин Радев за случая с изчезналия 25-годишен син на бизнесмен в района на село Герман.„Много сме загрижени за Адриан, за семейството му и въобще да решим случая. Ако аз ви отговарям на тези въпроси, го слушат и лошите и тези, които са направили това деяние. Нямам да и дам информация, с риск да не ви съобщаваме и на вас. Няма да им даваме информация с цел да стигнем бързо до тях.Всякакви версии и връзки търсим. Последното отвличане е през 2013 г. Пикът беше 2008-2009 г. Последните 4-5 години този феномен го няма. Работим с всички сили“, обясни министърът на вътрешните работи. По думите му няма по-богати хора от държавата. \"Тя е на мястото си и работи и по други случаи ефективно. МВР е открито, както никога досега. Досега нямаме информация за искан откуп\", коментира още Радев.", "date": "2017.09.01", "title": "МВР открило автомобила, с който е отвлечен Адриан"}
{"url": "https://offnews.bg/obshtestvo/nov-zakon-v-stari-odezhdi-mvr-na-pat-da-provali-vazhen-proekt-ot-pres-664135.html", "text": "От бързане и престараване да бъде прокаран новият  (ЗОЧД) висши чиновници в МВР са направили сериозен гаф, от което законопроектът може да падне - част от становищата на браншовите организации са взети от стар законопроект за частните охранители, който не стигна до пленарна зала.За това алармираха от Българската стопанска камара, Индустриален клъстер \"Сигурност\" и още няколко организации, работещи в сферата на охранителната дейност.Според тях законопроектът е внесен в парламента в пълно процесуално нарушение на Закона за нормативните актове (ЗНА), като не е обявен за обществено обсъждане, а в становищата към него са буквално копирани становища от , който така и не стигна до парламента. Става въпрос за становища на стопанската камара, клъстера и Съюза на Фирмите за охрана и сигурност (СФОС), както и на фирма „СОТ-Сигнално охранителна техника“ ЕООД.\"Същите обаче не са давали становища по този Законопроект, а по ЗИД на ЗЧОД със сигнатура на НС № 654-01-62/ 24.04.2016 г.\", се посочва в становище на клъстера до премиера Бойко Борисов, председателя на парламента и шефовете на парламентарни групи.Това на практика означава, че тези организации не са търсени за становище по законопроекта, а оттам е нарушено и изискването за подлагането на обществено обсъждане.От становището става ясно, че това не е единственото нарушение на законодателството. Проектът на закона е внесен без липса на оценка за въздействието на законопроекта, въпреки че вносителите са посочили, че такава не се изисква, тъй като не се регулиран отношения с прилагането на европейското право. От клъстера обаче са категорични, че това не е така, тъй като частната охранителна дейност е регламентирана в няколко важни документа: Договора за функциониране на ЕС (ДФЕС), Конвенция № 87 на Международната организация на труда, директивите, свързани с прилагането на ДФЕС, Директивата за услугите, релевантното законодателство, свързано с търговските дружества на територията на ЕС, както и съдебна практика на Европейския съд.Точно това налага да има оценка на въздействието, смятат браншовите организации.В същото време законопроектът е в разрез с европейското законодателство в областта на конкуренцията и с това, че се въвеждат дискриминационни мерки във вътрешния пазар. С него не се намалява административната тежест, каквито амбиции заяви правителството. В законопроекта е заложено конституционно нарушение, което касае регулирането на дейности от държавата. Законът регулира стопански отношения, каквито са услугите за частна охранителна дейност, а това е недопустимо, тъй като се нарушава правото за еднакви условия за стопанска дейност, предотвратяване злоупотреба с монополно положение, нелоялна конкуренция и защита на потребителя.По този начин ще се наруши равнопоставеността между частните охранителни фирми. Вменяват се и нови тежести за бизнеса. Нарушават се и правата на сдружаване, и за извършване на търговска дейност. Проектът изисква, ако частните охранители не членуват в браншова организация, лицензът им ще бъде отнет. Новият проект на закон е своеобразно продължение на идеята \"полицай във всяко село\", в която второто правителство на Бойко Борисов се провали. Идеята беше възродена и при третия кабинет на ГЕРБ и Обединените патриоти, но беше намерена вратичка през закона за частните охранители. От изказвания до момента на шефа на вътрешната комисия в парламента Цветан Цветанов става ясно, че с новия закон се цели да се мобилизира ресурсът на частните охранителни фирми в борбата с битовата престъпност. Именно несправянето с битовата престъпност в малките населени места доведе до идеята за , която второто правителство на Бойко Борисов лансира преди да подаде оставка. Тогава в бяха отпуснати 7 млн. лева за борба с битовата престъпност.През 2016 г. МВР предложи Закон за частната охранителна дейност, който обаче не стигна до гласуване. С текстовете беше въведен изискването за регистър \"Видеонаблюдение\", в който трябва да се съхраняват записите от камерите на частните охранителни дружества.Със закона се въвеждаше и задължителното изискване за членство на охранителните фирми в професионално сдружение. Лицензът на охранителите ще се отнема, ако търговецът не удостовери, че е член на сдружение за частна охранителна дейност или ако е прекратил членството си за по-дълго време.Тогава също бяха предвидени нови видове охрана и беше предвидено МВР да следи за техническото оборудване, автомобилите и персонала, който трябва да притежава необходимата професионална квалификация.", "date": "2017.09.01", "title": "Нов закон в стари одежди: МВР на път да провали важен проект от престараване"}
{"url": "https://offnews.bg/razsledvane/zashto-ministar-moskovski-neglizhira-kradtcite-na-gorivo-na-letishte-s-664144.html", "text": "Според Конституцията частната собственост в България има неприкосновен статут, държавната обаче „кучета я яли”. Никой не плака за нея, като се започне от разбойническата приватизация, та чак до наши дни. И да се краде от държавното е най-безопасно. Летище София е само една малка илюстрация.Историята, за която ще стане дума, започва в първите дни на януари 2016 г. Тогава електротехникът в автосервиза към летището Пламен Иванов написал докладна записка до началниците, за да ги информира за една добре организирана схема за кражби на дизелово гориво за служебните автомобили. Той уведомил за случаи, когато дизеловото гориво, заредено на ведомствената бензиностанция, замръзва още при температури от минус 10-12 градуса по Целзий, а по БДС следва да е течно и при минус 40 градуса. Той не е посочил най-вероятната причина, но тя е ясна – в дизела има доста вода, която не може да се окаже там случайно.В този момент Иванов изобщо не е наясно с мащабите на цялостната добре организирана и прикрита схема за кражби на дизелово гориво от служебните автомобили. Въпреки това още на следващия ден двама колеги спешно написали услужливи доноси-клевети, че на Иванов му липсва професионализъм и старание да се обучава. На втория ден електротехникът е уволнен поради непригодност. Кодексът на труда обаче предвижда друга процедура в подобна ситуация.Мафията отговорила светкавично на предизвикателството, защото се бояла от по-нататъшни разкрития и изритала Иванов. Допреди няколко години на летището дозареждали на ведомствената бензиностанция поизпразнените резервоари. На колите, които се движат извън летището, изразходеното гориво се отчитало по норми за изминатите километри. Проблем било за специалните автомобили (например автоцистерни), които през целия ден изминават само къси разстояния на ниски скорости и предавки (общо 10-15 км на денонощие), а двигателите им работят на място дълго време (по 10-15 часа на денонощие). На част от самолетообслужващата техника има фабрично монтирани моточасовници за регистрация на работещ двигател, но не са малко и автомобилите, които работят на същия режим без такъв измерителен уред.Тогава била лансирана изключително добрата идея на всички коли да бъдат монтирани допълнително моточасовници (електрически часовници, свързани с двигателите). Речено - сторено. Не последвали обаче ведомствен стандарт и указания как и къде да стане свързването на апаратите. Така вместо моточасовникът да стане средство за действен контрол, той само перфектно прикривал кражбите, защото техният импровизиран монтаж позволявал техните показания да бъдат манипулирани без никакъв проблем.Логиката изисква моточасовникът да се включва единствено и само при работещ двигател, следователно да получава електрозахранване примерно от сензор в изходящата магистрала за високо налягане на маслената или горивната помпа. Вместо това монтираните на летището уреди получават захранващо електрическо напрежение още при завъртане на контактния ключ, дори преди включване на стартера. Затова не е изненада, че има констатирани случаи на изтощени през нощта автомобилни акумулатори, „случайно” забравени на „контакт”. В резултат се калкулират фиктивно десетки отработени часове и полагащо се за тях гориво – говори се за 10% от общото гориво. Технически подробности са как се краде и изнася „изразходеното” гориво.Още в първите месеци на принудително бездействие, докато в продължение на година успешно водел съдебни дела, Иванов си припомнил как му възложили да монтира на една кола моточасовник по своя преценка и да го пъхне в „жабката”. Сега той подпитал бивши колеги и се оказало, че монтажите по всички коли са изпълнявани различно и то по най-примитивни начини. С наивната увереност, че ще спомогне да се въведе някакъв ред, Иванов уведомил транспортния министър Ивайло Московски. В своя сигнал той разказал и за други нередности.Със заповед на Московски № РД-18-11/18.4.2016 е извършен вътрешен одит на Летище София по сигнала на Иванов с № 13-00-73/10.3.2016 г. Въз основа на извършения одит е изготвен доклад №7/19.5.2016, утвърден от Московски. Изготвено е и становище № 18-11/24.6.2016, с което министър Московски е уведомен за твърденията на Пламен Иванов и с изводите на одита. С писмо №13-00-73/20.7.2016 Звеното за вътрешен одит отговаря на Иванов. Лайтмотивът на всички документи е един: няма кражби, дейността на всички служители на Летището е строго в рамките на закона.Докладът на МТИТС обаче цитира почти буквално Становище №100-6367/5.4.2016 на изпълнителния директор на Летището Христо Щерионов. Ето откъси от него:Противоречивите констатации и твърдения са твърде много за един документ, пък макар и за ведомството на министър Московски.Междувременно Иванов се обърнал към всички възможни инстанции в държавата и сигнализирал за организираните кражби на гориво чак до Националния съвет по антикорупционни политики към МС и до президента Радев... Отвсякъде препращали неговите сигнали до министър Московски, откъдето реално не последвало нищо.За уточняване дали моточасовниците все пак са моточасовници, как са монтирани и как се използват, до министър Московски бе изпратен журналистически сигнал с предложение незабавно да разпореди на изпълнителния директор на Летище София Владимир Рапонджиев да организира в най-кратък срок монтажа на въпросните моточасовници по начин, който да изключва възможността за тяхното манипулиране и те наистина да работят единствено при включен двигател на автомобила.Министър Московски в своя типичен стил на поведение не отговори ни пряко, ни косвено. Това означава, че кражбите на гориво планирано ще продължат, както и досега. Защо ли?И още един детайл: Владимир Рапонджиев като сегашен изпълнителен директор на летището също няма да си мръдне и малкия пръст да преустанови кражбите на гориво, защото той неслучайно не направи нищо в тази насока, докато до януари беше директор на летищната служба по сигурността и борбата с кражбите влизаше в задълженията му. Впрочем тази му пасивност в някаква степен предопредели назначаването му на сегашната длъжност въпреки тоталната му неподготвеност и некомпетентност. Завършената Национална спортна академия обучава само спортисти и бодигардове, какъвто Рапонджиев е бил цял живот. За шеф на летище се иска друго образование и съвсем различен от неговия професионален опит.Ако за нещо наистина трябва да се съжалява, то е, че изпълнителният директор на летището по време на служебното правителство Пламен Станчев се запозна документално със скандалната информация само часове преди да бъде освободен от длъжност. А му трябваше поне седмица, за да разгони крадливата банда.Що се отнася до електромонтьора Пламен Иванов, съдът го върна на работа на летището. Той вече до никого не пише, защото сигналите му стигнаха до върха на държавната йерархия, но му се върнаха като рикошет. Сега той просто чака с надежда в някакво обозримо бъдеще да излезе в пенсия, а е заобиколен от много негодници, които никак не му мислят доброто. Дано да успее.", "date": "2017.09.01", "title": "Защо министър Московски неглижира крадците на гориво на Летище София?"}
{"url": "https://offnews.bg/offtopic/aktiorat-dzhak-blek-se-kefi-na-balgarska-narodna-muzika-video-664156.html", "text": "Изглежда българската народна музика носи голямо щастие на холивудския актьор Джак Блек. Артистът се засне на видео как слуша и имитира песента \"Ерген дядо\".Изпълнението на песента е на хора на Българското национално радио.Песента Блек представя с типични за него жестове и мимики, които могат да разсмеят и малки, и големи.Клипчето е качено във фейсбук страницата на Radio X и е гледано над 50 хиляди пъти.48-годишният Джак Блек участва предимно в комедийни филмови проекти, но има и музикална кариера. Роли е имал във филми като \"Tenacious D in The Pick of Destiny\", \"Nacho Libre\", \"Kung Fu Panda\" (озвучава пандата Po), School of Rock и други.Джак Блек и \"Ерген Дядо\":", "date": "2017.09.01", "title": "Актьорът Джак Блек се кефи на българска народна музика (видео)"}
{"url": "https://offnews.bg/futbol/razgrabiha-vip-biletite-za-shouto-na-stoichkov-za-edin-den-664146.html", "text": "Всички ВИП билети за звездния сблъсък между Дрийм тийма на Барселона и отбора на Христо Стоичков вече са продадени, след като бяха разграбени за един ден.Освен че всеки фен, закупил VIP билет за футболната среща на 20 септември в Стара Загора, ще получи ексклузивен подарък в деня на събитието, ще има и уникалната възможност да преживее емоцията на най-грандиозното футболно шоу.Все още в продажба има ограничено количество билети на цени от 30 до 80 лв., които могат да бъдат закупени и от специално откритата за събитието каса пред Общината в Стара Загора.Камата е призовал своите съотборници от САЩ '94 - Красимир Балъков, Йордан Лечков, Наско Сираков, Емил Костадинов, Петър Хубчев, Даниел Боримиров, Бончо Генчев, Петър Михтарски. Те ще бъдат подкрепени от Димитър Бербатов и Мартин Петров.Ицо не е забравил местните любимци Мюмюн Кашмер и Васко Драголов. Треньорът на Берое Сашо Томаш също е на линия.Треньори на отбора ще бъдат Димитър Пенев и Христо Бонев, както и легендата на Берое Петко Петков.", "date": "2017.09.01", "title": "Разграбиха ВИП билетите за шоуто на Стоичков за един ден"}
{"url": "https://offnews.bg/politika/dps-podkrepi-antikoruptcionnia-zakon-na-gerb-tcatcarov-s-rezervi-664163.html", "text": "ДПС ще подкрепи антикорупционния закон на ГЕРБ. Това стана ясно на проведеното днес обсъждане на законопроекта, който срещна сериозни критики от неправителствени организации. В същото време главният прокурор Сотир Цацаров и от ДПС се обявиха за отпадането на репресивни мерки, като въвеждането на доброволни сътрудници към бъдещия антикорупционен орган, които ще трябва да събират информация за проверяваните лица. В свое становище по законопроекта от Програма Достъп до информация критикуваха идеята, като я определиха като опит да бъде създадена \"шайка от доносници\" за репресивни акции. Още в четвъртък Сотир Цацаров изрази резерви по законопроекта на ГЕРБ в частта му за специалните разузнавателни средства. Според текстовете новият антикорупционен орган ще има техническата възможност да подслушва, при условие, че за тази дейност беше създаден специален орган - ДАТО.\"За мен двата основни момента, които будят притеснение, са притежаването на специалните разузнавателни средства и използването на доброволните сътрудници. Смущаващо e за мен, апелирам народните представители много внимателно да бъдат прецизирани разпоредбите за възможността за ползване на доброволни сътрудници. Това присъства и в законопроекта на БСП\", каза главният прокурор. От ДПС пък обясниха, че ще подкрепят текстовете, но няма да спестят критиките си. Хамид Хамид също поиска отпадане на доброволните агенти.  \"Не успяхте да разсеете съмнението в обществото, че наред с дългоочаквания закон, създаваме паралелни разследващи структури. Крачка напред е, че сте помислили за отнемането на имуществото. Ще получите подкрепа, но и сериозни критики особено по откритите полицейски правомощия, които възлагате на инспекторите\", каза Хамид.\"Ако на Комисията за противодействие на корупцията бъде разрешено да притежава специални разузнавателни средства държавата ни ще има 3 централи, които ще могат да ги притежават. Въпросите за контрола трябва да си ги постави всеки от нас, мисля, че отговорите са ясни\", коментира Цацаров. По време на дискусията от думите на правосъдния министър Цецка Цачева стана ясно, че бъдещата комисия ще бъде само заявител на СРН, но няма да може да ги прилага. В проекта на ГЕРБ мегаорганът в борба с корупцията е новосъздадената с проекта комисия, докато в този на БСП се говори за специална агенция \"Антикорупция\". Според управляващата партия председателят на тази комисия трябва да се избира от Народното събрание по предложение на депутати, докато БСП предлага председателят на агенция \"Антикорупция\" да се назначава с указ на президента.Остава идеята на ГЕРБ председателят на новата комисия да се назначава от Народното събрание. По-рано днес президентът Румен Радев подкрепи идеята на БСП това да става с указ на държавния глава. \"Как може да си представим, че парламентарното мнозинство ще избере този човек и ще бъде ли в състояние той да разследва правителството, ако то е излъчено от същото това парламентарно мнозинство. Няма логика\", обясни позицията си Радев.", "date": "2017.09.01", "title": "ДПС подкрепи антикорупционния закон на ГЕРБ, Цацаров с резерви"}
{"url": "https://offnews.bg/sviat/rumania-arestuva-shefa-na-natcionalnata-zdravnoosiguritelna-kasa-za-ko-664157.html", "text": "Антикорупционната дирекция на Румъния арестува директора на румънската Национална здравноосигурителна каса Мариан Бурча, предаде в-к \"Зиаре\".Причината - разследване срещу него за фиктивни медицински услуги с цел източване на касата. Освен него са арестувани още трима души.Те са задържани след извършени 50 обиска от страна на антикорупционните власти в страната в Националната здравноосигурителна каса и Здравноосигурителната каса на столицата, които са установили нарушения. Бурча и останалите трима са се сдобили с обвинения във вземане на подкуп, търговия с влияние, съставяне на организирана престъпна група, фалшификация на документи и други престъпления, извършени в периода 2016 г. - 2017 г.", "date": "2017.09.01", "title": "Румъния арестува шефа на Националната здравноосигурителна каса за корупция"}
{"url": "https://offnews.bg/futbol/chudesna-pobeda-no-za-klasirane-triabva-pone-tochka-v-holandia-664119.html", "text": "Боят 3:2 над стария кошмар Швеция заслужено вдигна самочувствието на националите. И изостри апетитите на феновете за класиране на Мондиал 2018. Но!След 7 изиграни мача нашите остават в неизгодна позиция за второто място, което позволява почти сигурно участие в баражите. Припомняме регламента.14 тимове от  Европа получават право за участие на Световното по футбол в Русия. Това са домакините, победителите в 9-те квалификационни групи, а най-добрите 8 втори играят плейофи за попълване на последните 4 квоти.Абсурдно е  да се мисли, че някой може да застраши хегемонията на Франция, която влиза в плашеща съперниците форма. \"Петлите\" разбиха 4:0 Холандия, но пропуснаха да вкарат още толкова, в което ще се убедите от видеото. Страхотен Лемар вкара два гола и накара намиращия се на трибуните Арсен Венгер да си скубе косите, че не е извадил ден по-рано офертата от 92 милиона паунда за крилото но Монако. Заради участието на Лемар в мача Арсенал не успя да купи бързака.Ранената тежко Холандия обаче ни приема в неделя в Амстердам и ще се опита да измие срама. А нашата задача е ясна - поне точка съхранява шансовете ни за класиране. Макар че ако сме реалисти, победа реално ни оставя в играта. Защото после в София идва Франция, а нова победа звучи прекалено срещу Гризман, Лемар, Погба и останалите.Паднем ли в неделя, ще трябва да чакаме чудеса. Пак тогава Швеция гостува на Беларус и вероятно ще спечели, тъй като ще е опряна до стената. Хората на Лукашенко са безобразни, снощи паднаха 0:1 от Люксембург.И ако не победим в Амстердам, вероятно ще изостанем на 4 точки от Швеция, а и ще се смъкнем на една зад Холандия. После скандинавците приемат Люксембург и ще ни изпреварят и на теория преди изиграване на последните мачове.Сгрешат ли обаче в Беларус, шведите могат да загубят всичко в последния мач от Холандия, ако \"лалетата\" вече са ни победили. Или от нас, ако (дано) ние сме измъкнали нещо от \"Амстердам арена\".Така че стискаме палци в неделя! За наша победа и шведския провал в Беларус. Звучи малко вероятно, но няма да се разсърдим на момчетата, стига да покажат духа от снощи.ПРОГРАМАТА В ГРУПА \"А\"Беларус - ШвецияХоландия - БЪЛГАРИЯФранция- ЛюксембургШвеция - ЛюксембургБеларус - ХоландияБЪЛГАРИЯ - ФранцияФранция - БеларусЛюксембург - БЪЛГАРИЯХоландия- ШвецияКЛАСИРАНЕ1. Франция 162. Швеция 133. БЪЛГАРИЯ 124. Холандия 105. Беларус 56. Люксембург 4", "date": "2017.09.01", "title": "Чудесна победа, но за класиране трябва поне точка в Холандия"}
{"url": "https://offnews.bg/zdrave/unikalna-grabnachna-operatcia-izvarshi-izraelski-profesor-v-gorna-bani-664140.html", "text": "Уникална операция за корекция на гръбначно изкривяване на дете извърши екип от израелския професор Ижар Фломан и специалисти от ортопедичната клиника в Горна баня.Интервенцията по метода ApiFix е направена на 16-годишно момче с около 60 градуса изкривяване на гръбначния стълб. Методът е прилаган само в няколко държави в света и едва за втори път у нас. Представлява поставяне на титанов имплант, който впоследствие коригира изкривяването с помощта на специализирани упражнения. Очаква се с операцията и последващата кинезитерапия, включваща и упражнения по метода на Schroth, изкривяването при пациента да бъде компенсирано наполовина.Операцията е извършена от хирурзите д-р Джеров и д-р Диков под ръководството на проф. Фломан. Тя е наблюдавана и от ръководителя на клиниката в Горна баня д-р Боян Христов. Израелският лекар е автор на иновативния метод и държи лично да наблюдава как се прилага той първоначално при всеки екип.Първата такава операция у нас е проведена в болница \"Токуда\" от екипа на доц. Яблански и също е наблюдавана лично от професора. Специалисти коментират, че ApiFix e по-щадящ за пациентите от стандартния оперативен метод и запазва до голяма степен движенията на гръбначният стълб и торса. Новият метод се прилага при деца с единична гръдна или гръдно-поясна сколиоза с изкривяване на гръбнака между 40 и 60 градуса и запазена гъвкавост на структурите.Екипът се надява и занапред подобни операции да бъдат извършвани у нас. Засега те не се покриват от здравната каза. Фондът за лечение на деца е отказал да плати импланта на 16-годишния пациент в мотива, че не е направена обществена поръчка. Цената на медицинското изделие е около 10 000 лева и е покрита от семейството на момчето.След София проф. Фломан е заминал за Канада, където ще наблюдава първите две такива операции за Северна Америка.", "date": "2017.09.01", "title": "Уникална гръбначна операция извърши израелски професор в Горна баня"}
{"url": "https://offnews.bg/medii/kakvo-stava-s-radio-z-rock-664136.html", "text": "Популярното рок радио Z-Rock попадна в капан на бизнес скандал, свързан със собствеността и марката на медията. Към момента съществуват две станции с името Z-Rock и двете могат да се слушат ефирно и онлайн.От едната страна в скандала са \"Оберон Радио Макс\" - притежателите на радиата FM+, Fresh, Star FM и Melody. Собственик на компанията е Васил Димитров, който е част и от фондация \"Радио Нова Европа\". Z-Rock е най-новото попълнение в медийната група на Димитров, като в \"новото\" радио са и добре познатите водещи - Елена Розберг, Буги Барабата и Краси Москов. Има и , който се пълни редовно, а на първа страница съобщава за промяната в собствеността.Дотук всичко изглежда наред, но паралелно с \"новото\" Z-Rock съществува и \"старото\", което доскоро беше част от \"Радиокомпания Си.Джей\", което пък е собственост на bTV Radio Group. То се помещава на стария сайт и излъчва предимно онлайн. Ефирното \"старо\" Z-Rock може да се слуша само в Пазарджик и Гоце Делчев.В големите градове ефирно се хваща новото радио, защото bTV не притежаваше честотите, а ги ползваше под наем.Много от честотите се държат именно от Васил Димитров и неговата фондация. Доскоро Димитров беше директор на радиогрупата на bTV, но беше освободен през юни т.г. Изглежда, че с тръгването си от bTV Димитров си е \"взел\" честотите и водещите на Z-Rock.Пред OFFNews Димитров описа казуса като търговски спор. \"Много е важно да се каже, че bTV никога не са имали лицензиите за Z-Rock. Те винаги са били на фондацията \"Радио Нова Европа\", която до скоро имаше договор с bTV, който от своя страна вече е прекратен\", коментира той.От своя страна bTV описват ситуацията като оказване на натиск, с какъвто \"компанията не се е сблъсквала\", но пък обещават нова програмна стратегия.", "date": "2017.09.01", "title": "Какво става с радио Z-Rock?"}
{"url": "https://offnews.bg/futbol/rumania-pohvali-plamen-iliev-uefa-go-barka-s-ivan-ivanov-664138.html", "text": "След страхотните спасявания срещу Швеция, вратарят Пламен Илиев получи заслужени похвали от северната ни съседка Румъния.Стражът на местния Астра бе герой за България при първата победа над Швеция от 50 години насам, пише gsp.ro. Тигъра спаси дузпа на Емил Форсберг в 16-ата минута в дебюта си в официален мач за \"лъвовете\".Илиев се намеси добре и при добавката на Берг. Така започна фантастичната нощ за бившия играч на Ботошани, допълва изданието.Той допусна два гола - дело на Лустиг и Берг, но нямаше вина за нито един от тях. През второто полувреме Илиев спаси тима си на няколко пъти, показвайки високата си класа при удари на Ерик Форсберг.\"Това беше най-важният момент в кариерата ми\", заяви вратарят на Астра след края на мача. Медията подчертава, че това е шеста спасена дузпа на ботевградчанина от началото на година.В същото време Европейската футболна централа допусна сериозен гаф на официалния си сайт. УЕФА обърка Илиев със защитника на Берое Иван Иванов.В страницата от снощния мач на \"лъвовете\" до името на Тигъра има снимка на бранителя Иванов.", "date": "2017.09.01", "title": "Румъния похвали Пламен Илиев, УЕФА го бърка с Иван Иванов"}
{"url": "https://offnews.bg/zdrave/bezplatni-pregledi-za-detca-s-grabnachni-izkriviavania-v-pirogov-664113.html", "text": "Лекари от отделението по физикална и рехабилитационна медицина в \"Пирогов\" ще преглеждат безплатно деца от 7 до 18 години с гръбначни изкривявания или съмнения за сколиоза.Така ръководеното от д-р Красимира Казалъкова звено ще отбележи 55-ия си рожден ден.Прегледите ще са на 12 и 13 септември от 11.45 ч., а желаещите трябва да се запишат на тел. 02/9154334 между 11 и 12.30 часа на 4-и и 5 септември 2017 г.Профилактичните прегледи ще извършват съвместно от доц. Казалъкова и екипа й и д-р Николай Цуцумански и екип от детски травматолози. Кинезитерапевти и рехабилитатори ще покажат на децата и родителите им упражнения, които подпомагат коригирането на стойката. ", "date": "2017.09.01", "title": "Безплатни прегледи за деца с гръбначни изкривявания в \"Пирогов\""}
{"url": "https://offnews.bg/obshtestvo/patnitci-na-balgaria-er-blokirani-nad-8-chasa-na-letishte-sofia-664111.html", "text": "Пътници на \"България ер\" са блокирани от 23.30 ч. снощи на летище \"София\", съобщи Нова тв.Няколко пъти им било съобщено, че полетът се забавя, качили ги на самолета, където чакали два часа и ги свалили. Хората не могат да се откажат от полета и да си тръгнат - куфарите им вече са в самолета.Те са в зоната за излитане от часове, сред тях има 20 деца, които трябва да отпътуват, за да не пропуснат първия си учебен ден в Испания.", "date": "2017.09.01", "title": "Пътници на България ер блокирани над 8 часа на летище София"}
{"url": "https://offnews.bg/sviat/harvi-vze-44-zhertvi-19-izcheznaha-664115.html", "text": "44 са вече жертвите на урагана \"Харви\". Всички загинали са от южния щат Тексас. 19 други са изчезнали, предава \"Ройтерс\".CNN съобщава за повече жертви - 47.Над 1,7 милиона човека в Тексас напуснаха от домовете си, за да се спасят от \"Харви\". 779 900 бяха евакуирани принудително, а останалите избягаха сами.\"Харви\" вече отслабна и сега е тропическа депресия, съобщи Националният център на САЩ за наблюдение на ураганите. Намира се на около 130 километра югоизточно от град Мемфис, щата Тенеси. Скоростта на съпътстващите ветрове достига малко повече от 48 км/ч.", "date": "2017.09.01", "title": "Харви взе 44 жертви, 19 изчезнаха"}
{"url": "https://offnews.bg/tenis/sharapova-chuvstvam-se-malko-momichentce-do-serina-664114.html", "text": "Мария Шарапова призна, че се чувства като малко момиченце при срещите със Серина Уилямс. Рускинята показа уважение към американката, въпреки че между тях избухна война за сърцето на Григор Димитров.\"За първи път се срещнахме през 2004 година на Уимбълдън, когато я победих. Порази ме нейната сила, нейният характер и нейният талант. Накара ме да се почувствам като малко момиченце\", каза Маша.По думите на Шарапова за отношенията им с Уилямс се носят неверни легенди. \"Постоянно ни сравняват, постоянно ни мерят доходите. Извън съперничеството на корта смятам, че изпитваме уважение една към друга. Иска ми се повече да ни обединяват в хубави неща, а не да ни противопоставят\", добави още 30-годишната рускиня.Припомняме, на 16 август Серина се изказа, че феновете харесват повече Мария заради цвета на кожата. И не се намери за по-непривлекателна от Маша.Иначе сравненията не спират. За втора поредна година Серина е най-богатата спортистка в света. Шарапова изпадна от десетката за първи път от 2005-а година. Тя не игра заради наказание за допинг.", "date": "2017.09.01", "title": "Шарапова: Чувствам се малко момиченце до Серина"}
{"url": "https://offnews.bg/kultura/varnentci-si-imat-nova-otvorena-biblioteka-vav-formata-na-rapan-snimk-664160.html", "text": "Морската градина във Варна си има нова отворена за всички библиотека. Достъпът до нея е напълно свободен и всеки може да седне и да почете в обособената зона или в парка.Библотеката е във формата на рапан и се казва именно така. Тя ще бъде на входа на Морската градина до 10 октомври.\"Кръстихме го Рапана от буквална любов към Варна и метафорична към четенето. Всеки може да си вземе книга, но е желателно да остави в библиотеката, за да не останем без книги. Ако си открадне - както вече казах, има нещо поетично в кражбата на книги. По-добре хората да крадат книги отколкото други неща\", написа във фейсбук Боян Симеонов, един от идеолозите зад \"Рапана\".", "date": "2017.09.01", "title": "Варненци си имат нова отворена библиотека във формата на рапан (снимки)"}
{"url": "https://offnews.bg/tehnologii/iskat-tri-taksi-neustojka-pri-predsrochen-razvod-s-mobilnia-operator-664139.html", "text": "Три месечни такси неустойка ще плащат клиентите при предсрочно прекратяване на договора с мобилен оператор, обяви председателят на Комисията за регулиране на съобщенията Веселин Божков във Варна.Това е договорено с два от мобилните оператори у нас с посредничеството на Комисията за защита на потребителите. Започнали са разговори и с третия оператор. Оттам са обещали да въведат същото правило до месеци.Сумата ще се дължи без значение от оставащия период до изтичането на договора, ако той е срочен.Шефът на регулатора призна, че друг голям проблем на операторите е покритието и че например във Варна ще бъдат изградени още 8 станции на мобилни оператори и 4 в общините около града с цел повишаване качеството на услугата.", "date": "2017.09.01", "title": "Искат три такси неустойка при предсрочен развод с мобилния оператор"}
{"url": "https://offnews.bg/112/maskiran-goni-mazh-s-nozh-i-buhalka-v-salona-na-restorant-v-lozenetc-664116.html", "text": "Мъж е бил нападнат с нож и бухалка от двама биячи пред ресторант в софийския жилищен комплекс \"Лозенец\".Човекът се прибирал вкъщи около 21 часа, когато двама маскирани се нахвърлили върху него - единият с бухалка и нож, разказа собственикът на ресторанта Виктор Ангелов пред Нова тв тази сутрин.\"В паниката си той хуква към сградата и кривва към служебния вход на ресторанта. Озовава се в залата за гости. Правят един кръг в гонитба около масите и за секунди излизат навън\", допълни Ангелов.В залата бил само единият нападател - другият се отказал при влизането в ресторанта.\"Единият се оказва да го преследва, другият обаче продължава да тича след него и се опитва да го налага с бухалката. След адекватна намеса от колегите нападателят напуска\", разказа Ангелов.По думите му нападнатият е в добро състояние, има само порезна рана, а след инцидента е бил разпитан от следствените органи.И двамата нападатели са избягали.", "date": "2017.09.01", "title": "Маскиран гони мъж с нож и бухалка в салона на ресторант в \"Лозенец\""}
{"url": "https://offnews.bg/politika/dps-stranata-se-upravliava-kato-klub-po-samodejnost-664125.html", "text": "Вместо управление на страната чрез работещи институции и администрация, ставаме свидетели на дейности, характерни за клуб по самодейност. Така държава не се управлява.Това заяви председателят на ДПС Мустафа Карадайъ от трибуната на Народното събрание в декларация от името на групата за новия политически сезон.Карадайъ посочи, че към края на миналата пленарна сесия е неговата политическа сила е отчела липса на управленска програма, а малко след това са се сдобили с такава, наречена Програма за управление на правителството.„Какво ни представи по същество тази програма – липса на ясна визия за бъдещо развитие, набор от по-скоро пожелателни декларации и мерки, които не само не гарантират постигането на набелязани добри цели, а разкриват неспособността на управляващите да постигнат икономически растеж, социална отговорност и европейско качество на живот“, каза лидерът на ДПС.По думите му липсва нормалност в управлението. Той посочи, че това е откровено подигравка с цялата нация и Европа. Според него коалицията губи позиция и опитите за вдигане на рейтинга изглеждат смешни. „На прага на Председателството България няма право да се отдалечава от европейските ценности“, заяви председателят на ДПС. Карадайъ посочи, че успешното решаване на важните въпроси изискват управлението на страната да стъпи на обща ценностна база с евроатлантическа ориентация. ", "date": "2017.09.01", "title": "ДПС: Страната се управлява като клуб по самодейност"}
{"url": "https://offnews.bg/politika/antikoruptcionniat-zakon-vodi-risk-ot-proizvol-i-represia-posochvat-o-664123.html", "text": "Проектът на закон за противодействие на корупцията се нуждае от сериозни подобрения. В настоящия му вид той повече би способствал за развиването на корупционно поведение, отколкото да го възпира.Това се посочва в  на Фондация \"Програма Достъп до информация\" (ПДИ), което е изпратено на 30 август до правосъдния министър Цецка Цачева и е подписано от изпълнителния директор на програмата Гергана Жулева и ръководителя на правния екип на организацията адв. .Въпреки че се отбелязва напредък в сравнение с предходните проекти на закона, станали популярни като , в становището се посочва че остават и сериозни проблеми.Един от тях е конфискацията, която неоправдано е включена в предмета на закона. В същото време висшите служители като президент, депутати, министри, съдии и др. са положени редом с поръчкови убийци, сводници и грабители. Отбелязва се също, че има \"рехава\" уредба за превенция на корупцията, а на институциите не са възложени задължения по предприемането на мерки по превенция.Друг проблем са определенията за корупция и конфликт на интереси, които са неясни и припокриващи се, а още по неясно е понятието \"прояви на корупция\", което не съществува в правния мир.Както и в останалите становище по закона - тези на Съюза на съдиите в България и Висшия адвокатски съвет, се посочва, че въведените мерки на репресия с даването на правомощия по „оперативно-издирвателна дейност” на новия антикорупционен орган, освен че припокрива функциите на МВР и ДАНС, но и ще доведе до липса на ефективност и произвол в използването на оперативни способи като следене и подслушване.От организацията коментират, че подобни правомощия биха били противоконституционни, тъй като не е ясно как ще бъдат контролирани подобни правомощия и как ще се следи за обосноваността на прилагането им. Ще бъдат засегнати основни човешки права, което противоречи на чл. 32 и чл. 34 от Конституцията и чл. 8 от Европейската конвенция за правата на човека. От ПДИ посочват:Отбелязва се също, че декларациите на над 100 хиляди държавни служители остават извън публичния регистър при новата антикорупционна комисия, която законът ще създаде. Проверките ще се извършват на място, вместо от централния орган на власт, както е сега. \"Това ще доведе до феодализация на борбата с корупцията и възможност за политически натиск върху служителите. Въвеждането на постоянни сътрудници, които да съобщават корупция е белег на отминала епоха и създава риск от постоянен произвол\", отбелязват от ПДИ.По отношение на създаването на изцяло нов орган по борба с корупцията, който ще обедини в себе си действащи към момента структури, се посочва че няма финансова оценка, както и липсва уредба за администрацията на комисията. Няма обосновка защо е необходим един общ закон, който да обхваща всички дейности по противодействието на корупцията, посочват още от ПДИ, като добавят, че \"в развитите демократични държави такъв обичайно не съществува\":От ДПИ изразяват опасение, че липсата на конкретно определение за корупция, ще доведе до до получаване на \"разнопосочни, многобройни и вероятно неоснователни сигнали\", обработването на които ще отнема капацитет и ресурс, а резултатите от проверката им биха били съмнителни.Посочва се също, че понятията „корупция” и „конфликт на интереси” в проекта на закон почти съвпадат, което води до неяснота, евентуален хаос при прилагането на закона и възможности за негарантирано прилагане на репресивните мерки, предвидени в него. Критикува се и идеята проверката по сигналите за конфликт на интереси да се децентрализира. Това би довело до \"феодализация\" и засилване на политическия натиск и чадър на местните политици върху държавната администрация. \"Тоест, ефектът би бил по-скоро подпомагане, а не превенция на корупцията\", уточняват от ПДИ.Липсва уредба относно подаръците, която е наложително да съществува във всяка държава, която си е поставила за цел предотвратяването на корупцията. Известно е, че доказването на престъплението подкуп е тежка задача във всяка наказателноправна система. Съществуването на регламент относно допустимите подаръци и облаги създава основания за поддържане на система за почтеност и за контролирането на получаването на подаръци, се посочва още в становището.На критика е подложена идеята за създаването на \"постоянни доносници\", което е определено от ПДИ като \"абсолютен анахронизъм\" и в тежко в тежко противоречие с Конституцията и Конвенцията за правата на човека.Създаването на механизъм за подаване на сигнали е едно. Друго нещо е създаването на шайка от платени доносници, които да служат перманентно за „пощенска кутия”, която да оправдава репресивни акции срещу висши служители, които вземат важни за обществото решения. Подобна система, при съществуващата култура в някои институции, останала от миналото, може да превърне борбата с корупцията в борба срещу почтеността, за сметка на обществения интерес, се посочва в становището.В този смисъл се отбелязва, че традицията на демократичната държава повелява репресията срещу корупцията да се осъществява чрез съществуващите вече полиция и съд и всякакъв опит за създаването на паралелни структури могат да компрометират основите на демократичното общество.В становището са отправени и няколко препоръки. На първо място това е извършването на цялостна обосновка на необходимостта да съществува такъв закон, включително чрез разглеждане на алтернатива – изменения и допълнения в съществуващите закони и включването ѝ в оценката на въздействието.Предлага се да се предвидят детайлно превантивните мерки, като бъдат разписани отговорности на всички държавни органи, а репресивните мерки да бъдат оставени на полицията, съда и прокуратурата, чието реформиране е предмет на промени в други закони.Също така се предлага да отпадне уредбата на конфискацията и да се направят ясни определения за понятия като корупция например, както и да отпадне следенето от държавата на „корупционни прояви” с неясно съдържание.От ПДИ предлагат и създаването на национален регистър, който да обхваща всички декларации за имущество и интереси, като при държавните служители публична да бъде само частта за интересите.Предлага се да се направи обосновка за създаването на изцяло нов антикорупционен орган на мястото на съществуващите комисия за конфискация и Сметната палата, като се анализират слабостите в работата на тези органи. Също така се предлага да отпадне всякаква оперативно-издирвателна дейност, използване на специални разузнавателни средства и създаване на постоянна агентура.", "date": "2017.09.01", "title": "Антикорупционният закон води риск от произвол и репресия, посочват от ПДИ"}
{"url": "https://offnews.bg/izvan-terena/reporter-na-bnt-pripadna-ot-valnenie-sled-macha-karat-go-v-speshna-po-664126.html", "text": "Репортерът на БНТ Димитър Бошнаков е припаднал от вълненията след първата победа на футболните национали срещу Швеция от близо 50 години. А и признаваме, работата на колегите при преки предавания е доста натоварваща. Димитър трябваше да вземе интервю с един от героите Пламен Илиев (на снимката), хванал дузпа на гостите. От силното вълнение започна да заеква и не успя да попита нищо вратаря.От БНТ върнаха картината в студиото, а на мястото на Бошнаков пристигна друг репортер, който проведе разговора. Няколко часа по-късно шефът на спорта в националната телевизия Методи Манченко разкри какво е състоянието на Бошнаков с открито писмо и благодари за коректното отразяване на инцидента.\"От името на целия екип на БНТ, ангажиран с предаването на мача България-Швеция, благодаря за искрената загриженост, която прозира в повечето информации за състоянието на футболния репортер на БНТ Димитър Бошнаков.Той припадна в ефир докато взимаше първи и ексклузивни интервюта в зоната пред съблекалните след мача България - Швеция 3:2.Благодарим искрено на двата лекарски щаба и на дежурните от Спешна помощ, които първи оказаха навременна помощ на място и после откараха Димитър в една от софийските болници. Там го пое екипа на д-р Манов, а и близките бързо дойдоха да го видят.Той се чувства добре, радва се на победата и сподели, че емоциите са му дошли вповече. Целият екип от дирекция Информация, който работи за мача, пожелава от сърце на Дими успешно възстановяване и бързо завръшане на работното място\", написа Манченко.OFFNews желае на Митко бързо възстановяване и само положителни емоции по стадионите! ", "date": "2017.09.01", "title": "Репортер на БНТ припадна от вълнение след мача, карат го в Спешна помощ"}
{"url": "https://offnews.bg/ot-vas/ot-vas-proverete-si-smetkata-mozhe-da-plashtate-za-sportni-kanali-b-663877.html", "text": "Възможно ли е абонати на МТел да плащат във фактурите си за платени телевизионни канали, за които не са се абонирали? Оказва се - да.За това сигнализира нашият читател Петър Петков, който от две седмици се опитва да разбере защо мобилният оператор му начислява такса за пакет спортни канали.Петър Петков решил да плати сметката си към Мтел през интернет, видял, че за пореден месец тя е по-висока от очакваното. Сетил се, че е звънял в чужбина и разгледал обобщената фактура. Освен международните разговори обаче видял, че плаща на телекома за спортните им канали, които никога не е гледал. Така възникнал въпросът: \"Аз кога съм се подписвал за тези канали?\".Този случай може да ви звучи познат, защото Петков не е единственият клиент на МТел, който се оказа абонирам за новата тв услуга. В началото на тази година телекомът пусна промоционално новите си спортни канали, като до 1 април те бяха безплатни за гледане, а след тази дата желаещите да ги следят плащат абонаментна такса. След 1 април обаче компанията \"забрави\" да ги спре, като на всичкото отгоре начисляваше абонаментната такса във фактурата на потребителите и много от тях я плащаха без да знаят с месечната си сметка, без да подозират за това.Още тогава се вдигна шум по темата. Клиентите се оказаха по презумпция абонирани за услугата и трябваше  да се отпишат с есемес, за да спрат да им начисляват такса за нея. , която забрани тази практика. След това Мтел заявиха, че можем да се откажем от услугата чрез *88 и да си получим парите. Тук потребителят също може да срещне затруднения, тъй като връзката с оператор на .Сумата, която Мтел начислява за каналите си, е символична - 2 лева на месец за спорт в HD качество. Но когато тези два лева ги плащат стотиците хиляди потребители на телекома без да знаят, печалбата набъбва чувствително.Петър Петков решава да търси своите права и да разбере кога се е подписал за тази услуга.Започва обикаляне по Мтел магазини в търсене на помощ и решение. Едва в четвъртия магазин и то не на Мтел, а на blizoo, които компанията купи, му признали за грешката и му предложили варианти - да звънне на оператор или да пусне официална жалба.Петков, познат и като рапъра Пешо Гетото, е направил и видеоклип със смартфона си пред един от магазините, в които обяснява проблема си. Видеото събира над 330 хил. гледания във Фейсбук и хиляди харесвания. Стотици хора започват да му пишат със същия проблем. Заради наплива от съобщения Фейсбук го банва за 24 часа, мислейки го за спамер.Заради популярността на видеото на следващия ден Петков получава обаждане от пиар отдела на Мтел с питане \"Как да Ви направим доволен клиент?\". Петков поискал Мтел публично да си признаят грешката, да върнат парите на хората или поне сумата от тези надценки да бъде дарена. Обещана му е среща, такава няма. Нито повторно обаждане.Два дни по-късно получил есемес, че заради надвнесена трябва да му бъдат върнати средства. При проверката установява, че става въпрос за депозит от 50 лева, направен на 14 август 2011 година. Не искам двата лева, не искам да се отказвам от услугата, искам да разбера аз подписал ли съм се за тези канали. Знам, че не съм. Разбирате ли, че това за мен са два лева, но да кажем, че телевизия от Мтел имат 500 хил. клиенти. Това е 1 млн. на месец, за година си го сметнете\", казва Петков.От следващата седмица с няколко души ще заведе дела срещу телекома.МТел: Не заблуждаваме, а предлагаме промо цена за лоялни клиентиСпортните канали Mtel Sport 1, Mtel Sport 2 и EDGEsport са на цена от 1,99 лв. на месец за всички клиенти на Мтел, които не се отказаха от тях след изтичането на промоционалния период, който беше до 31.03.2017 година, отговориха от телекома в отговор на запитване на OFFNews за практиката да начисляват абонамент за спортните си канали в месечните фактури на потребителите.\"Ако даден клиент не желае да продължи да гледа каналите срещу посочената цена, той може да не заплати за тях и излъчването им се прекратява автоматично. Наред с това, ако клиентите не желаят да се възползват от промоционалната цена от 1,99 лева на месец за абонати на телевизия от Мтел и blizoo, те могат да се откажат чрез различни способи – чрез SMS, чрез обаждане на *88, 080020011 или 070043700, в магазините на Мтел и blizoo, а също и онлайн на my.blizoo.bg. Промоционалната цена е жест към нашите лоялни клиенти. За нови абонати цената при безсрочен абонамент е 5,99 лева на месец, поради което е необходимо абонатът, който има право на значително по-ниска цена, да направи информиран избор, като заяви, че не желае да се възползва от нея\", допълват от компанията.От телекома отбелязват още, че са дали достатъчно начини на клиентите си да се откажат от услугата и не допускат, че има клиент, който да не е информиран за това:\"С цел да информираме навреме всички наши клиенти за условията, при които могат да гледат Mtel Sport 1, Mtel Sport 2 и EDGEsport, ние използвахме различни канали за комуникация, включително масирана реклама, публикации в медиите, публикации на сайта ни и във всички наши акаунти в социалните мрежи, както и чрез SMS, който наред с друго включваше възможност за заявяване на отказ от услугата и ползването на преференциалната цена с обратен текст STOP.Имайки предвид описаното по-горе, всеки наш клиент е бил надлежно информиран за спортните канали и няма начин да не знае дали е абониран за спортните канали или не. В допълнение във фактурата на всеки клиент абонаментът за спортните канали е Мтел е изключително видим, тъй като е на отделен ред.\"", "date": "2017.09.01", "title": "От вас: Проверете си сметката, може да плащате за спортни канали, без да знаете"}
{"url": "https://offnews.bg/obshtestvo/avtorat-na-ideiata-za-uchebnitci-za-bedni-i-bogati-sravni-protivnitcit-664117.html", "text": "Директорът в издателство \"Просвета\" Никола Кицевски сравни противниците на идеята за \"учебници за бедни и богати\" със севернокорейските водачи - опитвали се заличат чувството за социално неравенство.Репликата му се чу в ефир в разговор \"за\" и \"против\" цветните учебници и черно-белите им по-евтини варианти в студиото на Нова тв тази сутрин. Срещу Кицевски бяха две майки, крайно възмутени от хрумването.Децата знаят, че има социално неравенство. На 15 септември едните ще отидат с раница за 5 лева, а други - за 50, посочи Кицевски, определи възмущението им като лицемерие и го сравни сравни с поведението на комунистическите вождове в Северна Корея.Има една държава, която се бори с чувството за социално неравенство, нарича се Северна Корея, заяви той и предложи на същия принцип да забраним по-евтиното кисело мляко. Майките отвърнаха, че поведението му е \"тотално неадекватно\" и е добре да го знае.Според него възмущението било \"пушилка, за да не се види какво прави министерството\" (бел. ред. на образованието). А МОН и издателствата направили невъзможното, за да има навреме нови учебници в училище.И едните, и другите са далече от истината и нямат представа от ценностната система на учениците, заключи директорът на 51-во училище Асен Александров, който също бе свидетел на словесната престрелка в студиото.Той бе категоричен, че маркетингово послание на \"Просвета\" е \"много неуместно\", особено в общество като нашето, което е \"тотално чувствително към социалното неравенство\", но гледа най-незначителните му проявления.Нямате идея за ценностната система в училище и за реалността там - 10-15% от гимназистите си купуват учебници, другите ги преснимат - или с телефона, или с таблета, или правят хартиени копия. За учениците учебникът не е такава ценност, като за нас, и слава Богу, коментира още Александров.Разделянето на учебниците на цветни и черно-бели е много лоша идея, смята и читателят ни Александър Димитров, който вчера изпрати коментара си до OFFNews.Децата ще си купят цветни учебници само и само, за да не изглеждат бедни, за да не им се подиграват съучениците им, че са такива, смята той.", "date": "2017.09.01", "title": "Авторът на идеята за учебници за бедни и богати сравни противниците си със севернокорейски вождове"}
{"url": "https://offnews.bg/tenis/manuela-maleeva-naj-gadno-e-na-samia-grigor-664127.html", "text": "Легендата на тениса ни Мануела Малеева защити Григор Димитров след ранното му отпадане в Ню Йорк, въпреки че призна слабата игра на българина. Бившата номер 3 в света - място, все още непостижимо за друг българин,  написа в социалните мрежи:\"Григор не игра добре. За съжаление се случват и такива мачове. Не забравяйте, че в момента му е много по-гадно отколкото на всички нас\", обясни Мануела, която има титла на US Open при смесените двойки през 1984 година.\"Руснакът игра много добре и това разколеба Григор. А може и без това да му е било ден, в който не си усеща ударите\", уточни още Мануела, която цяло лято брани къмпингарите на \"Корал\" от набезите на властите.С изявите ни на последния турнир от Големия шлем за годината Григор Димитров не успя да защити достигането си до осминафиналите през 2016-а. Хасковлията загуби изненадващо лесно в три сета от руснака Андрей Рубльов.Така Гришо намали шансовете си за финалния Мастърс в Лондон, но е рано за сметки. Иначе самата Мануела е сред най-горещите фенки на таланта на Димитров.", "date": "2017.09.01", "title": "Мануела Малеева: Най-гадно е на самия Григор"}
{"url": "https://offnews.bg/politika/siderov-es-shte-vidi-kolko-otgovorni-sa-balgarskite-patrioti-664124.html", "text": "По време на българското председателство на Съвета на ЕС съм сигурен, че на цяла Европа ще стане ясно, че Патриотите в България не са безотговорни или такива, които търсят конфликти и скандали, а хора, които могат да работят за доброто на страната си и могат да оказват натиск България да взима по-суверенни решения.Това каза председателят на ПГ на „Обединени патриоти“ Волен Сидеров в декларация от името на групата на \"Обединените патриоти\", която той прочете от трибуната в началото на парламентарната сесия днес.„За първи път от 30 години преход патриотични и националистически партии са в изпълнителната власт и доказват, че са отговорни политици“, заяви Сидеров. Според него първите три месеца от управлението са убедили и ГЕРБ, и обществото, че групата на Обединените патриоти (Атака, ВМРО, НФСБ) е коректен, лоялен и отговорен политически партньор. Според Сидеров през това време са се случили добри неща за България, \"може би не много големи, но достатъчни, за да видят хората, че държавата може да бъде отговорна\". Той благодари на ГЕРБ, че се отнасят отговорно към всички техни предложения.„Като заслуга на парламентарната група мога да кажа законодателните мерки, които ще предложим, засягащи вероизповеданията и социалната система“, посочи Волен Сидеров и допълни, че тези мерки трябва да се прилагат внимателно и без да предизвикват конфликти.", "date": "2017.09.01", "title": "Сидеров: ЕС ще види колко отговорни са българските Патриоти"}
{"url": "https://offnews.bg/112/6-godishno-dete-zastrelia-mazh-v-zavedenie-664130.html", "text": "6-годишно дете простреля смъртоносно възрастен мъж в заведение в село Виноградец, съобщава Агенция \"Фокус\".Стрелбата станала снощи малко преди полунощ в заведение в селото по време на празник по повод рождения ден на момчето.„По първоначална информация, след употреба на алкохол, единият от присъстващите извадил законно притежавания си боен пистолет в разрез на изискванията за безопасност и законовите разпоредби. Започнала размяна на оръжието, което попаднало и в ръцете на детето. При произведен неволен изстрел смъртоносно бил ранен собственикът на заведението. Тялото е откарано за аутопсия в „Съдебна медицина” - Пазарджик\", съобщи говорителят на ОД на МВР в Пазарджик Мирослав Стоянов.Притежателят на оръжието – 44-годишен жител на същото село е задържан за срок от 24 часа, а пистолетът е иззет.С детето работят психолог и инспектор „Детска педагогическа стая”, води се полицейско производство.", "date": "2017.09.01", "title": "6-годишно дете застреля мъж в заведение"}
{"url": "https://offnews.bg/112/obshtinar-ot-gerb-e-sobstvenikat-na-pistoleta-s-kojto-dete-ubi-mazh-664134.html", "text": "Пистолетът, с който 6-годишно дете  в село Виноградец, е на председателя на Общинския съветник в Септември и член на ГЕРБ Лазар Влайков. Той е задържан, съобщиха от ОДМВР – Пазарджик за „Фокус“.Пистолетът е законно притежаван. Влайков е задържан за 24 часа, а работата по случая продължава.Малко преди полунощ в питейно заведение в село Виноградец празнували рождения ден на 6-годишното дете и един гостите извадил законно притежавания си боен пистолет. Започнала размяна на оръжието, което попаднало и в ръцете на детето. То стреляло неволно и ранило смъртоносно собственика на заведението. Тялото му е откарано за аутопсия в „Съдебна медицина” - Пазарджик.През януари 2012 г. Лазар Влайков е бил изключен от структурата на ГЕРБ, след като намушкал с нож 40-годишен мъж от Пазарджик. Инцидентът е станал на пътя между селата Бошуля и Карабунар с два леки автомобила - „Пежо\", управляван от 40-годишния мъж, и „БМВ\" с водач 27-годишната Анелия С. от Виноградец. Проблемът възникнал, защото никой от двамата водачи не превключил на къси светлини.При скандала съветникът от ГЕРБ нанесъл множество порезни рани в областта на гърдите и гърба на 40-годишния Тодор. Лекари от университетската болница \"Свети Георги\" спасяват ранения при спешна операция, а Влайков е задържан. По случая е образувано производство. Тогава Влайков е изключен от структурите на ГЕРБ.След случая през 2012 г. той е изключен, но близо година след това той отново кандидатствал за членство в партията. Бил приет, защото към момента срещу него не е имало влязла в сила осъдителна присъда. Като кандидат за председател на общинския съвет той представил свидетелство за съдимост, от което ставало ясно, че той е неосъждан.Високопоставени източници от ГЕРБ заявиха за OFFNews, че се очаква проверката на полицията по случая и вероятно Влайков ще бъде изключен повторно от партията. ", "date": "2017.09.01", "title": "Общинар от ГЕРБ е собственикът на пистолета, с който дете уби мъж"}
{"url": "https://offnews.bg/sviat/sgrada-otnovo-ruhna-v-mumbaj-i-ubi-33-dushi-664118.html", "text": "Месец, след като рухването на сграда в Мумбай уби 17 души, ново срутване на сграда взе най-малко 33 жертви, предаде БТА.Неясно е колко са под развалините, 13 бяха извадени живи.Сградата в индийската финансова столица е на 117 години. 5-етажното здание било в лошо състояние, обявено още през 2011 година. Хората отказали да я напуснат, защото нямали други жилища.Сградата рухнала след двудневни проливни дъждове.", "date": "2017.09.01", "title": "Сграда отново рухна в Мумбай и уби 33 души"}
{"url": "https://offnews.bg/politika/na-otkrivaneto-na-parlamenta-gerb-i-bsp-se-nadprevarvat-s-antikoruptc-664121.html", "text": "Началото на новия парламентарен сезон започна с акцент върху готвените от управляващи и опозиция законови текстове за мерки за борба с корупцията.Лидерите на парламентарните групи на ГЕРБ и БСП поставиха силен акцент върху проектите си законови мерки срещу корупцията, които Народното събрание предстои да разгледа.Пръв на трибуната излезе Цветан Цветанов (ГЕРБ), който прочете декларация с приоритетите на своята парламентарна група. Той обяви, че обществените очаквания в момента са насочени най-вече към борбата с корупцията и реформите в съда, затова и групата му вече е внесла в правната комисия проект за антикорупционен закон, чието разглеждане започва още днес. По думите на Цветанов законът трябва да бъде приет до края на годината. От него ще последва и създаването на единен антикорупционен орган на основата на настоящата Комисия за отнемане на незаконно придобито имущество. Цветанов акцентира и върху намеренията на неговата политическа сила за реформи в съдебната система. Ще вървим към бързо и ефективно правосъдие, ще следваме и препоръките в докладите на Европейската комисия, зарече се той.До края на 2018 година управляващите предвиждат да заработи и електронното правителство, стана ясно още от думите на Цветан Цветанов.Според него политическият сезон започва с добри новини - икономически растеж и намаляване на безработицата до нивата, характерни за пълната заетост у нас. Правителството категорично има готовност за пълен 4-годишен мандат, отбеляза Цветанов.Той постави акцент и върху предстоящото ни Председателство на Съвета на ЕС, изброи приоритетите през този период и отбеляза, че от 1 декември ще заработи интернет порталът на българското председателство, който ще е на 4 езика - български, английски, немски и френски.Цветанов не пропусна да \"захапе\" опозицията, макар и с чувствително по-мек тон в сравнение с този, който бе ежедневие в миналата парламентарна сесия. \"Опозицията трябва да проумее, че печеленето на симпатии не минава през фалшиви новини за политическия опонент\", каза той.След него думата взе лидерът на опозицията Корнелия Нинова. Нейното изказване също бе по-обрано откъм политически нападки. Нинова отбеляза, че в новата сесия Народното събрание ще има два приоритета - Председателството на Съвета н ЕС и приемане на бюджета за следващата година. Тя обяви, че БСП е изготвила свой закон за борба с корупцията и още днес ще го представи за разглеждане на президента и европейски посланици. Освен алтернативен антикорупционен закон, БСП ще предложи и алтернативен държавен бюджет, който да включва приоритетните според червените политики - образование, здравеопазване, борба с бедността.По думите на лидера на опозицията червените имат една стратегическа цел и тя е повишаване на доходите и намаляване на бедността. \"Днес вече имаме и работещи бедни - един на всеки десет\", каза Нинова. Тя посочи, че усилията на управниците трябва да са насочени към образованието, икономиката и борбата с корупцията, за да има успешна борба с бедността. Корнелия Нинова нарече \"силови\" мерките на ГЕРБ за връщане на отпадналите деца в училище. БСП щяла да предложи промени в Закона за предучилищното и училищното образование с акцент върху отпадащите от училище. Ще се заложат и минимални прагове за заплащане в сектор \"Наука\". Друго предложение ще е \"един учебник - един клас\".Нинова завърши с предстоящия избор за Висш съдебен съвет, за който нейната партия по думите й е предложила 6 перфектни кандидатури.", "date": "2017.09.01", "title": "На откриването на парламента: ГЕРБ и БСП се надпреварват с антикорупционни мерки"}
{"url": "https://offnews.bg/politika/radev-iska-da-naznachava-predsedatelia-na-novia-antikoruptcionen-organ-664131.html", "text": "Президентът трябва да назначава председателя на Агенцията за борба с корупцията.Тази позиция изрази държавният глава Румен Радев. Изказването му идва преди общественото обсъждане на проекта за антикорупционен закон на ГЕРБ, който предвижда председателят на агенцията да се избира от Народното събрание. Контратекстовете, които от БСП изготвиха обаче предвиждат назначаването да става с указ на президента.Радев коментира проекта на закон на БСП така: \"Относно избора кой да назначава председателя на Агенцията, съгласен съм с предложението президентът да го назначава\".Той уточни, че не се е произнесъл какъв трябва да бъде точно, тъй като това е въпрос на дебати. „Но здравата институционална логика наистина диктува той да бъде назначаван с участието на президента. Как можем да си представим, че парламентарното мнозинство ще избере този човек и ще бъде ли в състояние той да разследва правителството, ако то е излъчено от същото това парламентарно мнозинство. Няма логика“, каза още държавният глава, цитиран от \"Фокус\".Той заяви, че за справяне с корупцията е необходим комплексен подход.  „Много са нещата, накъдето политиците да насочат вниманието си – във всички сфери очакваме наистина едно законодателство, което да отговаря на обществените очаквания и да се прави така, че да има време обществото да се запознава с това какво се предлага, да има обществено обсъждане и дебати. Фокусът е антикорупцията и това ще бъде темата на бъдещия КСНС на 9 октомври“, заяви Радев.", "date": "2017.09.01", "title": "Радев иска да назначава председателя на новия антикорупционен орган"}
{"url": "https://offnews.bg/gimnastika/vladinova-i-taseva-ostanaha-dalech-ot-medalite-664108.html", "text": "Невяна Владинова се класира на четвърто място във финала на бухалки на Световното първенство по художествена гимнастика в италианския курорт Пезаро.Владинова получи оценка от 17.350 за изпълнението си и не успя да се пребори за второ отличие след бронза на топка от вчера.Рускинята Дина Аверина спечели с 19.000 и взе второ злато след триумфа си на обръч в четвъртък. Тя спечели и сребро на топка.Катерина Галкина от Беларус завърши втора с 18.050, а шампионката на топка Арина Аверина този път остана трета със 17.800 и заслужи трети медал на първенството след среброто на обръч.Грацията ни Катрин Тасева остана осма във финала на лента на световното първенство по художествена гимнастика в Песаро, Италия.Българката допусна изпускания на уреда извън килима, което предопредели ниската й оценка от 13,700. Невяна Владинова остана девета в квалификациите и не влезе във финала. Златото спечели рускинята Арина Аверина с 18,300, следвата от сестра си Дина със 17,200, а трета е израелката Линой Ашрам с 16,500.В събота Катрин и Невяна ще участват в многобоя, като влизат съответно като четвърта и осма в пресявките.", "date": "2017.09.01", "title": "Владинова и Тасева останаха далеч от медалите"}
{"url": "https://offnews.bg/obshtestvo/slanchevo-i-goreshto-dnes-s-temperaturi-do-35-gradusa-664109.html", "text": "Слънчево, а след обяд и горещо ще е времето днес. Температурите ще достигнат 30-35 градуса, показва прогнозата на Националния метеорологичен институт при БАН.В източните райони ще духа слаб южен вятър.По Черноморието максималните температури ще са между 24° и 27°. Температурата на морската вода е 23-24°. Вълнението на морето ще бъде 1-2 бала, вечерта на места до 3 бала.Над планините ще бъде слънчево. Ще духа слаб северозападен вятър. През деня ще е топло с максимална температура на височина 1200 метра – около 23°, на 2000 метра – около 16°.", "date": "2017.09.01", "title": "Слънчево и горещо днес, с температури до 35 градуса"}
{"url": "https://offnews.bg/obshtestvo/chast-ot-tcentara-na-sofia-bez-voda-dnes-664110.html", "text": "Част от широкия център на София ще остане без вода днес. Заради изграждане на сградно водопроводно отклонение на бул.  „Инж. Иван Иванов“ се налага спиране на водата от 10 до 18 ч. на бул. „Инж. Иван Иванов“, бул. „Тодор Александров“, бул. „Александър Стамболийски“, ул. „Димитър Петков“, предупреди \"Софийска вода\".Ако работите продължат над 12 часа, ще има водоноски на ъгъла на бул. „Тодор Александров“ и ул. „Алдомировска“.Вода няма да има и в \"Сухата река\". От 9.30 до 17.30 ч. тя ще бъде спряна на ул. \"Батуня\" заради прекъсване на сградно водопроводно отклонение там. Ако работите продължат над 12 часа, ще има водоноска на същата улица, №53.Кв. Модерно предградие също ще е на сухо днес. Причината - диагностика на уличен водопровод на ул. 361. От 9.30 до 17 ч. няма да има вода на ул. „Справедливост“, ул. „Надежда“, ул. „Стефан Дуньов“ и ул. 362. Ако работите продължат над 12 часа, ще има водоноски на ъгъла на улиците 357 и 361.", "date": "2017.09.01", "title": "Част от центъра на София без вода днес"}
