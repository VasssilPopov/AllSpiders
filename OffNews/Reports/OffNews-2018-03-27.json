{"url": "https://offnews.bg/politika/slavi-advokatstva-na-kremal-za-skripal-rusia-e-nevinna-do-dokazvane-n-677573.html", "text": "Тирада, с която би се гордял всеки един от контролираните от Кремъл руски федерални телевизионни канали, прозвуча във вторник вечерта в \"Шоуто на Слави\".Слави Трифонов изчете обръщение към зрителите, в което заклеймява  на руски дипломати заради случая със Сергей Скрипал.Трифонов заяви дословно: \"Уважаеми зрители, от известно време насам целият свят се занимава с опита за убийство на руския шпионин Скрипал и неговата дъщеря с нервнопаралитично вещество в Англия. И въпреки това, че няма обективни доказателства по смисъла на международното право и закона като такъв въобще, страните от целия свят се надпреварват да експулсират руски дипломати, твърдейки, че тъй като вероятно руснаците са виновни, те - руснаците - трябва да бъдат наказани. Добре бе, уважаеми зрители, как така за едни хора са важни доказателствата, а за други са важни вероятностите? Кой го определя това?\" \"Замислете се: кой определя, кой решава кога доказателствата са важни и кога са важни съмненията. Това не ви ли се струва твърде непочтено? И днес гледах предаването на Цветанка Ризова, в което на гости беше един много умен българин - Стефан Солаков (щатен служител на Държавна сигурност и водещ по телевизия СКАТ - б.р.), който сравни това, което се случва сега на руснаците, с това, което ни се случи на нас покрай опита за убийство на папа Йоан Павел Втори. И тогава, въпреки че нямаше доказателства, същата тая световна общественост реши, че ние сме виновни за опита за убийство на папата. Е, после се оказа, че не сме ние. А нали сте чували тоя израз: Уважаеми зрители, аз не съм ничий адвокат, но знам, че всеки е невинен до доказване на противното. И ако не спазваме това правило, е напълно ненужно да твърдим, че сме правови държави\" - каза още Слави Трифонов.До момента 26 държави са взели решения за изгонване на руски дипломати заради ", "date": "2018.03.27", "title": "Слави адвокатства на Кремъл за Скрипал: Русия е невинна до доказване на противното"}
{"url": "https://offnews.bg/razsledvane/koj-ima-interes-zalivat-bolata-da-ne-bade-chast-ot-rezervata-kaliakra-677547.html", "text": "Един от най-красивите плажове у нас - този в каварнениския залив \"Болата\", може да бъде изваден от територията на резервата \"Калиакра\".  Кметът на Каварна Нина Ставрева е поискала от Министерството на околната среда и водите (МОСВ) да извади плажа от територията на резервата. Тя се надява да бъде намерен концесионер на плажа.Кметът на близкото до плажа село Българево Георги Янев обясни пред OFFNews, че е било крайно време плажът да се изкара от резервата. По думите му местните се радват на предложението, защото \"без този плаж - селото просто си отива\".\"Имаме плаж на такова райско място, а не можем да го ползваме по предназначение. Това беше в основата на всичко. Достъпът беше ограничен, плажуването е забранено. Да, плажува се и сега, но в нарушение на закона. Нека да бъде намалена защитената зона, плажът да бъде даден на Министерството на туризма и те да си направят търгове за концесионер - да има почистване, да има водно спасяване, медицинско лице, санитарни възли, начини за паркиране. И така всичко да стане съвсем цивилизовано\", обясни той.Янев каза още, че дори Болата да бъде извадена от резервата, концесионер вероятно ще има чак през 2019 година заради процедурите, които предстоят.От Министерството на околната среда вече обявиха, че на 12 април предстои обществено обсъждане по темата. На сайта на министерството е публикуван проект на заповед, подготвена от министър Нено Димов. Тя предвижда от резервата да бъдат извадени плажът, пътят към него, територията между пътя и плажа, както и брегоукрепителните съоръжения – диги и буни. Заповедта предвижда от резервата да бъде изваден и паркингът пред нос Калиакра. Ако Болата и прилежащата му инфраструктура бъдат извадени от резервата, те ще бъдат включени в територията на защитената местност \"Степите\".Заливът Болата е обявен от МОСВ за защитен природен парк за водоплаващи птици. Той е единственият резерват в България, включващ акватория, морска площ и обхващащ околните скали и река. От около 5 години насам Болата е пълноправен член в клуба на \"Най-красивите заливи на света\".Ставрева обяснява, че е отправила искането, защото местните хора настояват за това и така защитава интересите им. Бившият кмет на Каварна Цонко Цонев обаче смята, че изваждането на плажа е в интерес не на местните, а на бизнесмена Валентин Николов – Цуцко, който е близък до бившия депутат от ГЕРБ Живко Мартинов, напуснал Народното събрание след скандала \"Суджукгейт\".Това, което прави Ставрева в момента, е единствено да удовлетворява интересите на Цуцко. Тези опити не са отсега, това се подготвя още откакто Мартинов беше депутат, коментира пред OFFNews бившият кмет на Каварна.Докато Мартинов беше част от парламентарната комисия по екология, Николов беше негов нещатен сътрудник по околната среда. Връзките между бизнесмена и бившия депутат не спират до тук. Справка в Търговския регистър показва, че преди Мартинов да стане народен представител, той е имал и общ бизнес с Николов. Двамата са били съдружници във фирма \"КАЛИАКРА ИНВЕСТ\" ООД. През 2014 година, малко след като е избран за депутат за пръв път, Мартинов прехвърля своите дялове във фирмата на брат си Николай.", "date": "2018.03.27", "title": "Кой има интерес заливът Болата да не бъде част от резервата Калиакра"}
{"url": "https://offnews.bg/zimni/sani-zhekova-smiata-da-prikliuchi-sas-snouborda-677563.html", "text": "Най-добрата ни сноубордистка Александра Жекова все още не е решила дали ще продължи състезателната си кариера. 30-годишната софиянка сподели, че е амбицирана да участва в световното първенство през 2019 година, но има много други фактори, които могат да я накарат да се оттегли.\"Това е тема на моите мисли от известно време насам. Изправена съм пред различни възможности и трябва да взема важни решения в живота си. Трябва да избера дали да продължа да бъда състезател, дали да се насоча към треньорство, към семейство или към някое от десетките неща, които са ми интересни.Предстоят ми важни решения, но все още не знам дали съм готова за тях\", каза Жекова на пресконференция, на която получи наградата си за спортист на месец февруари. Гаранция никога не може да има. Много бих искала да участвам на световното в САЩ догодина, тъй като останах четвърта на последните две световни първенства.Така че за мен това е стимул и фокус на този етап. Но трябва да мине малко време, за да взема ясното решение какво ще правя, защото спортът е свързан и с много лишения и много голяма концентрация. За да успееш, трябва да имаш един огън и един драйв, който е насочен само в една посока. Всичко друго трябва да остане на заден план. Затова решението е важно\", каза Жекова.Жекова беше най-добре представилият се българския спортист на втора поредна зимна олимпиада. Тя завърши шеста в големия финал на бордъркроса в Пьонгчанг, а четири години по-рано в Сочи зае пета позиция и се размина за малко с медала.", "date": "2018.03.27", "title": "Сани Жекова смята да приключи със сноуборда"}
{"url": "https://offnews.bg/temida/12-g-zatvor-za-zhena-ubila-2-godishnata-si-dashteria-677564.html", "text": "Пловдивският окръжен съд осъди Гергана Б. на 12 години затвор за убийството на двегодишната си дъщеря.Тя е призната за виновна в това, че на 16 юли 2017 г. в град Стамболийски умишлено е убила дъщеря си - двегодишната А. Б., намираща се в безпомощно състояние предвид възрастта.Магистратите осъдиха Гергана Б. на 18 години лишаване от свобода, но наказанието се намалява с една трета и подсъдимата ще изтърпи 12 години затвор при първоначален строг режим.Делото е било разгледано по бързата процедура, защото майката е направила самопризнания.Присъдата подлежи на обжалване и протест в 15-дневен срок пред Апелативен съд - Пловдив.", "date": "2018.03.27", "title": "12 г. затвор за жена, убила 2-годишната си дъщеря"}
{"url": "https://offnews.bg/obshtestvo/niama-da-pozvolim-gavra-s-detcata-v-tues-roditeli-gotovi-na-protest-v-677561.html", "text": "Протест с искане за запазване на най-доброто ИТ училище в България подготвят родителите на учениците там. Те ще излязат по площадите, ако не срещнат разбиране в Министерството на образованието за уреждането със закон на специалния статут на създаденото преди 30 години като експериментално Технологично училище \"Електронни системи\" (ТУЕС) към Техническия университет в София.Решение за протести ще се вземе след утрешната среща в МОН. Днес, преди нея, ръководството на училището, представители на обществения съвет на ТУЕС и родители дадоха пресконференция.Спорът между тях и Министерството на образованието възникна с искането на министър Красимир Вълчев училището да бъде преобразувано в държавна неспециализирана професионална гимназия, а директорката му да сключи допълнително трудово споразумение с началничката на Регионалното управление на образованието към МОН Ваня Кастрева.Според ръководството на училището и родителите това означава премахване на възможността да се учи по съвременна учебна програма, изготвяна в един от факултетите на ТУ-София и актуализирана всяка година, ще доведе до загуба на най-ценните му учители - университетските преподаватели и практиците от ИТ фирми, до превръщане на 4-тото най-желано училище за прием след седми клас (по данни от 2017 г.) в безлично квартално училище.МОН отрича тези твърдения. Пред OFFNews министър Вълчев увери, че подписването на анекса няма да доведе до промяна в работата на училището.Няма правно основание за подписването на споразумението, категорична бе юрисконсулт Котова, която също участва в пресконференцията. Искането е отправено на база чл. 123 от Кодекса на труда, който предвижда сключването на допълнително споразумение при промяна на работодателя, но в случая такава няма. Училището е към Техническия университет в София.РодителитеЕто и позицията, изразена от г-н Сотиров от името на обществения съвет.Родителите питат още защо пишат писма от август 2017 г. - до министъра на образованието, до вицепремиера Томислав Дончев, до премиера Бойко Борисов, до председателя на Комисията по образование в Народното събрание Милена Дамянова (ГЕРБ), но никой не им отговаря.\"Абсолютно подготвени сме – и интелектуално, и материално, и ще напишем до всички европейски институции за това, което се случва с нашето училище. Няма да се поколебаем изобщо\", увери Сотиров.Той припомни за състоялата се родителска среща миналата седмица, на която ръководството на ТУЕС информира родителите за подготвяната промяна и допълни: \"На родителската среща не можах да отговоря на един въпрос – какво правим тук, в тази зала, а не сме по площадите, за да протестираме?\"Искрено се надявам, че ще бъдем чути този път. Ако не ни чуят, няма да има връщане назад, заяви още Сотиров.", "date": "2018.03.27", "title": "Няма да позволим гавра с децата в ТУЕС! Родители готови на протест в защита на най-доброто ИТ училище"}
{"url": "https://offnews.bg/ikonomika/vlastta-obeshta-da-izgradi-170-km-ot-magistrala-hemus-za-3-godini-677562.html", "text": "170 км от АМ „Хемус\" ще бъдат изградени или ще се изграждат в рамките на следващите три години. Това заяви министърът на регионалното развитие и благоустройството Николай Нанков при старта на строителството на нови 9,3 км от автомагистралата в участъка от Ябланица до п.в. „Боаза\".Министърът напомни, че в предните два мандата на правителството „Борисов\" са изградени 22 км от общо 170 км на АМ „Хемус\". Той обяви, че до два месеца и половина ще стартира строителството на още 16,5 км от трасето на магистралата от Шумен в посока Търговище.Тази година ще бъдат търгувани други 52 км, чието проектиране в момента завършва, и ще могат да стартират като реално изпълнение до края на годината. Още 85 км от магистралата до Велико Търново ще бъдат възложени през 2019 г. и така реално строителство ще започне и по тях.Николай Нанков подчерта, че АМ „Хемус\" е от изключителна важност за пътната безопасност и икономическото развитие на Северна България.Министърът изказа благодарност за съдействието към вицепремиера Томислав Дончев и министъра на финансите Владислав Горанов, тъй като магистралата се изгражда само с бюджетни средства. Нанков заяви, че оптимистичният вариант предвижда АМ „Хемус\" да бъде завършена до 2024 г., а реалистичният – това да стане до 2025 г., според поетия ангажимент, и потвърди, че основните усилия в този мандат ще бъдат насочени към северната част на страната.Регионалният министър се обърна към строителите с призив за бързо и качествено изпълнение и към изпълнителя на надзора да следи за качеството на работа. Срокът за изпълнение е 2 години, но е поет ангажимент да бъдат спестени няколко месеца и след година и половина ще можем да се поздравим със завършен участък, каза още той.Според министър Владислав Горанов инвестицията в удължаването на АМ „Хемус\" е една от най-смислените, правени от правителството, защото чрез нея може да се „разкъса възелът, в който е впрегната Северна България\". Той изрази убедеността си, че в момента, в който проектът завърши, северната част на страната ще започне да догонва Южна България.Държава със 100 млрд. лв. брутен вътрешен продукт трябва да може да има приоритети и да развива регионите хармонично, заяви финансовият министър и пожела на министър Нанков този изключително важен инфраструктурен проект да бъде завършен в мандата му, защото е значим за икономическото развитие на страната.По думите му, ако на юг има почти три автомагистрали, то същото заслужава и северната част на страната, за да може столицата да е свързана с морето и нито една част от територията на севера да не е отделена. Вицепремиерът бе категоричен, че е в интерес на всички съоръжението да бъде завършено колкото се може по-скоро и призова не само избраната фирма, а всички български граждани да бъдат надзор.Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница – пещера „Съева дупка\". Етапна връзка в близост до с. Брестница ще осигурява свързаност с път I-4 Коритна – Белокопитово.Изпълнител на обекта е Консорциум „ХВП Ябланица\" ДЗЗД. Договорът за проектиране и строителство е на стойност 54 990 000 лв. без ДДС. Строителният надзор ще осъществява ДЗЗД „Консултанти Хемус 1 – 2016\" с договор на стойност 595 899,10 лв. без ДДС.С цел повишаване на подобряване на пътната инфраструктура и повишаване на безопасността в Северна България днес стартира и рехабилитацията на околовръстния път на гр. Ловеч и тунела на него. За по-малко от 15 месеца шосето със седем тежки пътни съоръжения – подлези, надлези и тунелът с най-влошени експлоатационнни характеристики в Българи ще бъдат изцяло обновени, заяви при старта на дейностите министър Николай Нанков. В проекта за основен ремонт на 8,7 км от второкласния път II-35 Плевен-Ловеч, който осъществява връзка между двата областни града, ще се инвестират около 15 млн. лв. от Оперативна програма „Региони в растеж\" 2014-2020 г. чрез Европейския фонд за регионално развитие. Изпълнител на строителството е Консорциум „РЕГИОНАЛНИ ПЪТИЩА 2017\" ДЗЗД, на строителния надзор - „Рутекс\" ООД, а авторския надзор ще изпълни „ВИА ПЛАН\" ЕООД.", "date": "2018.03.27", "title": "Властта обеща да изгради 170 км от магистрала Хемус за 3 години"}
{"url": "https://offnews.bg/politika/ninova-iskame-stenograma-ot-razgovorite-na-sreshtata-vav-varna-677557.html", "text": "Искаме стенограма от разговорите на срещата във Варна с ясни и категорични позиции.Това заяви председателят на БСП Корнелия Нинова на пресконференция в Пазарджик. Според нея в тази среща няма нищо изключително. „Последните 3 години са проведени 12 срещи между Европа и Турция на различни равнища - между Туск и Ердоган; Меркел и Ердоган; Ердоган и Макрон. Тази среща е продължение на досегашния диалог между Турция и ЕС по нерешени и спорни въпроси“, допълни тя.Нинова подчерта, че няма конкретен резултат по нито един от спорните въпроси. „Нито по спора с Гърция и Кипърския въпрос, нито по отношение на присъединяването на Турция към ЕС, нито по въпроса за облекчаване на визите за турските граждани за ЕС. По нищо не се отбеляза съществен напредък и конкретни решения, по които да бъдем информирани“, каза още Нинова. Тя заяви, че БСП ще продължава да поставя въпросите за българския национален интерес. „Позицията - България е домакин на среща между две страни - Европа и Турция, ние не я приемаме, защото България е Европа. Ние сме в ЕС и Борисов не може да ни поставя в трета независима позиция, която просто наблюдава“, категорична е лидерът на левицата.По отношение на тракийските бежанци, според нея, това не е само въпрос на двустранни отношения. Тя припомни, че през 2008 г. ЕС приема резолюция, в която се казва, че Европа се ангажира този въпрос да бъде уреден двустранно между България и Турция. „Разбираме, че е поставен въпросът за предизвикателството – душевни граници до Кърджали – на четири очи, но не разбрахме, какъв е отговорът. Има ли категоричен отговор и оценено ли е това изявление като неприемливо, провокативно и като провокация за националния суверенитет и интерес и на България?“, попита Корнелия Нинова.", "date": "2018.03.27", "title": "Нинова: Искаме стенограма от разговорите на срещата във Варна"}
{"url": "https://offnews.bg/sviat/nato-izgoni-7-ruski-diplomati-sashtoto-napraviha-veche-25-darzhavi-677558.html", "text": "НАТО реши днес да изгони седем руски дипломати, акредитирани към Алианса. Това съобщи генералният секретар Йенс Столтенберг, цитиран от БТА.На трима руски дипломати, които са очаквали одобрение, акредитации няма да бъдат предоставени. Числеността на руската мисия в НАТО се намалява с 10 души - от 30 на 20 служители.Русия подцени единството на съюзниците, Москва не вярваше в решимостта ни да прилагаме икономическите санкции, коментира Столтенберг.Даваме ясно послание, че поведението на Русия има цена. С тези общи мерки руските възможности за шпионаж ще бъдат ограничени, добави той.Генералният секретар поясни, че и с намаления състав на руската мисия ще остане възможна работата по подготовката на следващо заседание на Съвета НАТО-Русия. Ще продължим да работим за смислен диалог, допълни той.25 държави до момента също взеха решение да изгонят общо над 140 руски дипломати заради отравянето на бившия руски шпионин Сергей Скрипал и дъщеря му Юлия в британския град Солсбъри с боен газ. Кои държави изгониха руски дипломатиПърва решение за изгонване на руски дипломати взе Великобритания, след като Лондон обвини Русия за отравянето на Скрипал. Лондон изгони 23-ма руски дипломати, като Москва отговори с изгонването на 23-ма британски дипломати.Решението да изгонят руски дипломати взеха още 16 държави от Европейския съюз - Франция, Полша, Естония, Литва, Латвия, Дания, Италия, Холандия, Германия, Чехия, Финландия, Румъния, Хърватия, Швеция, Унгария, Испания. Същата мярка предприеха още САЩ, Канада, Норвегия, Украйна, Албания, Македония, Молдова, Австралия, Ирландия. В същото време редица държави обявиха, че няма да гонят руски дипломати. Сред тях са Словакия, Словения, Португалия, Малта, Люксембург, Кипър, Нова Зеландия, Гърция, Белгия и Австрия. България за момента също не е взела решение да изгони руски дипломати. По-рано днес стана ясно, че премиерът Бойко Борисов е разпоредил на посланика ни в Москва Бойко Коцев да се прибере в България за консултация с правителството. ", "date": "2018.03.27", "title": "НАТО изгони 7 руски дипломати, същото направиха вече 25 държави"}
{"url": "https://offnews.bg/kultura/predstoiashti-sabitia-v-ndk-za-27-31-mart-677565.html", "text": "Вижте предстоящите събития в НДК до края на месеца.Днес Лара Фабиан ще представи най-големите си хитове и песни от новия си албум в зала 1 от 20:00 часа.Представянето на българското издание на книгата „Червената тетрадка” на Аранча Уретабиская, испанска писателка и една от най-изтъкнатите представителки на съвременната баска литература, е на 27 март (вторник) от 18:00 ч. в Литературен клуб \"Перото\". Събитието е част от поредицата \"Сервантес в Перото\", а като модератор ще се изяви Марин Бодаков. В книгата на Аранча Уретабиская са включени два романа и два разказа (\"Червената тетрадка\", \"Защо, Пампушко\", \"Куфарът\", \"Против самоотвержеността\").Пиесата с участието на Станимир Гъмов и Христо Мутафчиев – „За теб“ ще можете да гледате на 28 мар от 19:00 часа в театър \"Азарян\". Представяне на книгата „Пътеводител за комунистическа България“ ви очаква на 28 март от 18:00 ч. в литературен клуб „Перото“.В три тома тази книга изследва в неговата цялост архитектурното, художествено и материално наследство на Народна република България чрез богат визуален материал, поставен в контекст.В истински празник за феновете на рок музиката ще се превърне концертът - премиера на 12-тия студиен албум „Невидими стени“ на Б.Т.Р., който ще се състои на 29 март от 20:00 часа в зала 1 на НДК.Албумът „Невидими стени” включва 10 песни и е определено завръщане към по-твърдия звук. Първият сингъл от диска - песента „Моята сила”, вече се радва на огромна популярност, а видеото е дело на актьора Асен Блатечки, който този път влиза в ролята на режисьор. Автор на музиката и текста е Славчо Николов, аранжиментът е на Б.Т.Р.„Каре” ОТ Пау Миро в ДНК - Пространство за съвременен танц и пърформансДеветото издание на платформата за нова драматургия ProText 3x3 на Организация за съвременно алтернативно изкуство и култура „36 маймуни“ ще представи две български и една каталонска пиеса. Трима режисьори - Гергана Димитрова, Борис Зафиров и Александра Петрова - ще работят по текстове на авторите Сабина Стефанова, Пау Миро и Мирослав Христов, които не са поставяни досега на българска сцена. Всяка седмица по време на изданието на ProText 3x3 ще бъде представян по един от текстовете под формата на пърформанс-четене.Изложба „Българско християнско изкуство“ ще бъде открита на 29 март от 18:00 часа на етаж 3 – фоайе център в НДК и ще продължи до 29 април. Сдружение „Българско християнско изкуство“ представя творби на художници християни от различни поколения. Участници в нея са: проф. д-р Мъгърдич Касапян, доц. Крикор Касапян, Тодор Игнатов, Хари Атанасов, Пенка Атанасова, Благой Господинов, Зорница Касапян, Антония Фингарова и Недялко Петков. Изложбата ще може да бъде разгледана от 11:00 до 19:00 часа.Концертът на световноизвестния руски цигулар Максим Венгеров и Софийска филхармония, с който се открива „Европейски музикален фестивал“ 2018 в столицата, е на 30 март (петък) от 20:00 ч. в зала 1 на НДК.Това е второто гостуване на забележителния музикант у нас, след като първата му изява в България с Оркестъра на Класик ФМ радио през 2006 г. се превърна в истинска сензация. На 30 март Венгеров ще участва в откриването на фестивала с изпълнение на Концерт за цигулка и оркестър от Йоханес Брамс. Феноменалният цигулар Максим Венгеров ще свири в зала 1 със Софийската филхармония под диригентската палка на Найден Тодоров. В програмата е включена също и Симфония №1 от Й. Брамс.„Каре” ОТ Пау Миро в ДНК - Пространство за съвременен танц и пърформансДеветото издание на платформата за нова драматургия ProText 3x3 на Организация за съвременно алтернативно изкуство и култура „36 маймуни“ ще представи две български и една каталонска пиеса. Трима режисьори - Гергана Димитрова, Борис Зафиров и Александра Петрова - ще работят по текстове на авторите Сабина Стефанова, Пау Миро и Мирослав Христов, които не са поставяни досега на българска сцена. Всяка седмица по време на изданието на ProText 3x3 ще бъде представян по един от текстовете под формата на пърформанс-четене.Представлението „В очакване на Годо” ще се играе отново на 31 март (събота) от 19:00 часа на сцената на театър \"Азарян\". Режисьорската версия на спектакъла е дело на Деян Донков, който преди броени дни стана първият носител на наградата, учредена от Фондация „Проф. Крикор Азарян”, която ще се присъжда всяка година за ярко постижение в театралното изкуство.Представяне на книгата „За доброто име на фирмата“ на Ясен Гуев ви очаква на 31 март от 16:00 ч. в литературен клуб \"Перото\".", "date": "2018.03.27", "title": "Предстоящи събития в НДК за 27 - 31 март"}
{"url": "https://offnews.bg/futbol/uefa-vavede-chetvarta-smiana-v-evroturnirite-677567.html", "text": "Европейската футболна централа утвърди важни промени в регламента на Шампионската лига и Лига Европа, които ще влязат в сила от сезон 2018/2019 година.През новия сезон отборите ще могат да правят четвърта смяна в срещите от преките елиминации, ако се стигне до продължения.Освен това УЕФА премахва ограниченията за заявка на футболисти след груповата фаза.Всеки клуб вече може да заяви по трима нови играчи с единственото условие даденият футболист да има право да участва в евротурнирите. Преди новите играчи нямаха право да играят, ако вече са участвали в груповата фаза на турнира.", "date": "2018.03.27", "title": "УЕФА въведе четвърта смяна в евротурнирите"}
{"url": "https://offnews.bg/obshtestvo/kampaniata-ne-si-sama-zaedno-sreshtu-nasilieto-s-5-iskania-kam-dar-677551.html", "text": "Всяка трета жена в България е жертва на насилие. 30% от жените и в България, и в Европа, са преживели физическо или сексуално насилие поне веднъж в живота си, след навършване на 15 години. Това стана ясно по време на пресконференция, на която бе представена кампанията „Не си сама - Заедно срещу насилието“ за защита на жени, жертви на тормоз. Тя е инициирана след като българското правителство оттегли Истанбулската конвенция и остави нерешен въпроса за ангажимента на държавата с борбата срещу домашното насилие.Оказва се, че насилието струва на ЕС 256 млрд. евро на година – икономически загуби от неравноправието на половете, услуги за подкрепа на жертвите и разходи на пострадалите за лечение. Всяка година икономиката губи 12% - 8 трилиона долара годишно в световен мащаб. Геновева Тишева – Председател на Алианс за защита от насилие, основано на пола, Катя Кръстанова – Координатор програми по Д.Н., Фондация Асоциация Анимус, Екатерина Велева – Председател на Фондация „П.У.Л.С.” , Юлия Андонова – Координатор програми за Д.Н., Фондация „П.У.Л.С.”, създадели на кампанията представиха исканията си за осигуряване на защита на жените, пострадали от домашно насилие.1. Качествена защита на жертвите на домашен тормоз. Осигуряване на тройна защита на жените, пострадали от домашно насилие – подсилено законодателство, съвременни международни стандарти и качествена информираност относно центровете за помощ и възможността за получаване на помощ.2. Промяна в законодателството. Всички форми на насилие – домашно, сексуално, психическо, емоционално, да бъдат приемани като престъпление и проявата на какъвто и да е било тип да има по-тежки наказания. Осигуряване на качествена защита на жертвите и сериозни наказания при нарушаване на ограничителни заповеди и решения на съда.3. Единна база данни. Полицаи, прокурори, съдии, психолози, медици и социални работници да бъдат свързани чрез база данни за бърз достъп до информация за извършителите.4. Създаване на 28 кризисни центъра – във всяка област. 5. Програма за превенция. Първична, вторична и третична превенция, за да се предотвратят бъдещи инциденти. ", "date": "2018.03.27", "title": "Кампанията 'Не си сама - Заедно срещу насилието' с 5 искания към държавата"}
{"url": "https://offnews.bg/sviat/desetki-hiliadi-iskat-ostavkata-na-putin-na-protest-v-moskva-na-zhivo-677569.html", "text": "Десетки хиляди се събраха на протест на Пушкинския площад в Москва, за да почетат загиналите при пожара в търговски център в сибирския град Кемерово.Демонстрантите са недоволни от действията на властите и настояват за оставката на президента Путин.Те скандират \"Кемерово - ние сме с теб\" и \"Страната вече гори\".Радио \"Ехото на Москва\" съобщава, че тази вечер в над 20 руски града се провеждат спонтанни протести заради гнева на гражданите след трагедията в търговския център.Над 11 часа продължи протестът в Кемерово - демонстрантите там настояват за независимо разследване и оставката както на местната власт, така и на Путин.Те обвиняват властите в манипулация и укриване на информация за трагедията.", "date": "2018.03.27", "title": "Десетки хиляди искат оставката на Путин на протест в Москва (на живо)"}
{"url": "https://offnews.bg/knigi/radichkov-i-knigata-koiato-promeni-balgarskata-literatura-otkas-677559.html", "text": "„Свирепо настроение“ – най-значимият сборник с разкази на Йордан Радичков, ще бъде представен на 5 април в театрална работилница \"Сфумато\".След представянето на сборника посетителите ще имат възможност да се насладят на последната постановка по пиесата на Йордан Радичков „Януари“, видяна през погледа на режисьора Ованес Торосян.„Свирепо настроение“ се появява през 1965 година, като още с излизането си предизвиква смут сред българската литературна критика, която не може да намери думите, за да определи какво представлява сборникът.В текстовете се преплитат абсурдни истории, притчи, небивалици, съчетани с един особен поглед към дълбочината на човешката душа. През цялото време читателят усеща ироничната усмивка на писателя, скрита грижливо във всеки текст, изпълнен с хумор и дълбочина.Героите в сборника са най-разнообразни – от мистични същества, през изгубени в българското село скандинавци, една високомерна патица, вечната лисица, която се преструва на умряла, изгубени прасета, небеизвестният Гоца Герасков и още много, много образи, населяващи света на Радичков.Голяма част от критиците по онова време заплюват книгата и определят „Свирепо настроение“ като пълен провал за още младия автор, когото до момента са сравнявали с Йовков и Елин Пелин.Има обаче и такива, които обръщат внимание, че това може би е един от най-важните сборници с разкази в българската литература.Минават десетилетия преди критиката да определи „Свирепо настроение“ като книгата, която променя завинаги нашата литература.Със „Свирепо настроение“ Йордан Радичков заявява едно напълно ново литературно присъствие. Историите, разделени на две части в книгата, си спечелват място в литературния канон с едно необикновено и неподражаемо присъствие и дълбочина. Сякаш и до днес никой не съумява да даде точно определение на този забележителен свят. Сред разказите читателите ще намерят мистичния Верблюд на Радичков, вечната история „Лебеди мои“, първия вариант на пиесата „Януари“ като разказ, както и едно от най-устойчивите словосъчетания в съвременния български език – „Мамка му и прасе!“Посетителите на представянето ще имат възможност да видят и неотдавна поставената от Ованес Торосян пиеса „Януари“ на Йордан Радичков. Преди представлението младият актьор и режисьор, заедно с проф. Иван Добчев, ще представят сборника в един своеобразен разговор между поколенията, преплитащ тяхното възприятие за творчеството на Радичков.Баща ми е странен човек — щом си науми нещо, и веднага го прави. Едва дочака затоплянето на времето, отиде в планините и донесе оттам ново зелено дърво. То бе тъй диво и тъй много настръхнало, че ние стояхме на почтително разстояние от страх да не скочи върху някого. „Туй зелено дърво на желязо да го посадя, пак ще пусне корени! — каза баща ми. — Над главата му ще мътят орли!“Вълкът смени козината си, костенурките насядаха пред къщите на припек, нашите гори измъкнаха соковете от корените и се покриха със зелени облаци. И когато всичко стана зелено, истинското зелено дърво, донесено от големите планини, изсъхна. Ученият селянин, за когото споменах в началото и който наистина знаеше много не само за лъвовете, ами и за зеленото дърво, каза, че ние никога няма да го опитомим, защото е диво.Но баща ми не беше отчаян човек, той никога не се отчайваше и всяка пролет засаждаше в нашите гори по едно зелено дърво, донесено от планините. „Та ти не знаеш ли — питаха го селяните, — че няма да успееш да засадиш зелено дърво?“ „Знам“ — казваше баща ми. „Ами тогава защо всяка година садиш зелено дърво?“ „Ами какво друго да правя?“ — питаше на свой ред баща ми. И ви казвам самата истина, че те нищо не можеха да му отговорят. Можеш ли да кажеш някому да не засажда зеленото дърво, когато то е неговата надежда!И тъй сега аз садя всяка година по едно зелено дърво в нашите гори, макар че товсяка година изсъхва. Аз си зная, че един ден в нашите гори наистина ще има зелено дърво в най-късната есен и в най-лютата зима и че щом се затопли, костенурките ще излязат пред къщите и ще си прехапят езиците от изненада.", "date": "2018.03.27", "title": "Радичков и книгата, която промени българската литература (откъс)"}
{"url": "https://offnews.bg/obshtestvo/prestapna-grupa-v-nap-sabirala-podkupi-za-da-ne-globiava-targovtci-677570.html", "text": "Специализираната прокуратура и ГДБОП разследват организирана престъпна група от служители на НАП.Разследването е за корупция сред данъчните служители и се провежда в София, Ботевград и град Рила.Официалната информация от прокуратурата е, че \"в момента се извършват действия по претърсване и изземване в служебни помещения и жилища.\"Специализираната прокуратура и ГДБОП са влезли в териториалната дирекция на НАП в София.По информация на bTV над 20 души от дирекция \"Оперативен контрол\" са отведени за разпит.По информация на БНТ разследваните данъчни са се занимавали с проверки на търговски обекти. В корупционната схема е участвал и служител на средна ръководна длъжност.Подозренията към този момент са за корупционни практики, свързани с неустановяване на нарушения в конкретни магазини - срещу съответно заплащане. С термина, който гражданите употребяват - макар че не обичам жаргон, съм длъжен да го кажа: терминът е щавене. Става въпрос за всякакви обекти, заяви ръководителят на Специализираната прокуратура Иван Гешев.Организираната престъпна група е следена повече от половин година.", "date": "2018.03.27", "title": "Престъпна група в НАП събирала подкупи, за да не глобява търговци"}
{"url": "https://offnews.bg/medii/televizia-evropa-kupuva-bivsheto-star-fm-anton-todorov-shte-zvuchi-i-677568.html", "text": "Телевизия Европа купува „105,6 Новините сега“ - радиото, което от октомври 2017 г. звучи на софийската честота на Star FM. Новото име на медията ще е „Радио Европа – Новините сега“. В програмната й схема ще влязат новините и публицистиката на Телевизия Европа. Очаква се стартът на радиото да бъде в средата на април тази година.„105.6 Новините сега“ е част от групата „Оберон Радио Макс“, която включва още Radio Fresh!, Radio FM+, Z-Rock и Radio Melody.Сегашните водещи в „105,6 Новините сега\" Ива Дойчинова, Елена Розберг и Евелина Павлова ще редуват изявите си с водещите от Телевизия Европа Георги Коритаров, Николай Лефеджиев, Ани Балджиян, Димитър Вучев, Кузман Илиев, Владимир Сиркаров, Антон Тодоров.Новинарските емисии на “Радио Европа-Новините сега“ ще продължат да се излъчват във всички градове, покривани от сигнала на радиостанциите Radio Fresh!, Radio FM+, Z-Rock и Radio Melody - с над 40 предавателя в страната.Плановете на двете медийни групи са за \"разширяване на покритието на „Радио Европа – Новините сега“ чрез участие в конкурси за лицензии и придобиване на съществуващи радио канали в страната\".", "date": "2018.03.27", "title": "Телевизия Европа купува бившето Star FM, Антон Тодоров ще звучи и по радиото"}
{"url": "https://offnews.bg/kultura/dnes-se-navarshvat-10-g-ot-premierata-na-svetat-e-goliam-i-spasenie-677554.html", "text": "Днес се навършват 10 г. от премиерата на известния български филм \"Светът е голям и спасение дебне отвсякъде\" на Стефан Командарев. Юбилеят ще бъде отпразнуван със специална прожекция в Дома на киното.Филмът на Командарев по едноименния роман на Илия Троянов е единствената българска творба, попаднала в краткия списък от 9 филма на Американската киноакадемия за определяне номинациите за чуждоезичен Оскар.Лентата по едноименния роман на Илия Троянов бе снимана в четири държави от международен творчески и технически екип (държавите копродуценти са България, Германия, Унгария, Словения и Сърбия).Проектът получи подкрепата на 11 национални и паневропейски фонда и се радваше на сериозен интерес от страна на публиката у нас и по света. Филмът участва в над 85 международни фестивала, получи 30 награди, бе разпространен в над 90 държави от 6 континента и бе на крачка от заветната номинация за чуждоезичен Оскар.Може да заповядате на юбилейната прожекция на 29 март от 16.99 часа в Дома на киното.", "date": "2018.03.27", "title": "Днес се навършват 10 г. от премиерата на 'Светът е голям и спасение дебне отвсякъде'"}
{"url": "https://offnews.bg/futbol/tcska-postavi-tcena-ot-8-miliona-evro-na-karanga-677534.html", "text": "ЦСКА ще иска сума от респектиращите 8 милиона евро за звездата на \"червените\" Фернандо Каранга, съобщава \"България днес\". Бразилецът по всяка вероятност ще бъде продаден през лятото, като интерес към него не липсва.Кандидати за подписа на нападателя има както от Европа, така и от Азия. Каранга е следен внимателно от водещите отбори в Турция, от Бенфика, а според последните информации той е в полезрението и на френския гранд Марсилия.Каранга има договорка с ръководството да бъде продаден през лятото, като големият въпрос е дали той ще остане в отбора поне за първите мачове в евротурнирите.Контрактът на бразилеца с ЦСКА изтича през следващото лято и няма да бъде подновен, което прави продажбата му след края на настоящия сезон задължителна. \"Червените\" са наясно, че сега е моментът да вземат добра сума за него.Със сигурност от клуба ще са на огромен плюс от него, тъй като преди една година той бе привлечен за символична сума от нискоразреден бразилски отбор.", "date": "2018.03.27", "title": "ЦСКА постави цена от 8 милиона евро на Каранга"}
{"url": "https://offnews.bg/politika/izpadnalite-v-lichen-falit-da-poluchavat-sotcialni-pomoshti-predvizhd-677531.html", "text": "82% от експертите и широката общественост подкрепят въвеждане на закон за несъстоятелност на физическите лица, който да регулира взаимоотношенията между длъжник и кредитор по взаимоизгодна, справедлива и създаваща възможности за преодоляване на ситуацията процедура.Това показват резултатите от национално представително проучване в страната, проведено от социологическата агенция Глобал Метрикс. Проучването беше представено на конференция в Представителството на Европейската комисия в България, в която участваха още омбудсманът Мая Манолова и Биляна Гяурова от Българския институт за правни инициативи.20% от интервюираните са съгласни с предложението на лица, които са изпаднали в личен фалит, да бъдат предоставяни социални помощи, докато подобрят ситуацията си. Едва 12% от анкетираните подкрепят идеята да бъде опростен дългът на длъжника, който не може да го изплати с наличното имущество.На форума омбудсманът Мая Манолова представи законопроект за несъстоятелност на физически лица. Тя отбеляза, че България е единствената страна в Европа, в която все още няма приет такъв закон.Целите на законопроекта са справедливо споделяне на тежестта от свръхзадължеността между кредиторите и длъжника - физическо лице, какт и преодоляване на свръхзадълженост чрез частично опрощаване на задълженията.Според законопроекта процедурата по несъстоятелност ще се развива пред съда, като тя ще бъде колективна - ще предоставя възможност за участие на всички кредитори на длъжника, независимо от произхода на задълженията.Задължителени принципи на процедурата по несъстоятелност ще бъдат публичността, както и баланс между интересите на длъжника и кредиторите.В обхвата на процедурата влизат физическите лица - потребители и предприемачи. Предвижда се изискване за уседналност, като процедурата ще може да се ползва само от граждани на България или друга държава членка на ЕС, които са се установили у нас за срок по-дълъг от 6 месеца или лица, получили разрешение за постоянно пребиваване в страната.Добросъвестността на физическото лице също ще оказва роля в процедурата по несъстоятелност. Критерии за добросъвестност са например длъжникът да не се е поставил в умишлено в състояние на свръхзадълженост, както и да не е съден за злоупотреби с доверие, за престъпление срешу кредиторите или финансовата, данъчната или осигурителната системи.Процедурата по несъстоятелност на физическото лице няма да бъде прилагана, ако задълженията на длъжника не надвишават 5 минимални работни заплати.", "date": "2018.03.27", "title": "Изпадналите в личен фалит да получават социални помощи, предвижда законопроект на омбудсмана"}
{"url": "https://offnews.bg/analizi-i-komentari/rusia-plashi-sveta-s-narisuvani-raketi-a-iztrebva-sama-sebe-si-677532.html", "text": "Пожарът в търговския център в Кемерово причини смъртта на 64 души, много от които деца, а в рамките на разследването на трагедията се оказа, че в случая е имало много нарушения. Следователите са открили тежки нарушения както в конструкцията, така и във въвеждането в експлоатация на търговския център. В същото време свидетели на трагедията разказаха за това как децата са били заключени в киносалоните. Изходите също са били заключени. Антон Орехъ пише за това в коментар за \"Ехото на Москва\". Публикуваме  без съкращения. Заглавието е на OFFNews:Хайде да кажем високо заедно, че за всичко е виновен Путин и с това да приключим. Това ще ни обясни всичко веднъж и завинаги. Но ако е виновен Путин, значи никой не е виновен. А имаше виновни и виновните бяха много. Някой така е построил този търговски център, че той се е запалил по-бързо, отколкото ако го бяха залели с бензин. След 14 секунди всичко е било в огън и черен дим. Нищо не се е виждало и не е можело да се диша - да се спасиш можеш само с чудо!Някой го е построи така, разбирайки, че ако има пожар, хората неизбежно ще загинат. А някой е подписал акта и е приел строежа. Обричайки хората на смърт. Колко трябва да се плати за такъв подпис? А някой е заключил вратите на изходите за евакуация. Въобще не разбирам как на тези врати може да има ключалки. Но вратите са били заключени, защото за някого така е било по-удобно. Някой е заключил вратите на кинозалите. За да не влизат хора без билети. Но когато всичко е започнало да гори, този човек не е мислел за децата, които е заключил, и се надявам, че ще попадне в Ада и там вечно ще гори и ще се мъчи така, както са се мъчили тези деца. Някой е назначил за отговорник на противопожарната система готвач, който просто е спрял алармата. Всичко това е адска смес от подкупи, глупост и равнодушие. Казват, че трябва да се търсят началниците, а не \"редниците\". А защо трябва да щадим \"редниците\"? Да щадим всички тези хора, които със съвместни усилия погребаха десетки хора. Но ние няма да забравим и за началниците. Те стояха с глупави физиономии и си мърмореха под носа, без да знаят какво да направят, а след това бягаха от хората, защото просто се страхуваха да ги погледнат в очите. Няма да забравим за местния служител на Министерството на извънредните ситуации, чиято кола струва повече, отколкото заплатата му за цяла година. Тези коли, къщи и имоти не могат да бъдат купени по друг начин, освен с подкупи, и това са кървави пари, защото на такива хора им дават пари за смъртта на изгорели деца.Губернаторът Тулеев сега също страда от лична болка. Но той преди всичко останало започва да благодари на Путин. Путин при цялата му заетост намерил време и се обадил! Тулеев го казва не просто ей така. С това подмазване той иска да се спаси от позорна оставка. Но ние така или иначе ще си спомним и за Путин. С какво е толкова невероятно зает? Какви дела за него са по-важни от загинали деца? Защо денонощие след трагедията беше още в Москва, а не в Кемерово? И ако десетки загинали хора са малко за това в страната незабавно да бъде обявен траур, то колко още трябва да загинат? Къде е чертата, след която трябва да скърби цялата страна?Но нашата страна не е само страната на Путин, Тулеев и разни жалки хора със свински муцуни. Това е страната на всички тези \"редници\". Ние сами се убиваме ежедневно с алчност, глупост и равнодушие. Това е страната на самоубийците, която плаши света с нарисувани ракети и всеки ден изтребва сама себе си.", "date": "2018.03.27", "title": "Русия плаши света с нарисувани ракети, а изтребва сама себе си"}
{"url": "https://offnews.bg/kultura/animes-expo-2018-sabira-v-sofia-hiliadi-pochitateli-na-aziatskata-kul-677566.html", "text": "За тринайсета поредна година AnimeS Expo събира хиляди почитатели на азиатската култура в зала „Универсиада“ - София. Сред тях има аниме и манга фенове, k-pop фенове, геймъри, танцьори и много други. Грандиозният фестивал ще се състои на 31 март и 1 април от 9:00 часа.AnimeS Expo за пореден път разширява формата си, като тази година за първи път се провежда квалификация за световното по косплей в Япония. Ще бъде избрана най-добрата група, която ще представя България в Нагоя, Япония. За целта е сформирано международно жури от три различни континента, което е с огромен опит на световната сцена и ще може да отличи най-добрите участници.Сред журито са:Kinpatsu Cosplay, която южноафриканска косплейърка и крафтър, известна със своите огромни костюми-брони от League of LegendsAmenoKitarou (A.K. Wirru) от Австралия е учител, фитнес инструктор, който е спечелил над 63 награди от различни състезания. Знае отлично английски, китайски и японски. Участвал е като модел в множество реклами.Sweet Angel е италианка, специалист по изработка на костюми, реквизит и гримиране. Обича да изнася лекции на различни косплей тематики.Tokumaru Oguri, изпълнителен директор и основател на световното по косплей в Япония, който идва лично от там, за да се запознае с нивото в България, да даде препоръки за развитие и да следи провеждането на квалификацията.Михаел Сладкаров, който е главният организатор на AnimeS Expo. Той е горд с постиженията на фестивала, тъй като събитието е забелязано от възможно най-високо ниво и е оценено като най-важния аниме фестивал за България от световната организация по косплей.На AnimeS Expo ще се използват всички пространства в зала Универсиада, което включа двете зали, коридорите и етажите, както и площадките и паркингите около самата зала – общо над 5000 кв. метра. Главната зала ще има впечатляваща огромна концертна сцена, на която ще се проведат всички състезания по косплей и различните видове танци. Записани са над 400 участници на нея.Втората зала на събитието е гейминг залата. Там ще се проведе турнир по League of Legends (LoL) с 64 отбора на място. Също така различни производители на електроника ще показват най-новите джаджи на пазара. За феновете на по-старите игри ще бъде изградена ретро зона, където посетителите могат да си избират между над 500 класически игри от миналото. Почитателите на настолните игри също не са забравени. На място ще има демонстрации на различни популярни игри в момента и всеки ще има възможността да опита силите и късмета си.Организаторите са подготвили много награди под формата на томболи, изложбени щандове с много мърчъндайз, арт алея, технологични зони и много други.За повече информация може да следите фейсбук страницата на събитието „AnimeS Expo” или направо самото събитие, което вече има интерес от над 6000 души – AnimeS Expo 2018.Билетите са в продажба и могат да бъдат закупени на всички каси на EasyPay или през EpayGO – онлайн. В момента се продават промо двудневни билети с цена от 20 лв., като на място цените им ще са 20 лв. за един ден и 30 лв. за два дни.", "date": "2018.03.27", "title": "AnimeS Expo 2018 събира  в София хиляди почитатели на азиатската култура (галерия)"}
{"url": "https://offnews.bg/112/mazh-spasi-sarna-ot-bezdomni-kucheta-v-boiana-677541.html", "text": "Мъж спасил сърна от озверели бездомни кучета в столичния квартал Бояна. Бяха доста агресивни, разказа Цветелин Иванов, цитиран от Дарик. Той сигнализирал за ранената сърна на 112. Оттам задействали всички необходими институции, а първи позвънили на Иванов от организация, занимаваща се с дивите животни.„Дадоха ми съвети как да подходя към сърната, за да е спокойна“, обясни мъжът. На мястото пристигнали три автомобила със зоополицаи, както и горски. По думите на Цветелин те си свършили работата перфектно.Сърната е оперирана и се възстановява, обясни още спасителят й. Той допълни, че е получил обаждания от много хора, които искат да се грижат за сърната.  Не знам обаче от кого зависи това, каза още Цветелин Иванов.", "date": "2018.03.27", "title": "Мъж спаси сърна от бездомни кучета в Бояна"}
{"url": "https://offnews.bg/obshtestvo/mon-obmislia-vavezhdaneto-na-nov-vid-finansovo-podpomagane-za-studenti-677533.html", "text": "Министерството на образованието обмисля въвеждането на нов вид подпомагане за студенти от следващата академична година, обяви Пламен Славов - ръководител на проекта \"Студентски стипендии\", изпълняван по Оперативна програма \"Наука и образование за интелигентен растеж 2014-2020\".Студентски стипендии с европейско финансиране се изплащаха и при предишната оперативна програма (\"Развитие на човешките ресурси\"), действала в периода 2007-2013 г., а сегашният проект приключва на 29 март 2018 г. 10-годишният опит с него показа, че той е много успешен и затова след края му от МОН планират свои инициативи, но вече с държавно финансиране.\"Обмисляме въвеждането на друг тип студентско подпомагане от следващата година - дали ще е помощ за плащането на таксите за студентите в неравностойно положение, дали ще е нещо друго - все още не мога да кажа\", каза Славов и уточни, че до началото на академичната 2018/2019 ще има отговор.Студентски стипендииПроектът \"Студентски стипендии - фаза I\" се изпълнява 24 месеца - от 29 март 2016 до 29 март 2018 година - с общ бюджет 28 млн. лв. Стипендиите бяха два вида: за успех (за студенти в дефицитни на пазара на труда специалности) и за специални постижения (за студенти от всички специалности). Вторите се даваха за разработки, направени извън задължителното по учебен план.Всички университети имаха право да се включат - и държавни, и частни. Можеха да кандидатстват само студентите, които учат редовно.Стипендиите се даваха допълнително, независимо дали студентът получава стипендия за успех или социална от университета.32 102 студенти са получили стипендии за успех , показват данните на МОН. От тях 18 053 са жени, 14 049 - мъже.Средният им успех е 5.45, а 4380 студенти са били класирани с максималния успех - 6,00.Най-многобройна е групата на класираните студенти по компютърни системи и технологии - 1114, следват учещите предучилищна и начална училищна педагогика - 988. На трето и четвърто място са съответно специалностите \"Архитектура\" (837) и \"Ветеринарна медицина\" (704). В Топ 5 влиза още специалността \"Начална училищна педагогика и чужд език\" с 695 стипендианти.Висшето училище по мениджмънт е с най-висок успех на студентите с европейски стипендии - 5.99, следвано от Националната музикална академия с 5.97. На трето място е Военната академия \"Г. С. Раковски\" с 5.85.Сред първите 10 висши училища са още: Националната художествена академия; Американският университет в България; НАТФИЗ; Софийският университет; Нов български университет; УниБИТ; АМТИИ.Изплатените стипендии за успех са с общ размер 21 151 680 лв.Стипендия за специални постижения (първоначално по 200 лв., а впоследствие увеличена на до 300 лв.) са получили 9399 души и отново преобладават жените, които са 6088 от стипендиантите.Тук средният успех е по-висок - 5.59, а класираните с пълно отличие са 7931 души.При този вид стипендия водещата специалност е \"Медицина\" с 2092 студенти. На второ място по брой стипендианти е \"Право\" - 1597. в Топ 5 са още специалностите \"Финанси\", \"Медицинска сестра\", \"Компютърни системи и технологии\".С най-висок успех е НАТФИЗ - 5.94.Изплатената обща сума е 6 040 040 лв.Как студентите харчат паритеСоциологическо проучване в рамките на проекта показва за какво студентите харчат получените суми. В него са участвали 1000 студенти със стипендии за успех и 802 - за специални постижения, както и 255 представители на ръководствата и администрацията.Най-често студентите са използвали парите, за да покрият семестриалната си такса в университета. Такъв отговор са дали 44.7% от студентите със стипендии за специални постижения (ССП) и 72.4% от тези със стипендии за успех (СУ).На второ място е покриване на текущи разходи - 41.7% при СПП и 33.4% при СУ.За учебни помагала и книги са използвали парите 29.7% от студентите със СПП и 59.8% от тези със СУ.Част от парите са отишли за плащане на наема за общежитие или квартира при 11.8% от студентите със СПП и 22.3% от тези със СУ.Част от студентите казват, че са спестили част от парите - 8.7% от тези със СПП и 3.3% - със СУ.Някои са ги използвали за забавления, пътувания и ваканции - 7.8% (СПП) и 3.3% (СУ).", "date": "2018.03.27", "title": "МОН обмисля въвеждането на нов вид финансово подпомагане за студенти"}
{"url": "https://offnews.bg/knigi/knigata-po-hitovia-film-formata-na-vodata-izleze-i-u-nas-677542.html", "text": "Вече и на българския пазар можете да откриете романът по хитовия филм, който грабна четири награди \"Оскар\" тази година - \"Формата на водата\".В нея режисьорът Гийермо дел Торо и прочутият писател Даниел Краус обединяват таланти, за да разкажат една вълнуваща и сърцераздирателна любовна история.Балтимор, 1962 г. Елайза Еспозито – нямо сираче, подхвърлено на брега на реката – работи от години като чистачка нощна смяна в авиокосмическия изследователски център „Окам”. В иначе сивото й ежедневие внасят цвят само добросърдечната й колежка Зелда и милият съсед Джайлс.Една съдбовна нощ Елайза вижда нещо, което не е предназначено за нейните очи – най-ценната собственост на „Окам“; човек-амфибия, уловен в Амазонка, за да бъде проучен и използван за целите на Студената война. Съществото е страховито, но и изумително разумно – способно е да комуникира и да разбира човешките емоции. Нямата Елайза е запленена от него и започва да го учи на езика на знаците. Постепенно интересът й прераства в любов, а амфибията осмисля живота й.Но щастието й е застрашено. Ричард Стрикланд – войникът, заловил създанието – държи пленникът да бъде подложен на дисекция, преди руснаците да се доберат до неговите тайни. И Елайза е принудена да рискува всичко, за да спаси своя любим.", "date": "2018.03.27", "title": "Книгата по хитовия филм 'Формата на водата' излезе и у нас"}
{"url": "https://offnews.bg/112/biznesmen-e-ubit-i-hvarlen-v-iazovir-kraj-narechenski-bani-677571.html", "text": "Софийски бизнесмен е убит и хвърлен във водоем край Нареченски бани.Трупът му е открит с множество прорезни рани в микроязовир по пътя за Пампорово, съобщава Нова телевизия.Задържани за убийството са Севдалин Тотото (един от първите тотомилионери у нас), както и неговият син.По информация на БНТ Севдалин Тотото е държал под наем заведение в Нареченски бани. В друг ресторант негов съдружник е бил убитият бизнесмен.Предполага се, че двамата са имали финансови спорове.", "date": "2018.03.27", "title": "Бизнесмен е убит и хвърлен в язовир край Нареченски бани"}
{"url": "https://offnews.bg/obshtestvo/dazd-shte-proveriava-sluchaia-sas-samotnata-majka-pritiskana-da-ostav-677535.html", "text": "Държавната агенция за закрила на детето започва проверка по сигнал на „Господари на ефира“. Става въпрос за случая със самотна майка, на която социален работник предлага да си даде детето в приемно семейство или ще бъде отнето насила.Експертите на ДАЗД ще проверят изцяло случая и ще предприемат необходимите мерки и последващи действия.От агенцията припомнят, че организират проверки за спазване правата на детето от всички държавни, общински и частни училища, детски градини и ясли, центрове за подкрепа за личностно развитие, лечебни заведения, дирекции “Социално подпомагане” към Агенцията за социално подпомагане (АСП) и на юридически лица с нестопанска цел, работещи в сферата за закрила на детето, както и извършват наблюдение и контрол на специализираните институции за отглеждане на деца.При нарушаване на правата на децата председателят на ДАЗД дава задължителни предписания.", "date": "2018.03.27", "title": "ДАЗД ще проверява случая със самотната майка, притискана да остави детето си"}
{"url": "https://offnews.bg/zvezdi/brad-pit-i-dzhenifar-anistan-otnovo-sa-zaedno-677492.html", "text": "13 години след развода Брад Пит и Дженифър Анистън отново са заедно.Папарашка снимка на корицата на списание Star е хванала двойката да се прегръща и целува по време на тайна среща.Според слуховете Джордж Клуни, който е добър приятел на Пит, е успял да уговори Дженифър да покани бившия си мъж на романтична вечеря в дома си.Двамата се разведоха през 2005 година, след 7-годишен брак. Причината за това беше аферата на Брад Пит с Аджелина Джоли по време на снимките на филма \"Мисис и Мистър Смит\", която в последствие премина в любов и малко по-късно в брак. За жалост, Бранджелина, както беше известна двойката, се раздели през 2016 година.", "date": "2018.03.27", "title": "Брад Пит и Дженифър Анистън отново са заедно"}
{"url": "https://offnews.bg/futbol/7-darzhavi-obiaviha-bojkot-na-mondial-2018-zaradi-skripal-677540.html", "text": "Полша, Исландия, Дания, Швеция, Австралия и Япония планират да бойкотират Световното първенство в Русия, за да покажат солидарност към Великобритания, пише британският The Sun.Длъжностни лица от нациите вероятно ще отклонят поканите на Москва за турнира. Реакцията идва след съобщението на Тереза Май миналата седмица, в което тя обяви, че членове на британското правителство и кралското семейство няма да посетят Мондиал 2018 през лятото заради случая с отравянето в Солсбъри на бившия шпионин Сергей Скрипал и дъщеря му Юлия.Полският президент Анджей Дуда беше първият световен лидер, който стоеше заедно с Мей, като разкри, че е отказал да посети церемонията по откриването на турнира в Москва на 14 юни.Преди седмица пък министърът на външните работи на Исландия Гудлаугур Тор Тордарсон също намекна за бойкот на Световното.", "date": "2018.03.27", "title": "7 държави обявиха бойкот на Мондиал 2018 заради Скрипал"}
{"url": "https://offnews.bg/futbol/v-kazahstan-opredeliha-zagubata-ot-balgaria-kato-obidna-677539.html", "text": "\"Не е срамно, но е обидно\", така определиха загубата от България с 1:2 в контролата в Унгария медиите в Казахстан.Това беше едва втори мач за българския треньор Станимир Стоилов начело на Казахстан. В първия подопечните му победиха с 3:2 Унгария и самочувствието им нарасна.Стоилов предупреждаваше, че нашият национален тим превъзхожда казахите по класа. В интерес на истината победата дойде с късмет в заключителните секунди ва двубоя.Вицепрезидентът на БФС Йордан Лечков също не хареса мача въпреки победата, като посочи, че повече му е допаднала играта срещу Босна в Разград при загубата с 0:1.\"Давам средна оценка на играта ни, която не беше нито слаба, нито отлична. Ще вървим напред с малки крачки. Не може да взигнем нивото така изведнъж\", коментира и Мъри след двубоя.", "date": "2018.03.27", "title": "В Казахстан определиха загубата от България като \"обидна\""}
{"url": "https://offnews.bg/tehnologii/abonamentat-za-onlajn-sadarzhanie-veche-shte-vazhi-za-tcelia-es-677543.html", "text": "От 1 април 2018 г. европейците ще имат достъп до онлайн съдържанието, за което са се абонирали у дома, където и да се намират в ЕС.Toва обявиха българският еврокомисар Мария Габриел, зам.-председателят на ЕК Андрус Ансип, българският министър на транспорта Ивайло Московски и евродепутати в съвместно изявление.Когато пътуват в ЕС, гражданите ще могат да гледат онлайн съдържание като филми, телевизионни сериали и спортни предавания, да играят игри или да четат електронните книги, за които имат цифров абонамент. Правилата ще се прилагат за платени услуги, но доставчиците на безплатно съдържание също могат да се възползват от тях. Полза от тези разпоредби ще имат и доставчиците на онлайн съдържание, тъй като вече няма да им се налага да придобиват лицензи за държавите, в които пътуват техните абонати.Новите правила са директен отговор на промените в поведението и навиците на европейските граждани, които използват нови технологии. Така например между 2010 и 2014 г. разходите на потребителите за видео абонаменти са се увеличили със 113 % годишно, а между 2014 и 2015 г. броят на потребителите се е увеличил с 56 %. Счита се, че поне 29 милиона души (5,7 % от потребителите) в ЕС биха могли да се възползват от трансграничната преносимост, като в бъдеще техният брой ще нарасне значително — очаква се до 2020 г. той да достигне до 72 милиона души.", "date": "2018.03.27", "title": "Абонаментът за онлайн съдържание вече ще важи за целия ЕС"}
{"url": "https://offnews.bg/izvan-terena/rachkov-skri-topkata-na-blago-dzhizasa-677537.html", "text": "Колкоритният актьор Димиър Рачков показа на бившия национал Благой Георгивев как се жонглира с топка. Шоуменът за пореден път демонстрира чувството си за хумор в предаването \"Като две капки вода\" по Нова.Рачков влезе в емблематичния си образ на Жоро Бекъма и покани Благо на сцената. Актьорът получи топка и започна да жонглира с нея, но така и не даде възможност на бившия футболист да се изяви.Това естествено събра доста смях сред публиката, в която беше и легендарният Бождар Искренов - Гибона, който очевидно също е почитател на предаването.Видео от забавната импровизация на Рачков и Благо можете да видите .", "date": "2018.03.27", "title": "Рачков скри топката на Благо Джизъса"}
{"url": "https://offnews.bg/analizi-i-komentari/svetovnite-medii-za-sreshtata-vav-varna-nikakav-rezultat-samo-naprez-677536.html", "text": "Напрежение и никакъв резултат. В това се фокусират коментарите на световните медии за срещата ЕС-Турция във Варна, на която посредник бе българският премиер Бойко Борисов.„Ройтерс” цитира европейските лидери, според които разговорите с турския президент не са дали отговор на дълъг списък от въпроси. Сред тях са намесата на Турция в Сирия и затворените турски журналисти. И все пак, Евросъюзът обеща да продължи плащанията в рамките на сделката за бежанците с Анкара, но в същото време разочарова турските искания за задълбочаване на търговските отношения и премахване на визите.„Франс прес” акцентира върху стратегическото партньорство между Турция и ЕС и констатира, че нито една от двете страни няма интерес да проваля разговорите: за Турция ЕС остава ценен търговски партньор, а Брюксел има нужда от Анкара за контролирането на мигрантския поток.Въпреки липсата на конкретни резултати във Варна беше подновен поне минималният диалог между Брюксел и Анкара, отбелязва френското издание „Льо Монд”.Европа и Ердоган разговарят, но на срещата на високо равнище едно нещо стана ясно - колко далеч една от друга са двете страни. Това констатира и германският „Дер Шпигел”.", "date": "2018.03.27", "title": "Световните медии за срещата във Варна: Никакъв резултат, само напрежение"}
{"url": "https://offnews.bg/analizi-i-komentari/metanite-na-bojko-pred-erdogan-ne-sa-uspeh-677512.html", "text": "Както и подозирах, поради липса на съдържание и Ердоган и Борисов го удариха на пиар.Възстановявали се отношенията между Турция и ЕС - това е толкова насилено и гротескно, че бие всякакви рекорди.Всеки, който познава механизмите на ЕС политиката, знае, че нито Туск, нито Юнкер могат да направят пробив, защото Ердоган е неприемлив по много съображение - няма как нито Германия, нито Франция, нито Британия, нито Австрия - изобщо не виждам европейска страна, която да се съгласи с тези формулировки и с това, че във Варна бил постигнат пробив, особено при задълбочаващите се характеропатии на режима на Ердоган - насилието вътре и извън Турция.Освен ЕК да се съгласила да даде пари на Турция за бежанците. Но това не е нито пробив, нито успех, поне не за ЕС.Бойко прави пак метани и услуги на \"приятеля Ердоган\" защото имат някакви общи интереси. А всички вкупом са награбили с шепи от дипломатическите служебни етикети.Б. ред. - ", "date": "2018.03.27", "title": "Метаните на Бойко пред Ердоган не са успех"}
{"url": "https://offnews.bg/obshtestvo/otide-si-akad-nikolaj-kaufman-677546.html", "text": "Отиде си акад. Николай Кауфман – изтъкнат музиколог, фолклорист и композитор, предан изследовател с пословична работоспособност и продуктивност, съобщи БНР. Роден на 23 септември 1925 г. в Русе, той израства в Габрово, където попива първите си музикални знания и опит. Завършва Националната музикална академия със специалности тромпет и музикална теория. Почти веднага постъпва в Института за музика към БАН, където негов учител в теренната работа е голямата наша фолклористка Райна Кацарова. По-късно става част от Института за фолклор при БАН. От 1979 г. е професор в НМА, а от 2003 г. – академик. Носител е на високи отличия. Записал е над 40 000 народни песни и инструментални мелодии. През 1990 г. вторият албум „Мистерията на българските гласове”, в който са включени три негови авторски песни, спечели \"Грами\". Неговата композиция „Безродна невеста”, станала емблематична за прочутия хор, влезе в един от албумите на група „Ю ту”.Теоретичните изследвания на акад. Кауфман, както и неговата теренна работа, са основополагащи за съвременната българска наука. Работил е в уникални научни области, сред които българската многогласна народна песен, фолклора на българските общности извън границите на страната ни, народни песни при полски труд, погребални оплаквания и др. Автор е на книги, сборници, студии и множество статии, както и на повече от 2000 хорови песни, 240 оркестрови творби, музика към танцови постановки, пиеси за пиано. Сред обработките на народни песни са десетки образци на ашкеназките и сефарадските евреи в България. Той беше и единственият сериозен изследовател на тази музика у нас. Дългогодишно е сътрудничеството му с БНР като автор на поредици, посветени на българския музикален фолклор. Песните му, обичани от изпълнители и публика, не са напускали репертоара на \"Мистерията...\", хор \"Ваня Монева\", ансамблите \"Филип Кутев\", \"Пирин\", Детския радиохор, както и на още стотици професионални и самодейни състави.Голяма радост е да чуеш песен, която е топлила душата ти, как топли душите на изпълнители и публика – обичаше да казва акад. Кауфман. С него си отива цяла епоха от българската музикална наука.Поклон пред паметта му!", "date": "2018.03.27", "title": "Отиде си акад. Николай Кауфман"}
{"url": "https://offnews.bg/kultura/balgarskite-hudozhnitci-dnes-sabitia-pokazvat-izkustvoto-u-nas-ot-80-677545.html", "text": "\"Българските художници днес\" е дългосрочен проект на Националната галерия за изследване, реконструиране и представяне на художествените явления и процеси в странната от края на 80-те години на 20-ти век до днес. В рамките на проекта, който ще продължи цели 5 години, ще бъдат организирани поредица събития, свързани с представянето на художници от различни поколения. В зависимост от своя мащаб, събитията ще бъдат организирани в Квадрат 500, галерия Двореца, Музея на социалистическото изкуство и Софийски арсенал - музей за съвременно изкуство. Днес от 18:00 часа в Квадрат 500 ще бъде открита изложба на Стоян Цанев. В залите на \"квадрата\" ще бъдат показани 40 негови творби, оставили ярка диря в съвременното българско изкуство. Те ще могат да бъдат видени до 29 април. На 29 март в галерия Двореца ще бъдат показани картини на Димо Колибаров. Той е и един от авторите, които формират съвременната българска графика от 90-те години на миналия век до днес. Той е част от едно силно поколение графици, което променя пластичния език и преформулира възприемането на графиката в контекста на българското изкуство от края на 20-ти и началото на 21-ви век. ", "date": "2018.03.27", "title": "Българските художници днес: Събития показват изкуството у нас от 80-те до днес"}
{"url": "https://offnews.bg/futbol/gugutkata-zove-za-obedinenie-na-fenovete-na-levski-677515.html", "text": "Бившият председател на Националния клуб на привържениците на Левски (НКП) - Владимир Владимиров - Гугутката, призова феновете на “сините” към обединение. Той направи това чрез надъхващ пост в профила си във Фейсбук.\"Крайно време е да се обединим, но наистина. Нека всички фракции и фактори в тях да загърбят минали случки, думи и обиди.В следващите няколко седмици трябва да подкрепим отбора си. Ние (НКП) пари за екскурзии нямаме, но и нямаме нужда от тях, защото за разлика от други ЛЕВСКИ си има достатъчно фенове.Надявам се Южна дивизия, както и всички момчета от най различни групи да са на линия, защото Левски има нужда от тях. Надявам се Тръста и всички, които членуват в него, да са на линия.Надявам се Фонда, форума... тази, онази или друга фракция да са на стадиона, а не само пред компютъра, телевизора или в чата. Нека тези и ОНЕЗИ, да бъдат готови за безрезервна подкрепа.Един за всички, всички за ЛЕВСКИ! Призовавам всички левскари да се завърнат на стадиона в името на любимия клуб...\", е написал Гугутката.", "date": "2018.03.27", "title": "Гугутката зове за обединение на феновете на Левски"}
{"url": "https://offnews.bg/sviat/antisemiti-ubiha-v-parizh-vazrastna-evrejka-spasila-se-ot-natcistite-677511.html", "text": "Убийството на възрастна еврейка в Париж миналата седмица се разследва като антисемитско престъпление. Това обяви днес парижката прокуратура и съобщи, че по случая са задържани двама заподозрени, предаде Асошиейтед прес.От канцеларията на прокуратурата добавиха, че настояват съдът да остави заподозрените под стража до началото на процеса и те да бъдат обвинени в предумишлено убийство на беззащитно лице с антисемитски мотив.Водещата френска еврейска организация Съвет на еврейските организации във Франция (CRIF) каза, че 85-годишната убита жена се е успяла да избяга от хайка за залавяне на евреи в Париж по време на нацистката окупация, съобщи БТА.", "date": "2018.03.27", "title": "Антисемити убиха в Париж възрастна еврейка, спасила се от нацистите"}
{"url": "https://offnews.bg/112/prostrelian-mazh-e-priet-v-okrazhna-bolnitca-677518.html", "text": "Прострелян мъж е приет в болница „Света Анна”-София (Окръжна болница) снощи.Мъжът е бил прострелян на бул. „Симеоновско шосе”.Раната му е в бедрото. Той е с тежка фрактура на бедрената кост и с тежка кръвозагуба, съобщи БГНЕС.Пострадалият е стабилизиран и няма пряка опасност за живота му, но са възможни всякакви усложнения.Фрактурата е много тежка, предстои дълго лечение, добавиха още от пресцентъра на лечебното заведение. Все още не е ясно при какви обстоятелства е бил прострелян мъжът, полицията разследва случая.", "date": "2018.03.27", "title": "Прострелян мъж е приет в Окръжна болница"}
{"url": "https://offnews.bg/politika/zaharieva-erdogan-ni-podade-raka-677509.html", "text": "Външният министър Екатерина Захариева определи като много важна и историческа срещата във Варна ЕС-Турция.Според нея, много важно е, че ЕС и Турция са поели ангажимент за нормализиране на отношенията и са се съсредоточили върху „позитивните неща и общите стратегически интереси, които имаме”.Тя добави, че са били поставени въпросите с правовата държава в Турция, както и турската военна операция в Африн.Външният министър на България заяви, че на срещата си с Ердоган, Борисов е поставил висящите от години въпроси между България и Турция.За случая „Скрипал” Захариева заяви, че България е солидарна с Великобритания, но страната ни не счита в момента, че е уместно да експулсира руски дипломати.", "date": "2018.03.27", "title": "Захариева: Ердоган ни подаде ръка"}
{"url": "https://offnews.bg/sviat/i-slovakia-niama-da-goni-ruski-diplomati-677517.html", "text": "Словашкият премиер Петер Пелегрини обяви, че страната му няма да експулсира руски дипломати.За подобни действия след случая \"Скрипал\" не са достатъчни само обвинения, които не се основават на неоспорими факти, каза той, цитиран от ТАСС и БТА.Пелегрини заяви това на вчерашното заседание на парламента, на което бе гласувано доверие на неговия кабинет. Словакия няма да се поддава единствено на убежденията, че зад нападението срещу Скрипал стои Русия, отбеляза Пелегрини. Засега обвиненията срещу Русия не са подкрепени от доказателства, добави той. \"Няма да бързаме (да експулсираме руски дипломати)\". . Такава стъпка не са направили 12 страни, така че не сме сами\", каза той.По случая в Солсбъри Словакия ще действа решително, но разумно и без \"театрални жестове\", каза премиерът. Днес руският посланик е повикан на разговор в словашкото външно министерство, за да обясни руската позиция.", "date": "2018.03.27", "title": "И Словакия няма да гони руски дипломати"}
{"url": "https://offnews.bg/izvan-terena/paro-puska-kniga-do-mesetc-677519.html", "text": "Най-успешният клубен треньор у нас Аспарух Никодимов е готов с издаването на автобиография през април. Изданието се казва с \"ЦСКА в сърцето\" и ще подгрее червените фенове за 70-ия юбилей на любимия тим.Издателството Hybrid Books публикува няколко цитата от произведението, а през сайта му може да се направят и предварителни поръчки. В цената не е търсена символика и ти я е 16 лв, а обемът на книгата е 188 страници.Заявените преди издаването бройки ще пристигнат при притежателите си с автографи от Паро, който е работил по книгата заедно с популярните журналисти Станил Йотов и Цветан Дерменджиев.Книгата проследява житейския път на Паро от прашните улици на \"Орландовци\" до най-големите световни футболни арени като \"Маракана\", \"Камп Ноу\" и \"Анфийлд\".", "date": "2018.03.27", "title": "Паро пуска книга до месец"}
{"url": "https://offnews.bg/politika/erdogan-uveril-borisov-che-ne-namekva-nishto-v-izkazvaneto-si-za-kard-677521.html", "text": "Срещата във Варна разчупи едни ледове в отношенията между ЕС и Турция. Това беше и целта при организирането на тази среща, защото само по този начин - това е общо разбиране - могат да се решават актуалните проблеми, както в двустранните отношения, така и в глобален план. Това заяви началникът на политическия кабинет на премиера Бойко Борисов Румяна Бъчварова.Тя уточни, че между премиера и Ердоган са разгледани широк кръг двустранни теми, сред тях и изказването на турския президент за Кърджали. Борисов му обяснил, че е прозвучало неприемливо за българската страна. Българският премиер е получил уверение, че това не е намек или рефериране към претенции по отношение на реалните граници в момента. Ситуацията на Балканите е такава, че всяка от държавите има свои малцинства в съседните държави, има своята история на територията на съседните държави и това свързва с определени емоционални преживявания. ", "date": "2018.03.27", "title": "Ердоган уверил Борисов, че не намеква нищо в изказването си за Кърджали"}
{"url": "https://offnews.bg/sviat/neofitcialno-kim-chen-un-e-bil-zabeliazan-vav-vlak-v-kitaj-677522.html", "text": "Растат спекулациите, че висшият представител на Северна Корея, забелязан в Пекин, е самият Кин Чен Ун, съобщава Би Би Си.Новината се появи първо в японски медии, които твърдяха, че високопоставен човек от режима е пристигнал в Китай с дипломатически влак на Северна Корея и е бил посрещнат при строги мерки за сигурност. Южна Корея съобщи, че не е наясно кой е този представител, но наблюдава внимателно ситуацията.Ако спекулациите се потвърдят, това ще е първото посещение в чужбина на севернокорейския лидер, откакто дойде на власт през 2011 г. насам.Миналия месец американският президент Доналд Тръмп прие да се срещне с Ким Чен Ун. Смята се, че дипломацията работи усилено да уреди тази среща. Според анализатори Северна Корея и лидерите на Китай е вероятно да се видят преди срещата с Тръмп, тъй като Китай е основният икономически съюзник на Пхенян, добавя Би Би Си.", "date": "2018.03.27", "title": "Неофициално: Ким Чен Ун е бил забелязан във влак в Китай"}
{"url": "https://offnews.bg/politika/nona-jotova-parlamentat-e-institutciata-koiato-triabva-da-raboti-za-677527.html", "text": "Ако театърът е храм, то Народното събрание е институция, която безкрайно много уважавам. Там трябва да се коват законите и да се мисли за доброто на хората.Това каза народният представител от ПГ на „БСП за България” Нона Йотова по бТВ. Тя беше категорична, че не приема грубия и нецензурен език от трибуната на парламента.Йотова припомни, че през миналата седмица е заседавала парламентарната комисия за връзка с неправителствените организации и жалби на гражданите. На нея е била разгледана петиция на независими музикални продуценти. Те са искали промяна на Закона за радиото и телевизията за въвеждане на задължителни квоти за българска музика.\"Родният радио ефир е залят от американска музика, нашата не се чува. От доста години, големите монополни музикални компании завладяха ефира. Когато бъде наложена квота, ще се наложи на музикалните редактори да пускат и българска музика”, категорична бе тя. Йотова обясни още, че благодарение на това, българските автори ще могат да получат и повече средства от авторски права, което би ги стимулирало да създават повече наши песни.Нона Йотова изрази надежда, че в Народното събрание ще бъде гласуван и културният чек, който ще стимулира младите да ходят повече на театър, опера, балет, да посещават изложбени зали. До този момент обаче управляващите не са проявили разбиране по темата. Нона Йотова честити Международния ден на театъра на всички свои колеги и на българската публика.", "date": "2018.03.27", "title": "Нона Йотова: Парламентът е институцията, която трябва да работи за хората"}
{"url": "https://offnews.bg/offtopic/polovin-vek-ot-smartta-na-gagarin-misteriata-ostava-677520.html", "text": "Въпреки че има официална версия, все още не е ясно как е починал първият човек отишъл в космоса.Официално Юри Гагарин умира в самолета, заради атмосферните условия, но 50 години по-късно, кончината на първия човек в космоса остава държавна тайна, покрита с мистерия.Сутринта на 27 март 1968 г. Юри Гагарин се подготвя за тренировъчен полет със своя самолет Миг-15 на летище Чакаловски, близо до Москва, припомня си колегата му от онова време Владимир Аксьонов.Полетът на Аксьонов, който по онова време е на 34 г., обаче е анулиран: след обявяване на завръщането им в базата, нито Гагарин, нито вторият му пилот Владимир Серьогин на 45 г., не отговарят на радио връзката. Хеликоптерите, които отиват да ги търсят, бързо съобщават, че са открили отломки от самолета на 65 км от летището. Тялото на Гагарин е открито на следващия ден.74-годишният Сергей Кравчински, тогава млад конструктор на космически кораби, си спомня за деня, в който научава тъжната новина.За първи път в историята на СССР ще има ден на национален траур за човек, който не е държавен глава. Конструкторите вече знаеха, че Гагарин е имал проблем с кацането малко по-рано, докато се е обучавал с Миг-а. Комисията, която правеше разследването, бе объркана. Според официалната версия, екипът на самолета е направил внезапна маневра заради \"промяна в атмосферното положение\", което е предизвикало катастрофата на изтребителя.Навремето се разказваха най-налудничавите истории около смъртта на първия човек в космоса. Убит по нареждане на Кремъл, бил ревнуван заради популярността си, отвлечен от извънземни, да не говорим за версията за маскарад предназначен да симулира смъртта му, за да бъде настанен в психиатрично отделение... През 2011 г., за да се отпразнуват 50-години от първия полет на Гагарин в космоса на 12 април 1961 г. Кремъл съобщи, че вдига завесата около смъртта на първият космонавт. Според новите открития \"една от вероятните причини\" за самолетната катастрофа била наличието на балон\", който Гагарин и Серьогин се опитвали да избегнат преди да загубят контрол върху самолета.За него тайната за инцидента с Гагарин има за цел да \"скрие дефектите в организацията и дисфункцията на съветския космически сектор\", който по онова време бе самият символ на съветския успех.Има и други версии, една от тях е на Алексей Леонов.Роден година след смъртта на Гагарин, Александър, който посети музея на Космическото завоевание в Москва, би искал \"най-накрая да се знае истината\". Противно на родителите му, той споделя друга версия за смъртта на Гагарин, която всъщност защитава космонавтът Алексей Леонов и който я споделя след краха на СССР през 1991 г. Според Леонов, който е член на анкетната комисия през 1968 г., самолет Сухой, който не е трябвало да бъде там, преминава траекторията на Миг-а на Гагарин на по-малко от 20 метра от самолета му. Преминавайки звуковата бариера, пилотът е предизвикал космонавтите да се върнат и да се разбият.Той отказва да разкрие самоличността му и казва само, че става въпрос за \"добре известен\" човек, който днес е \"възрастен и болен\".", "date": "2018.03.27", "title": "Половин век от смъртта на Гагарин: Мистерията остава"}
{"url": "https://offnews.bg/obshtestvo/na-pet-mesta-niama-da-ima-voda-677505.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с пресвързване на уличен водопровод на ул. „Трендафил“ в с. Мърчаево се налага спиране на водоподаването от 10:00 до 16:00 ч. на с. Мърчаево.Подмяна на сградни водопроводни отклонения на ул. „Света гора“ и ул. „Крум Попов“ в жк „Лозенец“ налага спиране на водоподаването от 10:00 до 18:30 ч. на ул. „Бряст“, ул. „Света гора“ от ул. „Кръстю Сарафов“ до ул. „Бряст“; от 9:00 до 18:00 ч. по ул. „Крум Попов“ от ул. „Синчец“ до бул. „Христо Смирненски“, ул. „Неразделни“.Реконструкция на уличен водопровод на ул. „Канала“ в жк „Дружба-1“ налага спиране на водоподаването от 9:00 до 21:00 ч. в района на ул. „Канала“.Заради подмяна на сградно водопроводно отклонение на бул. „Мадрид“ в кв. „Подуяне“ се налага спиране на водоподаването от 9:00 до 17:00 ч. на бул. „Мадрид“ от бул. „Евлоги и Христо Георгиеви“ до ул. „Алеко Константинов“.Без вода във връзка с подмяна на сградно водопроводно отклонение на бул. „Инж. Иван Иванов“ в жк „Зона Б-5“ ще бъдат от 10:00 до 18:00 ч. в района на бул. „Инж. Иван Иванов “от бул. „Александър Стамболийски“ до бул. „Тодор Александров“.", "date": "2018.03.27", "title": "На пет места няма да има вода"}
{"url": "https://offnews.bg/obshtestvo/aleks-aleksiev-erdogan-e-isliamist-unishtozhi-turskata-demokratcia-677516.html", "text": "„Ердоган е един ислямист, той унищожи турската демокрация. Европа е една демократична общност – не виждам как може да се постигне консенсус при положение, че главните интереси са несъвместими”, каза специалистът по радикален ислям и председател на Центъра за Балкански и Черноморски изследвания Алекс Алексиев пред бТВ.Според него единственият начин да се спре мигрантската вълна е Европа „да прави мили очи” на Ердоган.Според него Европа държи много големи икономически козове срещу Турция, но не ги използва.„По-важно за мен е това, че Ердоган в прав текст говори за това, че Кърджали бил турски град и, че в Турция се печатат карти, които показват част от България като турска територия”, коментира още Алексиев.", "date": "2018.03.27", "title": "Алекс Алексиев: Ердоган е ислямист, унищожи турската демокрация"}
{"url": "https://offnews.bg/112/zaliaha-s-kiselina-35-godishna-zhena-v-sofia-677507.html", "text": "35-годишна жена е била залята с киселина в София.Жената е нападната на столичния бул. „Александър Стамболийски”, близо до кръстовището с „Константин Величков”, съобщи bTV.Жената е настанена в \"Пирогов\". Тя има изгаряния по главата, лицето, шията и ръцете.По случая е започнало разследване.", "date": "2018.03.27", "title": "Заляха с киселина 35-годишна жена в София"}
{"url": "https://offnews.bg/112/zaliatata-s-kiselina-zhena-e-s-opasnost-za-zhivota-677510.html", "text": "35-годишната жена, която беше залята с киселина в София около 18,30 часа снощи, е с опасност за живота, съобщиха от „Пирогов”. Тя е настанена в болницата с 24% изгаряния по главата, шията и ръцете.Пострадалата беше нападната на столичния булевард „Александър Стамболийски”, близо до кръстовището с „Константин Величков”.В момента жената не е контактна. Тепърва предстои вторична оценка, за да се изясни кога ще бъде оперирана.Все още обаче няма информация за причините и за самоличността на извършителя. Предстои да се изясни и каква точно е течността, с която е залята жената.Жената заключила ресторанта, в който работела, и тръгнала към колата си. Тогава е била нападната.", "date": "2018.03.27", "title": "Залятата с киселина жена е с опасност за живота"}
{"url": "https://offnews.bg/tenis/skandal-s-bushar-v-kolumbia-677526.html", "text": "Организаторите на турнира от веригата на WTA в Богота, Колумбия, бяха обвинени в сексизъм заради публикация по адрес на канадката Южени Бушар, която получи покана за участие в надпреварата от 9 до 15 април.\"Тя е смятана за най-сексапилната тенисистка в света и идва в Колумбия. Не пропускайте възможността да се запознаете и видите отблизо тази прекрасна жена\", написаха организаторите.След обвиненията в сексизъм те отстраниха публикацията, но поканата към Бушар си остана в сила и феновете ще могат да се насладят на играта й.В момента Бушар е едва 114-а в света и има нужда от участия, за да си възвърне позициите в ранглистата.", "date": "2018.03.27", "title": "Скандал с Бушар в Колумбия"}
{"url": "https://offnews.bg/futbol/sblasakat-mezhdu-iuventus-i-real-madrid-podludi-fenovete-677530.html", "text": "Предстоящият сблъсък от четвъртфиналите на Шампионската лига между миналогодишните финалисти в надпреварата Ювентус и Реал Мадрид доведе до истерия феновете на двата отбора.Само за няколко часа билетите за първата среща в Италия бяха продадени, а от Ювентус обявиха \"Алианц Стейдиъм\" за \"Sold Out\".Това обаче беше нищо в сравнение със случилото се в Испания. Точно за осем минути пропуските за реванша на 11 април в Мадрид се изчерпаха.76 000 билета отидоха у привърженици на \"белия балет\", а останалите 4 хил. - у феновете на торинския колос.", "date": "2018.03.27", "title": "Сблъсъкът между Ювентус и Реал Мадрид подлуди феновете"}
{"url": "https://offnews.bg/futbol/niki-mihajlov-pred-zavrashtane-na-gerena-677525.html", "text": "Вратарят Николай Михайлов е пред завръщане в Левски. В момента синът на президента на БФС Борислав Михайлов пази на вратата на кипърския Омония Никозия, но след изгонването на треньора Ивайло Петев мястото му изстива.Според медиите на Острова на Афродита, Михайлов ще бъде освободен след края на сезона и ще може да акостира на \"Герена\" като свободен агент. Михайлов беше привлече през зимата в Омония и направи летящ старт, но след това се контузи и излезе от игра за период от 50 дни.Местни издания, цитирани от \"Меридиан Мач\", посочват, че шансовете на Михайлов да остане са намалели драматично след изгонването на Петев.", "date": "2018.03.27", "title": "Ники Михайлов пред завръщане на \"Герена\""}
{"url": "https://offnews.bg/offtopic/krasivo-pusnaha-na-svoboda-spasenite-shtarkeli-v-dulovo-video-677529.html", "text": "Спасените щъркели в Дуловско бяха пуснати на свобода.Радио Шумен сподели на страницата си във фейсбук видео от събитието със следния текст:Солидарността на хората към бедстващите красиви птици по време на мартенските студове се превърна в една от малкото положителни новини от България в световните медии напоследък.", "date": "2018.03.27", "title": "Красиво: Пуснаха на свобода спасените щъркели в Дулово (видео)"}
{"url": "https://offnews.bg/kultura/vasil-mihajlov-s-pocheten-ikar-tazi-vecher-ivan-ivanov-s-priz-za-ches-677523.html", "text": "Днес е Световният ден на театъра, Съюзът на артистите в България връчва на наградите за сценично изкуство ИКАР. В спектакъла тази вечер в Народния театър с водещи Валентин Ганев и Виктория Николова ще участват световноизвестният цигулар Минчо Минчев, примабалерината Марта Петкова и Стефан Вълдобрев и Обичайните заподозрени. Сценарист и режисьор е Стоян Радев. Награди ИКАР 2018 са част от Календара на културните събития на Столичната община.Актьорът Иван Иванов ще получи награда „Икар“ „за чест и достойнство“ от Съюза на артистите. На Васил Михайлов също е присъден почетен „Икар“ – „за изключителен принос към българския театър“. Пълен списък с номинациите за „Икар 2018“:ДебютАнтъни Пенев за Пьотр Сергеевич Трофимов във „Вишнева градина“ от Антон П. Чехов, реж. Василий Сенин, Драматично-куклен театър „Иван Радоев“ – ПлевенНеда Спасова за Варвара Петровна в Програма Достоевски „Изгонването на бесовете“ – „Бесове“ по Фьодор Достоевски, реж. Иван Добчев, Театрална работилница „Сфумато“Николай Желев за Лео в „4000 мили“ от Ейми Херцог, реж. Владимир Люцканов,Театър 199 „Валентин Стойчев“Надя Керанова за Естел, Мартина Кръстева за Инес и Радослав Владимиров за Гарсен в „Без изход“ от Жан-Пол Сартр, реж. Дарий Чавдаров, Театър „Друга линия“ и Център за култура и дебат „Червената къща“Шахин Шехзен и Антоан Петров за Антон Антонович Сквозник-Дмухановски (градоначалник) и Денис Хаят и Павел Емилов за Иван Александрович Хлестаков (чиновник от Петербург) в „Ревизорът“ от Николай Гогол, реж. Нина Димитрова, Сатиричен театър „Алеко Константинов“ и НАТФИЗ „Кръстьо Сарафов“Водеща мъжка роляЗахари Бахаров за Бае Славе в моноспектакъла „Чамкория“ по романа на Милен Русков, реж. Явор Гърдев, Театър 199 „Валентин Стойчев“Иван Юруков за Хорас в „Лисичета“ от Лилиан Хелман, реж. Бина Харалампиева, Народен театър „Иван Вазов“Мариус Куркински за авторския му моноспектакъл „Черното пиле“ по разкази на Николай Хайтов, Продуцентска къща „Ажур Пико“Водеща женска роляРадена Вълканова за Жена на възраст в „Танцът Делхи“ от Иван Вирипаев, реж. Галин Стоев, Народен театър „Иван Вазов“Радина Кърджилова за Екатерина в „Танцът Делхи“ от Иван Вирипаев, реж. Галин Стоев, Народен театър „Иван Вазов“Теодора Духовникова за Регина в „Лисичета“ от Лилиан Хелман, реж. Бина Харалампиева, Народен театър „Иван Вазов“Поддържаща мъжка роляБоян Арсов за Клариче в „Кралят Елен” по Карло Гоци, реж. Анастасия Събева, Театър „Азарян“, Национален дворец на културатаСава Драгунчев за Самоквасов в „Чаровно лято с неизбежните му там неприятности (Чудаци)“ от Максим Горки, реж. Красимир Спасов, Народен театър „Иван Вазов“Явор Бахаров за Микеле в „Редки тъпанари” – криминална комедия по филма на Марио Моничели „Неизвестни извършители”, сценичен вариант Теди Москов и Симон Шварц, реж. Теди Москов, Драматичен театър „Сава Огнянов“ – РусеПоддържаща женска роляАна Пападопулу за Бърди в „Лисичета“ от Лилиан Хелман, реж. Бина Харалампиева, Народен театър „Иван Вазов“Надя Дердерян за Варя във „Вишнева градина“ от Антон П. Чехов, реж. Василий Сенин, Драматично-куклен театър „Иван Радоев“ – ПлевенСофия Бобчева за Зина в „Чаровно лято с неизбежните му там неприятности (Чудаци)“ от Максим Горки, реж. Красимир Спасов и Медицинската сестра в „Танцът Делхи“ от Иван Вирипаев, реж. Галин Стоев, Народен театър „Иван Вазов“РежисураГалин Стоев за „Танцът Делхи“ от Иван Вирипаев, Народен театър „Иван Вазов“Стайко Мурджев за „Еквус“ от Питър Шафър, Младежки театър „Николай Бинев“Явор Гърдев за „Пияните” от Иван Вирипаев, Малък градски театър „Зад канала“СценографияНикола Тороманов за сценографиите на „Пияните” от Иван Вирипаев, реж. Явор Гърдев, Малък градски театър „Зад канала“ и „Танцът Делхи“ от Иван Вирипаев, реж. Галин Стоев, Народен театър „Иван Вазов“Светослав Кокалов за „Чамкория“ по романа на Милен Русков, реж. Явор Гърдев, Театър 199 „Валентин Стойчев“Юлияна Войкова-Найман и Борис Далчев за „Ревизорът“ от Николай Гогол, реж. Нина Димитрова, Сатиричен театър „Алеко Константинов“ и НАТФИЗ „Кръстьо Сарафов“Майсторско техническо осъществяване„Танцът Делхи“ от Иван Вирипаев, реж. Галин Стоев, Народен театър „Иван Вазов“„Франкенщайн“ от Ник Диър по романа на Мери Шели, реж. Стайко Мурджев, Театър „София“Авторска музикаАсен Аврамов за Програма Достоевски „Изгонването на бесовете“ – „Бесове“ по Фьодор Достоевски, реж. Иван Добчев, Театрална работилница „Сфумато“Калин Николов за „Пияните” от Иван Вирипаев, реж. Явор Гърдев, Малък градски театър „Зад канала“Кирил Дончев за „Кради по-малко!“ от Дарио Фо, реж. Ивайло Христов, Сатиричен театър „Алеко Константинов“Критически текстизлъчени от Гилдията на театроведите, критиците и драматурзитеАни Васева за „Що е то съвременен танц“, Метеор, 2017Васил Рокоманов за „История на сценографията“, Национална художествена академия, 2017Младен Влашки за „Млада Виена в млада България: драматургията на „Млада Виена“ и нейните театрални и литературни проекции в България до 1944 г.“, Изд. Хермес, 2017Постижение в кукленото изкуствоизлъчени от Гилдията на творците в кукленото изкуствоАктьорският екип на „Авеню Q” по оригиналната идея на Робърт Лопес и Джеф Маркс, реж. Уест Хайлър (САЩ) и Петър Кауков, Столичен куклен театърВладо Ковачев за музиката в спектакъла „Парченцето“ по мотиви на Шел Силвърстийн, режисьор Веселин Бойдев, Държавен куклен театър – БургасДелян Кьосев за Кмета в „Драконът“ по Евгений Шварц, режисьор Бисерка Колевска, Държавен куклен театър – СливенКуклен спектакълизлъчени от Гилдията на творците в кукленото изкуство„Парченцето“ по мотиви на Шел Силвърстийн, режисьор Веселин Бойдев, Държавен куклен театър – Бургас„Светулки“ от Андрей Филипов, режисьор Катя Петрова, Театър 199 „Валентин Стойчев“Съвременен танц и пърформансизлъчени от Гилдията за съвременни изпълнителски изкустваИва Свещарова и Вили Прагер за “Shamebox” на Брейн Стор Проджект и ДНК, Национален дворец на културатаГалина Борисова за „Тук долу всички люляци умират“ на ДНК, Национален дворец на културатаИда Даниел и Александър Митрев за „Повече не или така нареченият Бернхард“ на Сдружение „Нейно Величество Тенджерата под налягане“ и ДНК, Национален дворец на културатаСъвременна българска музикаизлъчени от Гилдията на музикалните артистиВасил Петров за песента му „Възкресение“Любомир Велев за албума “Metamorphosis”Проф. Симеон Венков за пиесата „Петруна“Златен гласизлъчени от Гилдията на актьорите, работещи в дублажаПри жените:Ася Рачева за Мама и Имелда в „Тайната на Коко“Гергана Стоянова за Регина в „Червената кралица“Даниела Йорданова за Маргарет Тачър в „Желязната лейди“При мъжете:Петър Бонев за Олаф в „Замръзналото кралство-Коледа с Олаф“Христо Узунов за Фома в „Мутра по заместване“Явор Караиванов за Ектор в „Тайната на Коко“Вариететно и атракционно изкуствоизлъчени от Гилдия атракционни и сценични изкуства и Гилдия за вариететно изкуствоКалоян Павлов за спектакъла „Мистичен ритъм“Николай Коев за постижения в областта на „Кристал баланс“Цирково изкуствоизлъчена от Гилдията на цирковите артистиВасил Романов за приноса му към цирковото изкуство„Икар“ за чест и достойнствоИван Иванов„Икар“ за изключителен принос към българския театърВасил Михайлов ", "date": "2018.03.27", "title": "Васил Михайлов с почетен ИКАР тази вечер, Иван Иванов с приз за чест и достойнство"}
{"url": "https://offnews.bg/futbol/levski-s-predpazni-merki-zaradi-natrupvaneto-na-mnogo-hora-pred-kasite-677550.html", "text": "Левски стартира от 12:00 часа утре предварителната продажба на билети за предстоящото домакинство на Берое от 27-и кръг на Първа лига в неделя от 17:30 часа. От клуба пуснаха важно съобщение за феновете около организацията на мача. \".", "date": "2018.03.27", "title": "Левски с предпазни мерки заради натрупването на много хора пред касите"}
{"url": "https://offnews.bg/112/spipaha-turchin-sas-zlato-za-137-000-leva-vav-vlaka-na-gara-svilengrad-677553.html", "text": "Митническите служители на Капитан Андреево откриха 2292 грама контрабандни златни накити при проверка на международен влак.На 25.03.2018 година на жп гара Свиленград пристига международен пътнически влак, влизащ в страната от Турция, пътуващ за Румъния. В едно от купетата пътувал, сам турски гражданин. Митническите служители извършили щателна проверка на купето, при която, в естествените кухини, отстрани на вратата и прозорците, както и под седалката, са открити найлонови пакетчета с изделия от жълт метал: 92 гривни, 59 синджира, 23 чифта обеци, 5 колиета, 36 пръстена и 3 златни медальона.Направената експертиза от вещо лице е установила, че бижутата са с общо тегло 2292 грама от 14 каратово злато, на стойност 137 520 лева. Контрабандното злато е задържано.По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Хасково.", "date": "2018.03.27", "title": "Спипаха турчин със злато за 137 000 лева във влака на гара Свиленград"}
{"url": "https://offnews.bg/obshtestvo/iulia-krasteva-bila-agent-na-parvo-glavno-na-ds-677555.html", "text": "Световноизвестният философ, психолог, лингвист и изследовател Юлия Кръстева е била сътрудник на Първо главно на Държавна сигурност, стана ясно от решение на Комисията по досиетата, публикувано днес. Кръстева е проверена като член на редакционния съвет на \"Литературен вестник\". Два тома документи се съдържат в личното дело на Кръстева, запазено е и работното й дело. Юлия Кръстева е била регистрирана като сътрудник през юни 1971 г., регистрирана от ст. лейт. Иван Божиков и е сътрудничела на отдели III и IV на Първо главно управление на ДС. Псевдонимът й е Сабина. Юлия Кръстева е родена през 1941 г. в Сливен, тя е сред най-влиятелните българи по света. Университетски преподавател в Париж, носител на Ордена на почетния легион на Франция и на Холбергова награда.", "date": "2018.03.27", "title": "Юлия Кръстева била агент на Първо главно на ДС"}
{"url": "https://offnews.bg/sviat/kristofar-uajli-s-novi-razkritia-okolo-skandala-kejmbridzh-analitika-677548.html", "text": "Мъжът, който разкри скандала около \"Кеймбридж Аналитика\" Кристофър Уайли, сега разказа, че неговият предшественик в компанията е бил убит в хотел в Кения, а на полицията е платено да не разследва случая. \"Кембридж Аналитика\" е компания, която се занимава с анализ на данни, и е работила за кампанията на Доналд Тръмп през 2016 г.Компанията е обвинена, че е събирала лични данни на милиони потребители във Фейсбук без тяхното съгласие. 28-годишният Уайли е разработил инструмент за анализ на лични данни, за който се подозира, че е изиграл ключова роля във вота \"за\" Брекзит и избирането на Тръмп за президент на САЩ.Пред британска парламентарна комисия Кристофър Уайли разказа за компанията, на която е бивш служител, като обяви, че тя е извършвала незаконна дейност по целия свят, съобщи \"Бизнес Инсайдър\". По думите му неговият предшественик Дан Мюрсан е бил отровен, след провала на сделка. Подозрението е, че е отровен в хотелската му стая, а полицията е подкупена да не влиза в стаята за 24 часа, обясни Уайли. Той добави, че е чул това от други служители на компанията и няма доказателства. Уайли каза още, че не знае по какво точно е работил предшественикът му, но \"когато работиш за висшестоящи политици, не правиш пари от работата по изборите, правиш пари на борсата след това и тази сделка е пропаднала\". В изказването си Кристофър Уайли каза, че \"Кеймбридж Аналитика\" се е занимавала с хакнати материали, незаконни данни и е използвала тактики за сплашване за спечелването на избори. По думите му компанията не се интересува дали върши нещо незаконно, стига да върши работа. Той обясни още, че компанията Aggregate IQ, която обяви за подставена компания на \"Кеймбридж Аналитика\", е изпращала видеа с насилие и за сплашване на гласоподаватели в Нигерия в опит да промени хода на изборите. Видеата според него показвали хора с отрязани крайници и прерязани гърла, оставени да им изтече кръвта и изгорени живи. По думите му тази компания е имала ключова роля за намеса на изборите по света. Уайли все пак посочи, че основната цел на \"Кеймбридж Аналитика\" и други подобни компании е била не просто да спечели изборите за някого, а да използва ролята си в изборите, за да държи след това правителствата и да използва връзките си за промени в закона, за да облагодетелства други компании. \"Така изглежда модерният колониализъм. Лесно е да направиш пари... но първо трябва да имаш свой човек на власт\", каза той пред британските депутати. Според него \"Aggregate IQ\" е използвана за пране на пари. Уайли заяви още, че кампанията, водена от Доминик Къмингс - бивш помощник на британския министър на околната среда Майкъл Гоув, е помогнала за промяна на британската конституция. Той опроверга и думите на \"Кейбридж Аналитика\", която отрече да е използвала данни на потребители от Фейсбук. ", "date": "2018.03.27", "title": "Кристофър Уайли с нови разкрития около скандала 'Кеймбридж Аналитика'"}
{"url": "https://offnews.bg/politika/borisov-privika-poslanika-ni-ot-moskva-zaradi-sluchaia-skripal-677552.html", "text": "Министър-председателят Бойко Борисов проведе телефонен разговор с извънредния и пълномощен посланик на България в Руската федерация Бойко Коцев, съобщиха от правителствената пресслужба. Двамата са обсъдили случая „Скрипал“, както и реакциите по него в Русия, в Европейския съюз и на международната общност.Премиерът Борисов разпореди на посланик Коцев да се прибере в София за консултации с българското правителство. 17 държави обявиха руски дипломати за \"персона нон грата\" заради отравянето на агента Сергей Скрипал в знак на солидарност с Великобритания, която обвинява Русия за покушението. ", "date": "2018.03.27", "title": "Борисов привика посланика ни от Москва заради случая Скрипал"}
{"url": "https://offnews.bg/obshtestvo/temperaturite-se-kachvat-do-14-gradusa-dnes-677506.html", "text": "Времето ще е предимно облачно и днес, на много места отново ще превали дъжд. Вятърът отслабва, но преди това ще прогони облаците.Максималните температури ще се качат между 9 и 14 градуса. В планините ще превали слаб сняг, под 1200 метра, където термометрите ще стигнад до 4 градуса, ще вали дъжд. Максималната температура на 2000 м  ще е около минус 1.От утре ще има повече слънце предимно в Западна България, в четвъртък синоптиците прогнозират до 19 градуса. ", "date": "2018.03.27", "title": "Температурите се качват до 14 градуса днес"}
{"url": "https://offnews.bg/drugi/18-godishen-ni-nosi-vtori-medal-ot-evropejskoto-po-shtangi-677572.html", "text": "България спечели втори медал в двубоя и нови 4 отличия в отделните упражнения през втория ден на продължаващото в Букурещ Европейско първенство по вдигане на тежести за мъже и жени, съобщава сайтът на БФВТ www.wfbulgaria.com.В кат. 62 кг 18-годишният Стилян Гроздев стигна до среброто със 293 кг в крайното класиране, а Владимир Урумов остана четвърти с 282 кг. Още в изхвърлянето нашите спечелиха два медала, като Стилян Гроздев бе безапелационен и грабна златото със три перфектни опита и крайните 135 кг. Владимир Урумов не успя в стартовите 125, но след това премина с успех през 127 и 130 кг, което бе достатъчно за бронз в упражнението. В изтласкването Стилян водеше до последните опити, в които не успя да отговори на силната финална атака на шампиона Шота Мишвелидзе от Грузия, събрал двубой 299 кг. Трети в крайното класиране е румънецът Йонут Илие с един кг повече от Владо Урумов.Стилян е една от младите надежди на български щанги. Той е само на 18 години, рожба на русенската школа с треньори Радослав и Кристина Атанасови. Гроздев е европейски шампион за юноши от Полша при 17-годишните и златен медалист от Израел при 20-годишните юноши. Миналата година взе бронз в изтласкването от Европейското за мъже в Сплит, а преди три години бе трети при 20-годишните в Клайпеда (Лит).Владимир Урумов е бронзов медалист в същата категория от Европейското първенство за мъже преди две години във Форде (Норвегия). Той тренира във Варни при Живко Томов.Това е втори медал в двубоите за България на Европейското в Румъния след като вчера Даниела Пандова грабна бронза при най-леките със 165 кг. Общо в отделните упражнения вече имаме 6 отличия - златен, два сребърни и три бронзови медала.По-рано през деня Мая Иванова се нареди седма в крайното класиране на кат. 53 кг. Възпитаничката на хасковския треньор Живко Архондиев изхвърли 76 кг, след това изтласка 92 за двубой 168 кг. Полякинята Йоана Лоховска дублира титлата със 196 кг, пред две италианки Дженифер Ломбардо със 191 и Джорджия Русо със 186 кг.Утре на Европейското в Букурещ имаме само един представител. Диян Минчев ще се състезава в кат. 69 кг от 20.36 ч. българско време.Бронзовата Даниела Пандова и сребърният Стилян Гроздев се завръщат в България утре, сряда, 28 март, с полет от Букурещ, кацането е насрочено за 19.15 ч. на Терминал 2 на Аерогара София.", "date": "2018.03.27", "title": "18-годишен ни носи втори медал от европейското по щанги"}
{"url": "https://offnews.bg/sviat/protest-pred-putin-v-kemerovo-vlastite-ni-lazhat-skriha-355-trupa-v-677524.html", "text": "Хората от руския град Кемерово излязоха на спонтанен протест. В града огромен пожар в местен мол взе десетки жертви, а днес в града е и президентът Владимир Путин.Стотици гневни хора в момента са на площада в града. Те обвиняват властите в манипулация и укриване на информация за трагедията. На мястото има засилено полицейско присъствие. Там са и спец частите.Оставка на бездушната ни администрацията, поиска жена по мегафона под одобрителните възгласи на множеството.Според почти всички, взели думата до момента, жертвите на пожара са много повече от официално обявените до момента 64 загинали. Хората на площада твърдят, че останките на загиналите изобщо не са стигнали до моргата в града. Според тях 355 трупа са били качени и извозени с камиони незнайно къде.Пожарът в търговския център показа сериозни пропуски в нормите за сигурност. Следователите са открили тежки нарушения както в конструкцията, така и във въвеждането в експлоатация на търговския център. Протестът в Кемерово продължава вече повече от 5 часа.", "date": "2018.03.27", "title": "Протест пред Путин в Кемерово: Властите ни лъжат! Скриха 355 трупа в камиони (на живо)"}
{"url": "https://offnews.bg/sviat/tridneven-traur-za-zhertvite-v-mola-v-kemerovo-677508.html", "text": "Обявиха тридневен траур в руската Кемеровска област, в памет на жертвите от големия в търговския център.64 души загинаха в неделния ден, в мола в Кемерово. В града пристигна и президентът Владимир Путин, който ще посети мястото на трагедията и ще изслуша докладите на службите за извънредни ситуации и на местните власти.Пожарът в търговския център показа сериозни пропуски в нормите за сигурност. Следователите са открили тежки нарушения както в конструкцията, така и във въвеждането в експлоатация на търговския център.", "date": "2018.03.27", "title": "Тридневен траур за жертвите в мола в Кемерово"}
