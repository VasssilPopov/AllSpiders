{"url": "https://offnews.bg/futbol/v-tozi-vid-ostaviha-sablekalniata-iapontcite-sled-zagubata-ot-belgia-683736.html", "text": "Русия дълго ще помни с добро чувство феновете и футболистите на Япония след Мондиал 2018.Привържениците от Страната на изгряващото слънце почистваха безупречно трибуните на стадионите след всеки от четирите мача, които любимците им изиграха по терените в Русия, като с действията си увлякоха дори и феновете на съперниците. Това се случи след мача със Сенегал, когато феновете от Африка също събраха всеки отпадък, оставен от тях.Оказа се, че това поведение не е чуждо и на футболистите. Организаторите в Ростов на Дон се трогнаха, когато видяха в какъв вид им оставят съблекалнята играчите на Япония след драматичната загуба от Белгия с 2:3 в осминафиналите.Обичайното поведение след подобна драма е съблекалнята да бъде опустошавана в яда от играчите. Вместо това японците оставиха всичко в безупречен вид, а на масата имаше и надпис на руски \"Спасибо\" или \"Благодаря\".\"Изглежда необичайно, но в Япония е прието, че всеки трябва да почисти след себе си. Ние сме тук не само, за да играем футбол, но и да представим Япония пред света. И трябва да правим това наистина достойно\", коментира защитникът Мая Йошида, който е роден в опустошения с атомна бомба в края на Втората световна война град Нагасаки.", "date": "2018.07.03", "title": "В този вид оставиха съблекалнята японците след загубата от Белгия"}
{"url": "https://offnews.bg/obshtestvo/zhorzh-ganchev-e-v-stabilno-sastoianie-683740.html", "text": "Жорж Ганчев е в стабилно състояние, диагностициран е, в момента е сравнително спокоен.Това съобщи проф. Генчо Начев - директорът на болница \"Св. Екатерина\" проф. Генчо Начев, където беше приет политикът.Лекарите установили, че Ганчев има запушен съд, който те успели да отпушат. Поставен е стенд. Жорж Ганчев е имал късмет, че бързо е постъпил в болницата, в рамките на т.нар. „златен час“, коментира проф. Начев, цитиран от БГНЕС.78-годишният политик припадна днес следобед в центъра на София. Извикана е линейка, която пристигнала за 7 минути. Бързата медицинска намеса фактически се е оказала решаваща за състоянието му.", "date": "2018.07.03", "title": "Жорж Ганчев е в стабилно състояние"}
{"url": "https://offnews.bg/temida/pretcedent-balgarski-sad-prizna-pravata-na-gej-dvojka-683723.html", "text": "Административият съд на София-град излезе с първо по рода си решение за правата на гей двойка, сключила брак в чужбина.Съдебното решение признава правото на едната от от партньорките, гражданин на Австралия, да пребивава в страна от Европейскяи съюз (в случая България) въз основа на сключения във Франция брак с французойка.За решението, взето на 29 юни 2018 г., съобщи Младежката ЛГБТ организация \"Действие\".Съдът се е произнесъл след отказ на МВР да даде разрешение за пребиваване у нас на австралийката Кристина. През 2016 г. тя е сключила граждански брак с французойката Мариама във Франция. По-късно същата година австралийката пристигнала у нас като член на семейството на гражданин на ЕС. Когато, около година по-късно, трябвало да поднови разрешителното си за престой, получила отказ от Дирекция \"Миграция\" към МВР. Мотивът бил, че еднополовите бракове не се признават от българската Конституция.Така се стига до завеждане на съдебно дело. В него австралийката се позовава на Директива 2004/38/EC относно правото на свободно движение и пребиваване в Европейския съюз. Според Директивата всеки гражданин на Съюза се ползва от свобода на придвижване за семейството си в страните от ЕС, дори и неговият съпруг да не е гражданин на държава – членка на Европейския съюз.Административният съд София-град е приел, че тъй като така заложеното право в Договора за функционирането на ЕС  стои над националното законодателство, то държава членка не може да откаже на гражданин на трета страна, встъпил в брак с гражданин на Съюза, право на пребиваване на територията на тази държава-членка по съображението, че нейното право не предвижда брака между лица от един и същ пол.В решението се казва още, че „отказът на органите на държавата-членка да признаят – единствено за целите на предоставянето на производно право на пребиваване на гражданин на трета страна – брака му с гражданин на Съюза от същия пол (…) би могъл да възпрепятства упражняването на закрепеното в член 21, параграф 1 от ДФЕС право на този гражданин на Съюза да се движи и пребивава свободно на територията на държавите-членки.“„Щастлива съм да празнувам не само своето право да живея в България, но също и правото за всяка еднополова двойка да ползва правото си на придвижване в ЕС,“ казва Кристина, след като разбира за решението на съда.Кристина и Мариама живеят у нас и искат да продължат живота си тук.Решението на Административния съд София-град е повтаря скорошно решение на Европейския съд по подобно дело в Румъния, случая „Коман\". В него бе отсъдено, че страните от ЕС трябва да спазват правото на пребиваване на еднополови двойки, сключили законов брак в друга държава, които искат да живеят заедно на тяхна територия“, казва Деница Любенова, адвокат по защитата на френско-австралийската двойка. В България еднополовите двойки все още не могат да сключват брак или да осиновяват деца заедно.", "date": "2018.07.03", "title": "Прецедент: Български съд призна правата на гей двойка"}
{"url": "https://offnews.bg/zvezdi/tom-kruz-navarshi-56-godini-683719.html", "text": "Том Круз отпразнува 56-ия си рожден ден. Звездата от \"Мисията невъзможна\", чието пълно име е Томас Круз Мейпотър IV, навлиза в кино индустрията преди почти 40 години. Първата си роля получава през 1981 година, където играе второстепенен герой. Круз се харесва на режисьориte и сценаристите в Холивуд и през следващите години кариерата му тръгва нагоре, а той участва в известни филми като „Топ Гън“ , „Цветът на парите“, „Рейнман“, „Роден на четвърти юли“. Най-големия си успех актьорът постига с филмовите серии за шпионина Джеймс Бонд \"Мисията невъзможна\", където сам изпълнява всички каскади. Първият филм е заснет през 1996 година, а на 27 юли тази година по кината ще бъде пуснат 6-ият от поредицата.Актьорът е известен и с бурния си любовен живот. През 1987 до 1990 година е женен за първата си съпруга Мими Роджърс. От 1990 г. до 2001 г. Том Круз е женен за Никол Кидман, с която осиновяват две деца. През 2005 година се жени за третата си съпруга - Кейти Хоумс, от която има момиченце и с която се разведе през 2012 година. ", "date": "2018.07.03", "title": "Том Круз навърши 56 години"}
{"url": "https://offnews.bg/kuhnia/kakvo-e-tova-v-salatata-valerianata-e-novata-liubov-na-gotvachite-683710.html", "text": "Листата на растението валериана стават все по-популярни в менютата на главните готвачи.Листенцата, които приличат на тези на бейби спанака, все по-често могат да се видят като декорация, компонент или основна съставка на ястия и салати.Въпреки че растението е най-известно под формата на капки и хапчета за успокояване на нервната система, се оказва, че то съдържа множество други здравословни елементи: изключително богато е на витамин C, на провитамин А, който е важен за поддържане на доброто зрение, на Витамин B6, желязо, магнезий и калий.Предлагаме ви една лесна и вкусна рецепта с валериана, за да можете да си набавите важните витамини, докато хапвате здравословно и диетично:Салата с листа от валериана, домати и сирене- 200 грама листа от валериана;- 100 грама чери домати/сушени домати;- 100 грама твърдо сирене;- 10 грама слънчогледови семки;- зехтин;- сол.- Сложете листата в цедка и ги измийте добре; - Разстелете ги върху хартиена кърпа, за да изсъхнат равномерно;- Измийте чери доматите и ги нарежете на четвъртинки;- Нарежете сиренето на тънки филийки;- Поръсете салатата с шепа слънчогледови семки, сол и зехтин на вкус.", "date": "2018.07.03", "title": "Какво е това в салатата? Валерианата е новата любов на готвачите"}
{"url": "https://offnews.bg/dw/merkel-e-spasena-dobrata-i-loshata-novina-683739.html", "text": "След една унизителна криза Меркел успя да спаси своето правителство - тя се съгласи с капсулирането в миграционната политика. Досегашният ѝ курс на отворените обятия вече е минало, коментира Инес Пол за .Последните две седмици бяха нещо много повече от съдбовни за една канцлерка. Тези две седмици бяха ожесточена борба за принципните насоки на европейската миграционна политика. И битката спечелиха онези сили, които залагат на капсулирането. Това са политиците, които в бъдеще искат да попречат на хората изобщо да поемат опасния за живота път към Европа през Средиземно море. Със засилена гранична охрана, но и с лагери в Северна Африка. Там бежанците трябва да чакат, докато се установи дали са желани в Европа. Или защото имат право на убежище, или пък защото са нужни на Европа като работна ръка. А и в самата Европа вече ще се управлява с по-твърда ръка.Както гласи теорията, бежанците трябва бързо да бъдат подслонени в приемни центрове или лагери. Случаите трябва да бъдат разглеждани бързо и нежеланите пришълци бързо трябва да бъдат репатрирани.Вътрешногерманска гротескаГолеми планове, които Ангела Меркел разработи заедно с европейските си партньори и с които тя се отказва от досегашната си политика на отворените граници. Планове, които в крайна сметка принудиха нейния вътрешен министър да отстъпи и сложиха край на печалната вътрешногерманска гротеска от последните дни. Планове, които засега предпазват германското правителство от разпадане. Това е добрата новина. Не само за Германия, а и за Европа. Защото само политическите демагози имат интерес от това, най-голямото народно стопанство в Европа да затъне в правителствена криза с неясен изход на фона на общата несигурност. Стабилизиращата сила на страната е твърде важна за Европа. Затова и Ангела Меркел успя бързо да свика европейска среща на върха, на която държавните и правителствените ръководители се обединиха около новата европейска миграционна политика и политика за предоставяне на убежище. Европа знае много добре какво има в лицето на Ангела Меркел в тези времена.По този начин актуалната криза приключи. Истински отговор на предизвикателствата обаче не беше намерен. И никой не бива да се заблуждава в това. Защото в кои северноафрикански страни трябва да бъдат изградени приемните лагери? Досегашните реакции са предимно отрицателни. И кой ще се грижи за бежанците, чийто по-нататъшен път е препречен? Последните кадри от Алжир показват какво може да се случи. Хиляди хора бяха изтласкани буквално в пустинята. Сред тях имаше деца и бременни жени, които мъчително умираха от глад и жажда при температури от почти 50 градуса на сянка. Още сега Ливан приема повече бежанци, отколкото цяла Европа. И това също спада към истината за европейската политика на капсулиране.Повече въпроси, отколкото отговориА и вътре в Европа има повече въпроси, отколкото отговори. Тук също не е ясно, в коя страна трябва да бъдат изградени приемните лагери. Кои правителства в крайна сметка са готови да облекчат Италия и Гърция, страните с най-дълги външни граници и съответно с най-голям брой бежанци? Бързо постигнатото единодушие между двете партии-посестрими беше постигнато само защото всичко остава неясно. Единствената мярка, която може да бъде осъществена бързо, е подсилването на граничната охрана. Сега настъпват примамливи времена за Фронтекс и за фирмите, които изграждат огради.От три години Ангела Меркел се бори за хуманна бежанска политика. При това канцлерката направи и грешки. Често комуникацията не функционираше. Имаше и технически провали. Ето че сега настроенията в собствената й страна, новият политически партиен ландшафт, отношенията в Европа и не на последно място нейният правителствен партньор ХСС, принудиха канцлерката да поеме твърд курс в миграционната политика. Това обаче с нищо не е променило нейното дълбоко убеждение, че трябва да се помага на изпадналите в беда. Сега Меркел ще трябва да се справя с още много задачи. И то не само за издигането на огради, а за разработването на миграционни закони и за новите партньорства в Африка. Оградите и граничните постове може би защитават европейските правителства за момента. Но те не могат да бъдат дълготрайно решение на проблема.", "date": "2018.07.03", "title": "Меркел е спасена: добрата и лошата новина"}
{"url": "https://offnews.bg/sviat/dvama-v-kritichno-sastoianie-sled-strelba-pred-uchilishte-v-sasht-683741.html", "text": "Двама души са в критично състояние след стрелба пред основно училище в Канзас. Инцидентът е станал около 09:00 ч. местно време, съобщава говорителят на местната полиция, цитиран от Ей Би Си. Простреляните са работници, те не са част от екипа на училището, а са извършвали ремонт на площадка за игра до учебното заведение. Няма данни за пострадали ученици. Полицията издирва заподозрения за стрелбата, който избягал, като се опитал да открадне кола от автомивка. Последвала нова престрелка, след което мъжът успял да открадне автомобил и да избяга. Мотивите за нападението за момента не са известни. ", "date": "2018.07.03", "title": "Двама в критично състояние след стрелба пред училище в САЩ"}
{"url": "https://offnews.bg/sviat/meditci-dostignaha-12-te-detca-v-navodnenata-peshtera-v-tajland-683738.html", "text": "Медици достигнаха 12-те момчета футболисти и техния треньор, които бяха намерени след девет дни в неизвестност в наводнена пещера в Тайланд. Седем души, в това число лекар и медицинска сестра, са достигнали групата, като са им отнесли и храна. В момента те обмислят как биха могли да помогнат на момчетата и техния треньор да стигнат на безопасно място. В района има силни дъждове, които може да увеличат нивото на водата дотолкова, че да изпълни сухия участък, в който се намират в момента. Медиците са прегледали момчетата и никое от тях не е пострадало сериозно, съобщиха тайландските власти. Сега футболистите и техният треньор са нахранени и са под лекарско наблюдение, обявиха те. По-рано властите обявиха, че те ще трябва да се научат да се гмуркат, за да преплуват наводнения участък. В противен случай оттеглянето на водата, която не е била там, когато са влезли, може да отнеме месеци.Сега обаче от армията са категорични, че момчетата и техния треньор трябва да бъдат евакуирани бързо, защото до няколко дни се очаква покачване на нивото на водата. ", "date": "2018.07.03", "title": "Медици достигнаха 12-те деца в наводнената пещера в Тайланд"}
{"url": "https://offnews.bg/obshtestvo/zhorzh-ganchev-priet-v-bolnitca-s-opasnost-za-zhivota-683724.html", "text": "Жорж Ганчев е приет в болница с опасност за живота, съобщи Нова телевизия. Ганчев е припаднал на паркинга на пл. \"Княз Ал. Батенберг\" в София. Сигнал до Спешна помощ е подаден в 15.06 часа. Линейката е пристигнала след 7 минути. Жорж Ганчев е бил контактен. Той е откаран в болница \"Св. Екатерина\" с инфаркт. ", "date": "2018.07.03", "title": "Жорж Ганчев приет в болница с опасност за живота"}
{"url": "https://offnews.bg/obshtestvo/izleze-novoto-klasirane-za-priem-sled-vii-klas-683730.html", "text": "Излезе новото класиране за прием след VII клас. Резултатите може да се проверят в сайта на .Оценките и баловете бяха публикувани на сайта на МОН около 10 ч. тази сутрин. Оказа се обаче, че срещу имената на учениците излизат грешно пресметнати балове.Малко след това класирането бе свалено от сайта на институцията.Министърът на образованието Красимир Вълчев обясни, че става въпрос за техническа грешка. По думите му грешното класиране е било само за София.От министерството обещаха новото класиране да бъде пуснато още днес, а от утре учениците ще могат да се записват в съответните учебни заведения.", "date": "2018.07.03", "title": "Излезе новото класиране за прием след VII клас"}
{"url": "https://offnews.bg/temida/arestuvaha-sapruga-na-studentka-za-ubijstvoto-na-prof-nejkov-683729.html", "text": " Прокуратурата в Пловдив задържа за 72 часа и повдигна обвинение на 42-годишен мъж за убийството на проф. Стефан Нейков.Арестуваният е съпруг на студентка в Аграрния университет в Пловдив. „Между него и жената е имало по-специални отношения”, обясни пред \"Фокус\" зам. окръжният прокурор Галин  Гавраилов.Професорът е бил пребит с дървена бейзболна бухалка от съпруга на жената и в нейно присъствие на изхода наПловдив, в посока село Оризаре.След това двамата са го качили и закарали до автомобила му, който е бил паркиран до Военна болница. Жената е съдействала на полицията късно снощи и е разказала всичко.Съпругът ѝ все още не е дал показания като обвиняем, но също е съдействал на полицията в хода на оперативно-издирвателните дейности.В същото време от Аграрния университет отрекоха проф. Стефан Нейков да е бил преподавател в университета. \"Такова лице никога не е заемало щатна длъжност. Името не фигурира и като хоноруван преподавател във Висшия селскостопански институт (ВСИ), преобразуван в Аграрен университет през 2001 г.\", съобщиха от учебното заведение.", "date": "2018.07.03", "title": "Арестуваха съпруга на студентка за убийството на проф. Нейков"}
{"url": "https://offnews.bg/temida/ks-othvarli-vazmozhnostta-da-se-osporvat-tcenite-na-toka-parnoto-i-ga-683726.html", "text": "Конституционният съд (КС) е отхвърлил искането на омбудсмана Мая Манолова да бъде отменен текст от Закона за енергетиката, която препятства възможността на всеки гражданин да оспорва в съда цените на тока, парното и газа, .В атакувания текст се посочва, че решенията на Комисията за енергийно и водно регулиране (КЕВР), с които се определят пределни цени на тока, парното и газа по искане на енергийните предприятия, са индивидуални административни актове. Така потребителите не се явяват техни адресати и следователно нямат право да ги оспорят пред съда.Решението на КС е взетo с 10 на 2 гласа. Като в малцинство са останали докладчикът по делото Филип Димитров и Георги Ангелов.Предстои решението и мотивите към него да бъдат публикувани, но „Лекс“ научи, че в основата на позицията на КС стои фактът, че по Конституция омбудсманът има ограничени правомощия да го сезира. Той може да иска обявяването за притивоконституционни само на закони, с които се нарушават права и законни интереси на гражданите. В случая КС не е установил прякото им засягане.Възможно е обаче да се приеме, че разпоредбата от Закона за енергетиката нарушава конституционния принцип за разделение на властите – тъй като лишава съда от правото на самостоятелна преценка за характера на решението на КЕВР, т.е. дали то е индивидуален административен акт. Това на практика би означавало, че ако друга от институциите, които имат право да сезират КС – например върховните съдилища или главният прокурор, се обърне към него със същото питане, може и да получи друг отговор.", "date": "2018.07.03", "title": "КС отхвърли възможността да се оспорват цените на тока, парното и газа"}
{"url": "https://offnews.bg/sviat/plemennitcata-na-skripal-shte-uchastva-v-mestnite-izbori-kato-chast-ot-683732.html", "text": "Племенницата на бившия руски шпионин Сергей Скрипал ще участва в изборите за регионален парламент в Русия като част от листата на партията на президента Владимир Путин \"Единна Русия\". Виктория Скрипал ще участва за изборите за регионален парламент за Ярославълска област, съобщи Politico.От партията обявиха, че са подкрепили Виктория заради \"нейната активна гражданска позиция\".Сергей Скрипал и дъщеря му Юлия бяха отровени с нервнопаралитично вещество в британския град Солсбъри. Лондон обвини Русия за атаката, а Москва отрече категорично да има нещо общо.След отравянето Виктория Скрипал поиска да замине за Великобритания, за да се види с роднините си, но британските власти ѝ отказаха виза.  Юлия Скрипал обяви в интервю след отравянето, че не иска помощ от руското посолство, но се надява след време да се върне в Русия. Москва пък обяви, че не знае дали Юлия не е била принудена да каже това и дали с баща ѝ не са заложници на Лондон. В интервю пред руска телевизия пък Виктория Скрипал коментира, че няма доверие на разследването на британските власти, и изрази мнение, че британското разузнаване е манипулирало Юлия Скрипал да откаже помощ от руското посолство. Изборите за областното законодателно събрание ще бъдат на 9 септември.", "date": "2018.07.03", "title": "Племенницата на Скрипал ще участва в местните избори като част от партията на Путин"}
{"url": "https://offnews.bg/futbol/maradona-se-predlozhi-gratis-na-arzhentina-683731.html", "text": "Аржентинската футболна легенда Диего Марадона предложи услугите си да стане отново национален селекционер на родината си, като при това не иска и стотинка в замяна.Дон Диего тренира \"гаучосите\" между 2008 и 2010 година и не постигна големи успехи, но все пак постиженията му са по-добри от тъжното настояще на Лионел Меси и компания.57-годишният аржентинец напусна поста след отпадането на \"албиселесте\" в 1/4-финалите на Мондиал 2010 от Германия.\"Готов съм да работя с отбора. Не искам нищо в замяна\", каза Марадона пред Ройтерс.В момента думите му звучат като мехлем за изстрадалите шефове на местната федерация, коитооще не са намерили пари за обезщетенията на уволнените селекционери Херардо Мартино и Едгардо Баусе. На дузпата е заложен и настоящият Хорхе Сампаоли, но компенсацията от 20 милиона евро възпира босовете от резки движения.", "date": "2018.07.03", "title": "Марадона се предложи гратис на Аржентина"}
{"url": "https://offnews.bg/temida/sadat-varna-lili-marinkova-kato-direktor-na-horizont-683727.html", "text": "Върховният касационен съд (ВКС) възстанови журналистката Лили Маринкова като директор на програма \"Хоризонт\" на БНР. Решението на съда по делото, което Маринкова заведе срещу уволнението си, е окончателно и с него националното радио е осъдено да плати на журналистката и обезщетение от 15 505 лв.Освен директор на програма „Хоризонт“, Маринкова беше и дългогодишен водещ на \"Неделя 150\". Тя бе уволнена на 6 юни 2016 г., седмица, след като Александър Велев стана генерален директор на БНР.\"Маринкова е в пенсионна възраст\" - пишеше в прессъобщението, изпратено от отдел \"Връзки с обществеността\" на БНР тогава.Естествено г-н Александър Велев е в правото си да си състави нов екип. Но той ме уволнява от Радиото - по чл. 328 ал. 2 от Кодекса на труда - без предизвестие, от утре нямам право да бъда в Радиото, коментира пред OFFNews.bg на 6 юни 2016 г. Лили Маринкова.БНР не е стопански субект, който има своя пряка цел постигане на печалбаВ окончателното решение на Върховния касационен съд се посочва, че основният стремеж на БНР като обществена медия е изпълнение на възложените му публични (обществени) задачи, което значи, че предоставяният спектър от съдържание и услуги се определя не основно с оглед пазара и с преимуществена цел печалба. БНР не може да се определи като предприятие, за което е приложима хипотезата на чл. 328, ал. 2 КТ. (Прекратяване на трудовия договор от работодателя с предизвестие -  при закриване на част от предприятието или съкращаване на щата). Нормата не може да се тълкува разширително, като нито нормативният акт, нито практиката признават „предприятие в широк смисъл\", даващо право на работодателя за уволнение на разглежданото основание, пише в решението на съда.\"В представения по делото договор е записано, че СЕМ възлага, а Александър Велев „приема да управлява и представлява БНР в съответствие с разпоредбите на ЗБР и действащото българско законодателство и концепцията, която представлява бизнес задача за управление, одобрена от Съвета за електронни медии с изрично решение\". Текстът е абсолютно декларативен, а квалификацията на концепцията в договора като „бизнес задача\" не я определя като такава. Концепцията за развитието на БНР, изготвена от Александър Велев и обсъдена от СЕМ, е представена по делото - изложена е на 10 страници, като само анализът на актуалната ситуация в БНР съдържа намерение за кадрова реформа, чиято цел е „намаляване на числеността на персонала, оптимизиране на труда и съществено увеличаване на доходите на работещите\", което би могло да има някакво отношение към управлението на стопанската дейност на радиото. Този текст е също декларативен по съдържание, без конкретни икономически показатели и анализ, така че няма никакво основание да се приеме за „бизнес задача\" - пише още в окончателното решение на Върховния касационен съд.Връща ли се Лили Маринкова в БНР?След уволнението на Лили Маринкова през 2016 г. журналисти и университетски преподаватели изпратиха до Велев протестна декларация за незабавното й възстановяване като водещ на „Неделя 150“.На въпрос на OFFNews.bg дали ще се върне в програма \"Хоризонт\" днес известната журналистка отговори:\"Вероятно да, но нали пак си в ръцете на същия човек, който те е уволнил - това е парадоксалното, това е парадоксът на решението. Но аз дълбоко вярвам в съда.\"", "date": "2018.07.03", "title": "Съдът върна Лили Маринкова като директор на 'Хоризонт'"}
{"url": "https://offnews.bg/kultura/shvedski-intelektualtci-s-alternativa-na-nobelovata-nagrada-za-literat-683703.html", "text": ", през 2018 г. Шведската академия за литература няма да връчи Нобелова награда. В знак на протест група шведски културни дейци се обединиха, за да създадат алтернатива на престижната институция, която да присъди отличие за литература. Нобеловата награда за литература за 2018 г. бе отменена през май, след обвинения в сексуално насилие срещу Жан-Клод Арно, съпруг на Катарина Фростенсон. Фростенсон е автор и член на Шведската академия. Тя беше част от журито, което излъчва нобелов лауреат. Съпругът и бе обвинен в изнасилване през юни, но отрече всички твърдения. В следствие на разразилия се скандал, Фростенсон обяви, че напуска Академията, а след действията и последваха безпрецедентни оставки на други членове на журито. Заради намаления състав на журито и \"намаленото обществено доверие\" Академията реши да не връчи наградата тази година.В това време обаче повече от 100 шведски писатели, актьори, журналисти и други културни дейци формираха Нова академия, която ще издаде собствена награда тази есен.\"Създадохме Нова академия, за да напомним на хората, че литературата и културата като цяло трябва да насърчават демокрацията, прозрачността, съпричастността и уважението, без привилегии, арогантност или сексизъм\", заявиха членовете на новата институция, цитирани от \"Гардиън\".Новата академия кани всички литератори да номинират автори. Конкурентите могат да са от всяка точка на света и трябва да са написали поне две книги, едната от които да е публикувана през последните 10 години. Новата академия търси писател, който е разказал историята на \"хората по света\" - за разлика от Нобеловата награда, чиято цел е да почете писателя, който е написал, по думите Алфред Нобел, \"най-изключителната творба в идеална насока\".След като номинациите бъдат получени, ще започне публично гласуване, като четиримата най-популярни автори ще бъдат представени пред журито. След гласуване то ще обяви победителя си през октомври - същия месец, когато традиционно се обявява нобелът.На 11 декември, ден след като победителят бъде представен на официално тържество, институцията ще бъде разпусната.Понастоящем се очаква Шведската академия да обяви двама носители на Нобелова награда за литература през 2019 г.", "date": "2018.07.03", "title": "Шведски интелектуалци с алтернатива на Нобеловата награда за литература"}
{"url": "https://offnews.bg/futbol/rikoshet-klasira-shvetcia-na-finalite-na-mondial-2018-683733.html", "text": "Швеция победи Швейцария с 1:0 с гол от рикошет в крак на защитник в предпоследния 1/8-финален сблъсък от Мондиал 2018. На 1/4-финалите шведите ще играят с победителя от мача Англия - Колумбия.В началото на срещата швейцарците владееха топката, а съперниците им създаваха по-опасните положения. Берг стреля на два пъти без успех, а след това Екдал шутира от границата на наказателното поле, но в аут. В 14-ата минута Шакири центрира остро от дясно, но малко не достигна на Дръмич да засече с глава. В 28-ата минута шведите създадоха най-чистата възможност за първата част. Аугустинсон центрира отляво, Родригес изчисти, но топката стигна до Клаесон, който продължи към Берг. Нападателят стреля с левия крак, но Зомер плонжира и изби. „Кръстоносците\" стигнаха до най-чистата си възможност малко преди почивката. Цубер и Джемайли комбинираха добре помежду си, след което последният стреля силно от 12-13 метра, но ударът му премина над вратата.Второто полувреме започна с тактическо надиграване в средата на терена без кой знае какви чисти положения. И двата отбора залагаха на удари от дистанция, а късметът се усмихна на шведите. В 66-ата минута Тойвонен намери Форсберг на границата на наказателното поле, който си освободи пространство и стреля. Ударът му отиваше право в ръцете на готовия да улови топката Зомер, но бранителят Аканджи подложи крак и се получи рикошет, който не остави шансове на вратаря на Швейцария. До края на срещата шввейцарците се опитаха да се върнат в мача, но двата им пасни удари с глава в края на двубоя, дошли сред центрирания на Шакири, бяха блокирани от шведската защита и вратаря Олсен.Дълго след последния съдийски сигнал Аканджи плачеше за грешката си в центъра на терена, успокояван от играчите на двата отбора. С този успех Швеция се завърна в световния футболен елит и спокойно очаква победителя от мача тази вечер между Англия и Колумбия.", "date": "2018.07.03", "title": "Рикошет класира Швеция на ¼-финалите на Мондиал 2018"}
{"url": "https://offnews.bg/obshtestvo/greshki-v-klasiraneto-sled-vii-klas-raztrevozhiha-uchenitci-i-roditeli-683711.html", "text": "Грешки в балообразуването при класирането след седми клас обърка и смути родители и ученици.Оценките и баловете бяха публикувани на сайта на МОН около 10 ч тази сутрин. По същото време имаше и пресконференция, която отчете резултатите.Макар че първоначално , срещу имената са излизали грешно пресметнати балове, алармираха читатели на OFFNews. Малко след това сайтът станал недостъпен, а класирането било свалено.Очакваше се актуализираните данни да бъдат качени отново около 12:30 ч.Родители разказват, че за деца с ниски балове системата изписала, че са класирани в силните паралелки и обратно - такива с по-високи останали извън желаните гимназии.Форумите и телефоните на МОН прегряха от гневни сигнали, а родителите се питат ще позволи ли грешката записването за първо класиране да започне утре, както е по план.Министърът на образованието Красимир Вълчев обяви, че \"грешката е поправима\", а класирането ще се забави. Според него причината е техническа грешка, за която ще има \"наказани\".Резултатите за София сочат, че 8256 ученици са класирани на първо класиране, а некласираните са 640, отчетоха по-рано от МОН.Най-висок отново е балът в Софийската математическа гимназия, следвана от Немската езикова гимназия „Константин Гълъбов” и Втора немска гимназия „Владислав Граматик”.Тази година двойно повече деца от страната са кандидатствали в гимназиите в София – миналата година те са били 306, а тази – 631.", "date": "2018.07.03", "title": "Грешки в класирането след VII клас разтревожиха ученици и родители. МОН го свали от сайта (обновена)"}
{"url": "https://offnews.bg/politika/stanishev-niama-osnovania-za-fanfari-sled-balgarskoto-evropredsedatel-683735.html", "text": "Изначално очакванията към Българското председателство на Съвета на ЕС бяха твърде занижени - затова оценката е, че представянето е по-добро, отколкото се очакваше, коментира днес президентът на Партията на европейските социалисти Сергей Станишев.Има неща, които аз лично оценявам положително - като инициативата най-сетне Западните Балкани да бъдат във фокуса на вниманието. Но резултатите в това отношение не са достатъчни. Има сфери, които за съжаление българското председателство не можа да развие: големият въпрос за бъдещето на Европа, големият въпрос за пакета миграция, търсене на убежище, свързан със сигурността, не беше финализиран, заяви Станишев.Аз го казвам не като самоцелна критика - знам колко сложна е средата. Вие сами виждате и в Германия какво става, но резултатът го няма. За съжаление по темата Шенген, по която аз съм изключително настойчив, също няма напредък, отбеляза президентът на ПЕС.Има две неща, които за социалистите са много важни. Едното е социална Европа - този приоритет не беше реализиран. Другото е за Черноморския регион - той беше оставен като че ли за австрийското председателство, заедно с дунавската тематика. Тоест определено председателството не е провал. Аз искам да благодаря на цялата администрация, която работеше за това, като започнем от хората в министерствата, през МВР, всички служители, доброволците и, разбира се, на правителството за положените усилия, коментира той.България няма основания да се срамува от своето председателство в един много сложен момент за Европейския съюз, но няма основания и за някакви фанфари, все едно, че сме направили нещо изключително необичайно или исторически пробив. Как сме се позиционирали ще проличи оттук нататък и по време на австрийското председателство. Защото ако добре сме изградили представата за България като полезен член на ЕС, би трябвало правителството да направи решителни стъпки до следващото председателство: да пробием най-сетне за Шенген, което не се случи по време на българското председателство - въпреки любезното посещение в София, и после шамара, който получихме в Страсбург. Искам да разбера какво става и с членството в ERM 2. Защото беше обявено, че ще се подава сега молбата, но не разбрах дали е подадена или не. Тоест трябва да се правят конкретни действия и стъпки за бъдещето, каза още президентът на Партията на европейските социалисти.", "date": "2018.07.03", "title": "Станишев: Няма основания за фанфари след Българското европредседателство"}
{"url": "https://offnews.bg/futbol/kapitanat-na-nigeria-otkupi-svobodata-na-bashta-si-683734.html", "text": "Със сериозни лични проблеми се е сблъскал капитанът на Нигерия Джон Оби Микел преди последния мач от групите на Мондиал 2018 срещу Аржентина, който \"черните орли\" загубиха с 1:2 и отпаднаха от световното.Оказа се, че похитители са нахлули в дома му в Нигерия и са отвлекли баща му Майкъл с искане за солиден откуп. Майкъл Оби е бил принуден да върви бос пеша под проливния дъжд цели пет километра, за да звучи по-убедително пред сина си.Той е бил държан в плен една седмица, докато похитителите не са получили исканите 10 милиона наира, което прави около 24 000 долара.Майкъл Оби не за първи път бива отвличан. Това се е случвало и през 2011 година, като отново инцидентът става в Нигерия.\"Нямах никакъв избор. Казаха ми, че ще го застрелят, ако потърся съдействие от властите\", каза Джон Оби Микел.", "date": "2018.07.03", "title": "Капитанът на Нигерия откупи свободата на баща си"}
{"url": "https://offnews.bg/politika/pargov-es-prodalzhava-da-bade-ikonomicheski-kolos-na-glineni-politich-683728.html", "text": "Европейският съюз продължава да бъде икономически колос на глинени политически крака. Това заяви лидерът на БСП-София Калоян Паргов в изказването си по време на конференцията на тема \"Българското председателство на Съвета на ЕС - време за равносметка\".Форумът беше организиран от Института за икономика и международни отношения и Фондация \"Фридрих Еберт\". В конференцията участваха президентът Румен Радев, вицепремиерът и министър на външните работи Екатерина Захариева и Гергана Паси, бивш министър по европейските въпроси.\"В ЕС липсват основни общи и единни системи за управление - финансова, данъчна, отбранителна, по сигурността, по социалната политика. Това положение става все по-нетърпимо, каза Калоян Паргов. - Моделът на регламенти, директиви и санкции при тяхното неизпълнение без единни системи за управление изчерпа своите възможности. Политическата форма на Съюза все повече влиза в противоречие със съдържанието на протичащите икономически процеси. Не само, че не помага на икономиката, но започва да й пречи. В историята знаем как се решават подобни противоречия - със смяна на политическата форма. Как ще протече тази промяна е трудно да бъде предвидено. Но тя обективно се налага и предстои. И колкото повече се отлага, толкова по-болезнен ще бъде начинът, по който това ще стане. Такива са уроците на историята\".Калоян Паргов отбеляза, че по време на българското председателство тези проблеми продължиха да стоят встрани от вниманието, въпреки че са фундаментални. \"Причината за това е съвсем ясна и очевидна - те са трудни за решаване и изискват радикални подходи и промени. България обективно не беше в състояние да направи нещо в тази посока. Ние като че ли преекспонирахме както нашите очаквания, свързани с европредседателството, така и нашите възможности\", анализира той.Според лидера на БСП - София българското председателство е било успешно по една-единствена причина - по принцип няма неуспешно председателство. \"ЕС като конструкция е сложна система, коментира Калоян Паргов. - Особено що се отнася до взимането на решения. Не може да очакваме, че в рамките на 6 месеца би могло да се случи нещо, което не е подготвено много преди това. Освен, разбира се, в извънредни ситуации. По време на нашето председателство темите и проблемите следваха логиката на съюзното управление. Затова и няма да бъде запомнено\".Калоян Паргов добави, че страните, председателстващи Съвета на ЕС, не са тези, от които зависят решенията.\"В повечето случаи успешните председателства се дължат на изместване на фокуса на дневния ред към неконфликтни проблеми, към теми, по които има единно мнение, към проблеми от технологичен характер или към периферни проблеми, като се загърбват големите проблеми на Съюза, които са в резултат на принципни и фундаментални противоречия\", обясни той.\"По-скоро сега трябва да се запитаме дали стана по-единен ЕС. Според мен е точно обратното. Разделителните линии се задълбочават, а опитите да бъдат преодолени противоречията по фундаментални въпроси и да се стигне до общи и единни политики не успяват. Противоречията са по много сериозни теми - Брекзит, мигрантите, общата система за сигурност, в това число и за опазване на границите, разширяването на еврозоната, бъдещето на Шенген. От принципен и концептуален характер са съществените различия в разбирането за акцентите за следващия програмен период, особено по отношение на това каква да бъде кохезионната политика. Макар и формално единни, страните са разединени по отношение на санкциите срещу Русия. Противоречия се появиха и по въпроса за присъединяването на Западните Балкани - тема, която именно България сложи на масата. Дали присъединяването на Западните Балкани ще завърши с успех или ще бъде поредната отвличаща вниманието инициатива, маскираща нежеланието и неспособността да се решават големите проблеми пред Съюза, е въпрос, на който предстои да видим отговора. В крайна сметка доказан е фактът, че колкото по-шумни са декларациите и лозунгите за единство, толкова по-ясно личи, че Съюзът е в криза и то от принципиален характер\", подчерта Паргов.", "date": "2018.07.03", "title": "Паргов: ЕС продължава да бъде икономически колос на глинени политически крака"}
{"url": "https://offnews.bg/tenis/grigor-dimitrov-shte-ostavia-raketata-za-izvestno-vreme-683700.html", "text": "Най-добрият ни тенисист Григор Димитров видимо прие трудно отпадането си още в първия кръг на турнира от Големия шлем \"Уимбълдън\". Хасковлията загуби от Станислас Вавринка, но е готов да приеме поражението и да продължи с програмата си за годината.\"Няма нужда от паника. Не съм такъв човек. Ще опитам да остана позитивен, понеже знам, че това е едно от най-трудните неща, особено след ранно отпадане.Трябва да останеш позитивен, просто е. Не можеш да се отчаеш. Просто е трудно да приема загубата. Особено в турнир, в който съм се представял толкова добре.Побеждавал съм големи имена на централния корт, играл съм оспорвани мачове срещу водещи състезатели. Трудно е за преглъщане. За да вземеш трофея, трябва да спечелиш седем мача.Винаги изисквам повече от себе си. Може би това е максимумът, който тялото ми може да поеме към този момент. Трудно е да стигнеш до дадено ниво, след което да опиташ да продължиш напред, последните няколко процента са най-трудно постижими.С всяка година ставаш все по-добър. Ставаш номер 3. Каква е следващата стъпка? Мога да съм номер 1! Това са стъпките, които правят най-голямата разлика. Насъбират се много мачове, което натоварват тялото и същевременно тежат на психиката.Особено имайки предвид в колко мачове е трябвало да се преборя, да се върна от сет пасив. Понякога успявах, но за да си най-добрият, трябва да да правиш това всяка една година.Пътят е труден, това е. Със сигурност не съм щастлив да загубя в първия кръг на \"Уимбълдън\". Не мога да се сетя кога за последен път ми се случи подобно нещо. Все още съм шокиран, но трябва да го приема, предполагам. Не знам какво ще предприема.Мисля, че едно от хубавите неща сега е, че ще мога да си почина, да оставя ракетата за известно време. Малко прекъсване, мисля че не би могло да навреди на никого. Най-важното е да остана позитивен. Това е абсолютно най-тежката задача. Да знаеш, че си отпаднал, да гледаш мачовете по телевизията няма да е лесно. Но ако беше лесно, това нямаше да е тенис\", каза ДимитровоСледващият турнир, в който Гришо е заявил участие, е надпреварата в Торонто. Тя стартира на 6 август.", "date": "2018.07.03", "title": "Григор Димитров: Ще оставя ракетата за известно време"}
{"url": "https://offnews.bg/tenis/serina-uiliams-ochakva-pobeda-sreshtu-viktoria-tomova-683702.html", "text": "Рекордьорката по спечелени титли от Големия шлем Серина Уилямс откри участието си на \"Уимбълдън\" с победа над Аранча Рус, като така увеличи серията в турнира на 15 поредни успеха.Във втори кръг американката играе с първата ни ракета Виктория Томова и бе категорична, че очаква победа. Срещата ще започне не по-рано от 13:30 часа българско време на 4 юни (сряда).\"Искам да играя добре, искам да побеждавам. Имам огромни очаквания към себе си и очаквам да спечеля този мач. Аз не излизам на корта, просто за да се играя добре и да става каквото ще.Не съм такава. Очаквам само победа. Поставям се под голямо напрежение и трябва да намеря баланса. Когато искаш да се справиш максимално добре, понякога това работи срещу теб.Усещах, че съм прекалено напрегната и се престаравам – върна се Серина на мача си от първи кръг срещу Рус. В края се успокоих\", каза Уилямс.", "date": "2018.07.03", "title": "Серина Уилямс очаква победа срещу Виктория Томова"}
{"url": "https://offnews.bg/obshtestvo/kzd-se-sezira-za-diskriminatcia-na-romi-v-blagoevgradsko-uchilishte-683694.html", "text": "Деветчленният състав на Комисията за защита от дискриминация (КЗД) взе решение институцията да се самосезира по казуса с 9-о основно училище в Благоевград, което обяви,че ще приема първокласници, но при едно условие - да не са от ромски произход. На вниманието на членовете на КЗД бе представен доклад за самосезиране, изготвен от Баки Хюсеинов, зам.-председател на Комисията, свързан със станалата обществено достояние информация за благоевградското училище. Въз основа на решението на деветчленния състав ще бъде образувано производство.Скандалът се разрази след съобщение на ръководството на 9 ОУ \"Пейо Яворов\" в Благоевград, публикувано в официалния Facebook профил на училището.То гласеше:Въпреки развихрилата се дискусия по темата дали става дума за дискриминация от благоевградското училище обявиха, че ще продължат да отстояват позицията си.", "date": "2018.07.03", "title": "КЗД се сезира за дискриминация на роми в благоевградско училище"}
{"url": "https://offnews.bg/bojni/dzharel-milar-se-darpa-ot-boj-s-kubrat-v-balgaria-683706.html", "text": "Преговорите за провеждането на елиминаторен двубой на IBF в тежка категория между звездата ни в профибокса Кубрат Пулев и американеца Джарел Милър продължават с пълна сила, но локацията отново се оказа проблем.Въпреки че Милър иска на всяка цена тази среща, неговият промоутър Дмитрий Салита заяви, че клиентът му няма намерение да пътува до България, за да се изправи срещу Пулев. Салита дори намекна за провеждането на двубоя в САЩ.\"Джарел е силно заинтересован от двубой с Пулев, но не и в София. В момента сме в процес на преговори и ще видим какво ще се случи. Това, което знаем е, че има възможност срещата да се проведе в САЩ. Мисля, че има възможност за това, но определено трябва да го обсъдим\", заяви промоутърът пред boxingscene.com.\"Джарел иска да участва в големи битки. Той иска да се изправи срещу най-добрите боксьори в света. Имахме разговори и за двубой на Джарел с Антъни Джошуа, когато се очакваше той да дебютира пред американските фенове. Това е нещо, което Джарел и Еди Хърн обсъдиха веднага след последната му победа. Както обаче често виждаме, нещата в бокса се променят постоянно\", добави Салита.Представителят на IBF пък, Джанет Салазар, заяви, че организацията очаква екипите на Кобрата и Милър да се договорят за провеждането на срещата или ще последва придвижване към следващия претендент в ранглистата.\"Ако Милър реши да се оттегли от двубоя, ще насочим вниманието си към следващия свободен претендент в ранглистата. Той разполага с 15 дни от момента, в който получи договора за провеждането на срещата. Търга се проведе на 25-ти юни, а договора му беше изпратен на 26-ти, така че все още се намираме в този 15-дневен срок\", каза Салазар.Победителят от евентуална среща между Кобрата и Джарел Милър ще се изправи срещу британската суперзвезда Антъни Джошуа, който освен титлата на IBF притежава и тези на IBO, WBA и WBO.", "date": "2018.07.03", "title": "Джарел Милър се дърпа от бой с Кубрат в България"}
{"url": "https://offnews.bg/futbol/levskarite-puskat-svoboden-vhod-za-predstavianeto-na-otbora-683708.html", "text": "В четвъртък, 5 юли, ще се състои официалното представяне на отбора на Левски за предстоящия сезон 2018/2019. Символичната церемония ще се проведе непосредствено преди началото на приятелската среща между \"сините\" и украинския Олександрия.Мачът е с начален час 18:30 часа, а отворен за посещение ще е Сектор А на стадион \"Виваком Арена Георги Аспарухов\". \"Входът е свободен! Очакваме ви! Нека дадем заедно старт на един незабравим сезон!”, написаха \"сините\" на клубния си сайт.Иначе трансферите на \"Герена\" като че ли все още не са приключили. Бразилският защитник Жубал Роха Мендес Жуниор е бил предложен на Левски, пише \"Тема спорт\". Ако се стигне до негов трансфер, то по всяка вероятност той ще заиграе при \"сините\" като преотстъпен.Жубал има договор с Витория Гимараеш, който през изминалото първенство завърши на девето място в местната Примейра лига. Цената на бранителя е висока. Според специализирания сайт transfer-markt.com 24-годишният играч струва 1,25 милиона евро и Левски няма как да си позволи да го закупи.Проблем може да се окаже и фактът, че Жубал няма европейски паспорт. Той е роден на 29 август 1993 година, висок е 190 сантиметра. През изминалия сезон е изиграл общо 32 мача във всички турнири, в които е вкарал 1 гол.На Левски е предложен и бразилският бек Лион. Пълното име на играча е Хосе Лион Барбоса де Лучена, като той е собственост на Рио Аве. Лион има португалски паспорт и няма да заема квота за играчи извън ЕС.", "date": "2018.07.03", "title": "Левскарите пускат свободен вход за представянето на отбора"}
{"url": "https://offnews.bg/obshtestvo/greshnoto-klasirane-za-7-mi-klas-bilo-samo-v-sofia-i-bi-triabvalo-da-683713.html", "text": "\"Станала е техническа грешка в резултатите на първото класиране след 7-ми клас в София, ще има и наказани.\" Това заяви днес министърът на образованието Красимир Вълчев във връзка с грешките при балообразуването след седми клас. Малко след това класирането бе свалено от сайта на институцията.Министърът все още не разполага с пълната информация по случая, но заяви, че техническата грешка \"би трябвало да може да се оправи\". Според него ощетени ученици не трябва да има.\"Ще настоявам това да се случи по най-бързия начин\", каза той и уточни, че доколкото има информация грешката е само в София и само по отношение на няколко училища.\"Малко ще се забави класирането\", каза Вълчев, цитиран от \"Фокус\".Министерството тепърва ще установява причините за случилото се.", "date": "2018.07.03", "title": "Грешното класиране за 7-ми клас било само в София и 'би трябвало да може да се оправи', заяви министърът"}
{"url": "https://offnews.bg/obshtestvo/koi-sa-naj-zhelanite-gimnazii-v-sofia-i-koi-paralelki-ostanaha-prazni-683714.html", "text": "Кои са най-желаните училища от седмокласниците в столицата?Отговорът идва след обявяването на резултатите от Националното външно оценяване (НВО) след 7-ми клас.Гимназията с най-висок бал за поредна година е СМГ (Софийска математическа гимназия), а най-желаната паралелка в нея - тази с математика и немски език, обяви началникът на Регионалното управление на образованието – София-град Ваня Кастрева. В тази паралелка минимналният бал е 479 точки.В СМГ е приет и ученик с максималния бал от 500 точки.На второ място е 91-ва Немска езикова гимназия, а на трето - Втора немска гимназия \"Владислав Граматик\".На трето място е испанската гимназия \"Мигел де Сервантес\", а на 5-о - Първа английска гимназия.Училищата с най-нисък бал са 24-то, 66-то, 27-мо, 37-мо, 15-то, 90-то, 40-то и Професионалната гимназия по селско стопанство.В около 10 училища няма нито едно класирано дете. Паралелките с под 8 класирани ученици ще бъдат закрити, освен ако не става въпрос за защитени професии.Много малко ученици са пожелали паралелки, към които от инспектората са били убедени, че ще има интерес - например паралелка „Електрообзавеждане на подемна и асансьорна техника“, „Подемно-транспортна техника, монтиране на пътнотранспортни средства“ и „Каменоделство“. Нямало кандидати да учат за процедури в балнеоложки и възстановителни центрове в Професионалната гимназия по фризьорство и козметика. Там са класирани едва 5-има ученици.Закрити са още паралелки, свързани с производство на сладкарни изделия и напитки и производство и обслужване в заведенията за хранене и развлечения в Професионалната гимназия по туризъм „Алеко Константинов“ в Банкя, както и специалностите „Автоматизацията на непрекъснатите производства“ в Професионалната гимназия по електроника и автоматика. „Производството на тапицирани изделия“ е търсена и перспективна професия на пазара на труда, но с нула класирани, допълни Ваня Кастрева. По думите ѝ на третия етап от инспектората са длъжни да закрият паралелките с под 18 ученици.1. СМГ \"П. Хилендарски\" - мин. бал - 456 т., макс. бал - 500 т.2. 91 НЕГ - мин. бал - 440 т., макс. бал - 495 т.3. 72 СУ \"Владислав Граматик\" - мин. бал - 423,5 т., макс. бал - 479 т.4. 164 ГПИЕ - мин. бал - 416 т., макс. бал - 480,5 т.5. Първа АЕГ - мин. бал - 404 т., макс. бал - 472 т.6. Втора АЕГ \"Томас Джеферсън\" - мин. бал - 403,5 т., макс. бал - 465,5 т.7. 9 ФЕГ - мин. бал - 386 т., макс. бал - 461 т.8. 22 СУ \"Г. С. Раковски\" - мин. бал - 381 т., макс. бал - 445 т.9. 35 СУ \"Добри Войников\" - мин. бал - 368 т., макс. бал - 435, 5 т.10. 133 СУ \"А. С. Пушкин\" - мин. бал - 367,5 т., макс. бал - 439 т.11. 31 СУЧЕМ \"Иван Вазов\" - мин. бал - 358,5 т., макс. бал - 436,5 т.12. 32 СУИЧЕ \"Св. Климент Охридски\" - мин. бал - 349,5 т., макс. бал - 429 т.13. НГБГ- мин. бал - 340 т., макс. бал - 445 т.14. НФСГ - мин. бал - 327,5 т., макс. бал - 446,5 т.15. 12 СУ \"Цар Иван Асен Втори\" - мин. бал - 319 т., макс. бал - 413,75 т.16. 7 СУ \"Свети Седмочисленици\" - мин. бал - 318,5 т., макс. бал - 411,5 т.17. ПГИИ \"Проф. Н. Райнов\" - мин. бал - 317,5 т., макс. бал - 404,5 т.18. 51 СУ - мин. бал - 317 т., макс. бал - 470 т.19. НПМГ - мин. бал - 312,42 т., макс. бал - 486,25 т.20. 127 СУ - мин. бал - 309 т., макс. бал - 419 т.21. 19 СУ \"Елин Пелин\" - мин. бал - 296,75 т., макс. бал - 403,5 т.22. 1 СУ \"Пенчо П. Славейков\" - мин. бал - 296,75 т., макс. бал - 403,5 т.23. 18 СУ \"Уилям Гладстон\" - мин. бал - 296 т., макс. бал - 456,5 т.24. 138 СУ \"Проф. В. Златарски\" - мин. бал - 274,25 т., макс. бал - 437,75 т.25. 119 СУ \"Академик М. Аранудов\" - мин. бал - 274 т., макс. бал - 412 т.26. 2 СУ \"Акад. Ем. Станев\" - мин. бал - 272 т., макс. бал - 426 т.", "date": "2018.07.03", "title": "Кои са най-желаните гимназии в София и кои паралелки останаха празни"}
{"url": "https://offnews.bg/futbol/joahim-liov-ostava-nachelo-na-germanskia-natcionalen-otbor-683716.html", "text": "Селекционерът на немския национален отбор Йоахим Льов е взел решение да остане на поста си след срамното отпадане от световното първенство още в групите, твърди изданието \"Билд\".Специалистът е поискал време за размисъл и очевидно след петте дни насаме със себе си е взел решение да продължи да води Бундестима.Припомняме, че Льов стана първият германския селекционер, под чието ръководство Бундестима отпада още в групите на световни финали, при това в ролята на действащ шампион.В средата на месец май Йоги преподписа своя договор до 2022 година, получавайки гаранции за поста си и при провал в Русия.Поражението с 0:2 от Южна Корея в третия мач от груповата фаза означаваше, че Германия е третият пореден световен шампион, който отпада още на този етап от надпреварата.", "date": "2018.07.03", "title": "Йоахим Льов остава начело на германския национален отбор"}
{"url": "https://offnews.bg/ikonomika/stolichna-obshtina-testva-nov-avtobus-hibrid-kojto-harchi-dvojno-po-m-683715.html", "text": "Тестваме първият автобус хибрид по заместващата линия на ТМ10. Той е производство на чешката фирма „Соларис“ и според техническите му спецификации разхода за гориво е два пъти по-нисък от този на нормален дизелов автобус, съобщи във фейсбук столичният кмет Йорданка Фандъкова. До края на годината в София ще пристигнат първите 20 електрически автобуса. Преди те да бъдат закупени, в столицата бяха тествани 6 електробуса с различни технологии.Според нея в последните години общината полагала огромни усилия за модернизация на градския транспорт.", "date": "2018.07.03", "title": "Столична община тества нов автобус хибрид, който харчи двойно по-малко (снимки)"}
{"url": "https://offnews.bg/politika/radev-za-predsedatelstvoto-ne-vidiahme-kakvo-stava-na-zapad-ot-zapadn-683697.html", "text": "Комплиментите за Председателството не трябва да ни заблуждават. Състоянието на ЕС е такова, че Брюксел може да си позволи само положителни самооценки.Това каза президентът Румен Радев на конференция на тема „Българското председателство на Съвета на ЕС- време за равносметка“, цитиран от  „Фокус“.„Броят на целувките и прегръдките, броят на лидерите, позирали на Моста на влюбените, стотиците срещи и документи накрая остават статистика“, посочи той. „Онова, което ще запомни историята, е какво се случи с ЕС, по време на Председателството“, обяви президентът.„Изминаха 3 дни от края на Председателството, медиите вече бълват анализи, някои от тях могат да се окажат с кратък срок на годност. По времето на първото Председателство се случиха критични за ЕС събития, самото време беше критично“, коментира държавният глава. „Налице са центробежни сили, които поставят под въпрос сегашната му архитектура, а според някои и неговото съществуване“, заяви Румен Радев. „Благодаря на всички сънародници, които вложиха усилия в логистичен план. Администрацията ни реши проблемите и беше на висотата на отговорностите“, каза още президентът.Според държавния глава Западните Балкани са били приоритет за София, но са изпаднали от фокуса на Обединена Европа.„Миграцията открои дълбоки разломи в ЕС, които застрашават единството му и открояват редица институционални слабости“, заяви Радев. „Европа сама не смогва да следва дневния си ред. Къде остана Бялата книга, която трябва да има решение поне през 2019 година“, попита президентът. „Накъде отива Европа и успяхме ли по време на Председателството ни да търсим отговори на този въпрос - уви не“, коментира Румен Радев. „Надпреварата за закриване на досиета, може да доведе до закриване на самия ЕС“, посочи той. Според президента пропуск на Председателството е, че Дунавската стратегия не е намерила подобаващо място. „Пропуснахме голям шанс, тъй като 3 последователни ротационни председатели на Съвета на ЕС - България, Австрия и Румъния са Дунавски държави с отношение към този проблем“, каза още държавният глава.България не видя какво се случва на запад от Западните Балкани, смята Радев.„Без наше участие бе сформирана нова група за военни интервенции, която включва само 9 държави. Редно беше България да постави въпроса каква е истинската цел на тази група, какви са критериите, на какъв принцип са поканени тези държави“, заяви президентът.„Изплуват нови въпроси и тревоги за отношението между Косово и Сърбия, за ситуацията около Македония, за реалната стойност на Софийската декларация“, коментира държавният глава. „Противоречията остават и няма гаранция кога ще бъдат решени“, обясни той. „Имаше стремеж Председателството да се използва за вътрешнополитически пиар със всички произтичащи от това последствия“, каза още Румен Радев.", "date": "2018.07.03", "title": "Радев за председателството: Не видяхме какво става на запад от Западните Балкани"}
{"url": "https://offnews.bg/sviat/zdravna-rabotnichka-arestuvana-za-smartta-na-8-bebeta-v-anglia-683718.html", "text": "Здравна работничка в английския град Чешър беше арестувана по обвинение в убийството на осем бебета и опит за умъртвяване на други шест, съобщават британските медии.Жената, чието име засега не е разкрито, е била заловена след разследване на неонатологичното отделение в местната болница.Преди около година полицията започна разследване на смъртта на 15 бебета в здравното заведение. Арестът на служителката е голяма стъпка в разкриването на истината, но има още неизяснени обстоятелства, стана ясно от изявления на полицията.Случаите със смъртта на новородените са в периода юни 2015-юни 2016 година. Разследването започва заради необичайно високата смъртност в отделението. Сега то е фокусирано върху 17 починали бебета и още 15 случая с припадъци на новородени в същата неонатология.Полицията не съобщава дали арестуваната жена е лекар, акушерка или друг вид здравен работник.", "date": "2018.07.03", "title": "Здравна работничка арестувана за смъртта на 8 бебета в Англия"}
{"url": "https://offnews.bg/112/mitnitcite-zadarzhaha-falshivi-stoki-s-logoto-na-svetovnoto-683705.html", "text": "Контрабандно пренасяни 14 300 етикета за дрехи с логото на Световното първенство по футбол в Русия са задържани от митническите служители на Митнически пункт Малко Търново, съобщиха от пресцентъра на Агенция \"Митници\".Етикетите са открити при митническа проверка на лек автомобил „Мицубиши\" със сръбска регистрация, който е пътувал от Турция за Сърбия през България.Начинът, по който са били опаковани етикетите е показателен, че е имало предварителна подготовка за пренасянето им през граница. Етикетите на Мондиала са били поставени в пакети, обвити с отразително фолио, с цел да не бъдат открити при проверка с рентгенова апаратура - тактика, използвана при укриването на наркотични вещества.На 12.06.2018 г. около 14,30 часа, автомобилът със сръбска регистрация пристига на МП Малко Търново на трасе входящи автомобили от Турция за България. Шофьорът и неговият спътник, сръбски граждани, са обявили, че не внасят нищо за деклариране. При последвалата митническа проверка, митническите служители откриват в багажника на автомобила, в чанти и поставени между лични вещи в отделни найлонови торби, общо 19 860 броя етикети за дрехи с различни изображения. 14 300 от тези етикети са с логото на ФИФА на Световното първенство по футбол в Русия, от тях 7500 броя са текстилни етикети, 6800 броя - хартиени. Поставени са в два отделни пакета, обвити във фолио.Други 4800 от задържаните етикети са с изображения на футболни топки и различни надписи или общо 19 100 са задържаните етикети на футболна тематика.Шофьорът на автомобила - сръбски гражданин, е признал, че етикетите са негови и твърдял,че ги е закупил от пазар в Истанбул. Срещу него е съставен акт за нарушение на Закона за митниците.474 857 спортни стоки са задържали митническите служители по всички граници през последната година и половина. Над 330 000 от тях са задържани през 2017 г, а над 140 000 през 2018 г. Близо 84% от тях са установените фалшиви стоки, а останалото количество е задържано при опит за контрабанда. Голяма част от задържаните стоки са текстилни изделия и са били предназначени както за българския, така и за европейския пазар.Най-често задържани са имитации на популярните масови спортни брандове, както и на по-луксозни марки, които имат спортно-елегантни колекции.Сред най-често задържаните спортни стоки са шапките с твърда козирка, като тази година митническите служители от Митница Варна са задържали само при два случая над 26 500 броя такива стоки. Стоките са открити при проверка на два контейнера, пристигнали на пристанище Варна Запад.", "date": "2018.07.03", "title": "Митниците задържаха фалшиви стоки с логото на Световното"}
{"url": "https://offnews.bg/obshtestvo/noi-vavezhda-novi-obraztci-za-bolnichni-i-majchinstvo-683709.html", "text": "Въвеждат се нови образци на документи за изплащане на болнични и майчинство, информират от НОИ.От 1 юли 2018 г. влизат в сила изменения и допълнения в Кодекса на труда, Кодекса за социално осигуряване и Наредбата за паричните обезщетения и помощи от държавното обществено осигуряване (НПОПДОО), за отпуска и паричните обезщетения на осиновителите на деца до 5-годишна възраст. От 1 юли 2018 г. правото на отпуск и обезщетение при осиновяване на дете до 5-годишна възраст е за период от 365 дни от деня на предаване на детето за осиновяване, но не по-късно от навършване на 5-годишната му възраст. Осиновителите на деца до 5-годишна възраст, които не ползват отпуска или прекъснат неговото ползване, ще получават 50 на сто от полагащото се обезщетение след изтичането на 90 дни от деня на предаване на детето за осиновяване до изтичане на 365 дни или навършване на 5-годишна възраст, уточняват от НОИНовите образци на документите за изплащане на паричните обезщетения могат да бъдат намерени на интернет страницата на НОИ в рубриката „За потребителя“, подрубрики „Формуляри“, „Формуляри за временна неработоспособност и майчинство“. Там ще се публикуват утвърдените нови образци на заявления-декларации и удостоверения за изплащане на паричните обезщетения и помощи от държавното обществено осигуряване.До 15 юли 2018 г. включително в НОИ ще се приемат старите образци на удостоверения за изплащане на парични обезщетения, отнасящи се за периоди преди 1 юли 2018 г. От 16 до 18 юли 2018 г. ще бъде преустановено приемането на удостоверения поради актуализирането на програмните продукти и системи, обслужващи приемането и валидирането на данни за изплащане на паричните обезщетения. След 18 юли 2018 г. ще се приемат само новите образци на Приложения № 9, 10 и 11 към НПОПДОО. Изискванията към структурата, формата, използваните номенклатури и контрола на подаваните данни по новите образци са публикувани в рубриката „Е-услуги“, подрубрики „За разработчици на софтуер“, „Електронен обмен на данни за изплащане на парични обезщетения от ДОО“.Няма промяна в реда и начина на изчисляване и изплащане на паричните обезщетения и помощи от държавното обществено осигуряване, както и в срока за подаване на документите.", "date": "2018.07.03", "title": "НОИ въвежда нови образци за болнични и майчинство"}
{"url": "https://offnews.bg/112/ubit-e-prepodavatel-ot-agrarnia-universitet-v-plovdiv-683707.html", "text": "Преподавател в Аграрния университет в Пловдив е бил убит снощи близо до Военната болница в града.70-годишният доц. Стефан Нейков е открит около 21:30 ч снощи в безпомощно състояние. Минути по-късно е починал, малко след пристигането на линейка.Доц. Нейков е бил пребит и е издъхнал в резултат на раните от нанесения му побой.Окръжна прокуратура разследва случая.Дълги години доц. Стефан Нейков е работил в Института по растително генетични ресурси в Садово, специалност \"Зеленчуци\". Там се е пенсионирал. Преподавател е в Аграрния университет в Пловдив, съобщава БГНЕС.", "date": "2018.07.03", "title": "Убит е преподавател от Аграрния университет в Пловдив"}
{"url": "https://offnews.bg/temida/30-godini-zatvor-poluchi-mazh-zapalil-dvama-startci-683696.html", "text": "Окръжната прокуратура в Търговище постигна 30-годишна ефективна присъда за 20-годишния Атанас А., който е бил признат за виновен от състав на Търговищкия окръжен съд за две убийства за възрастни хора, извършени чрез палежи с цел да прикрие кражби от домовете им.За извършените две умишлени убийства Търговищкият окръжен съд му наложи наказание доживотен затвор, което обаче е намалено, той присъдата е била постановена при условията на съкратено съдебно следствие, при което подсъдимият признал вината си.През 1 август 2017 год. проникнал в дома на 81-годишния А.П., откъдето откраднал 60 лева и две тонколони. В кръчмата на селото дочул, че съселянинът му се оплаква за извършената кражба, и Атанас решил да си отмъсти. Възползвал се, че старецът се прибрал в дома си пийнал и заспал, и на 12 срещу 13 септември 2017 г. подсъдимият влязъл в дома му отново. Намерил 40 лева, след това с кибрит запалил вещите в дома на стареца, който изгорял при пожара.Със същата цел на 14 срещу 15 октомври 2017 г. проникнал в дома на 85-годишния Т.И. Намерението му било да открадне от възрастния мъж машини и железни инструменти, както и парите от пенсията му. Подсъдимият знаел, че няколко дни по-рано съселянинът му е получил пенсията си. Влизането през нощта било усетено. Възрастният мъж го разпознал и за да не бъде издаден в полицията, Атанас А. го ударил в главата, след това запалил цигара и я хвърлил върху вестници и дрехи, които разпилял при тършуването за пари. След като огънят бил потушен, било открито мъртвото тяло на 85-годишния мъж.Съдът одобри частично и гражданските искове на наследниците на починалите възрастни хора. Присъдата на Търговищкия окръжен съд подлежи на обжалване пред Апелативния съд във Варна. В тежест на осъдения Атанас са и направените по делото съдебни разноски. Той е приведен в плевенския затвор.", "date": "2018.07.03", "title": "30 години затвор получи мъж, запалил двама старци"}
{"url": "https://offnews.bg/obshtestvo/sv-machenik-iakint-umrial-ot-glad-v-kiliata-683621.html", "text": "Църквата почита днес св. мъченик Якинт. Той бил родом от Кесария Кападокийска и - 20-годишен, живеел в двореца на римския император Траян. Владетелят, царувал от 98 г. до 117 г. , започнал жестоко гонение против християните, като изисквал от всички свои поданици да се покланят само на идолите. В един тържествен езически празник царят с всички свои придворни извършвал жертвоприношение на боговете. В това време Якинт се молел в своята стая на истинския Бог. Един от другарите му казал за това на царя. Царят повикал Якинт и го принуждавал да вкуси от месото на жертвоприношението. Якинт отказал, като заявил, че е християнин.Започнали да го бият и мъчат, но той все повтарял: \"Аз съм християнин, Христа почитам и на него са покланям.\" Затворили го в тъмница като забранили да му дават храна, освен идоложертвена. Якинт търпял глад, но не се докосвал до донесената му храна. Така минали тридесет и осем дни. Веднъж поставеният на стража воин влязъл в тъмницата и видял, че тя е озарена от чудна светлина, а ангели подкрепят верния служител на Христа.След известно време царят заповядал да доведат отново Якинт при него, но го намерили умрял в тъмницата. По заповед на царя тялото на мъченика било хвърлено вън от града, за да бъде изядено от зверове. Но един благоговеен свещеник, на име Тимотей, тайно го взел и погребал у дома си. След няколко години мощите на светия мъченик били пренесени в Кесария Кападокийска.", "date": "2018.07.03", "title": "Св. мъченик Якинт умрял от глад в килията"}
{"url": "https://offnews.bg/obshtestvo/dnes-obiaviavat-klasiraneto-za-gimnaziite-v-sofia-ot-utre-uchenitcite-683721.html", "text": "Днес ще бъде обявено класирането за гимназиите в София-град, а от утре учениците ще могат да се записват в съответните учебни заведения. Това каза зам.-министърът на образованието Таня Михайлова за резултатите от първото класиране след 7 клас.Тя заяви, че резултатите ще бъдат качени при първа възможност.„Да не говорим за ощетени и излъгани ученици, а за правилно класиране“, допълни Михайлова.„Има техническа грешка и трябва да се направи правилно класиране в зависимост от балообразуването. Класирането трябва да бъде справедливо спрямо резултатите от външното оценяване, заявените желания и формирания бал“, каза още зам.-министърът, цитирана от \"Фокус\".По-рано днес грешки в балообразуването при класирането след седми клас обърка и смути родители и ученици, а оценките и баловете на учениците бяха свалени от сайта, малко след като бяха качени. Според министъра на образованието Красимир Вълчев причина за случилото се е техническа грешка.", "date": "2018.07.03", "title": "Днес обявяват класирането за гимназиите в София, от утре учениците могат да се записват"}
{"url": "https://offnews.bg/obshtestvo/slanchevo-i-toplo-sledobed-buri-v-planinite-683670.html", "text": "Слънчево ще е времето днес, след обяд обаче на много места ще превали и прегърми. Валежите ще са предимно в планините, където са възможни и градушки. Максималните температури ще са между 27 и 32 градуса, според прогнозата на НИМХ .Край морето ще има повече слънце, но само на отделни места следобед ще завали. Термометрите ще се качат до 27 градуса, вълните ще са до два бала. Слънце ще грее до обяд и в планините, по-късно през деня обаче се очакват летни бури и усилване на вятъра. Максималната температура на височина 1200 метра ще е около 22, на 2000 метра - около 16 градуса.През следващите дни времето остава неустойчиво. ", "date": "2018.07.03", "title": "Слънчево и топло, следобед бури в планините"}
{"url": "https://offnews.bg/112/avtobus-udari-trolej-i-kola-v-haskovo-683737.html", "text": "Автобус, тролей и лек автомобил се удариха в Хасково. Инцидентът е станал минути след 18 часа, съобщи Нова телевизия.Празен пътнически автобус се е блъснал едновременно в кола и тролей от градския транспорт. Причината за катастрофата е неспазване на дистанция.За щастие, при инцидента няма пострадали. ", "date": "2018.07.03", "title": "Автобус удари тролей и кола в Хасково"}
{"url": "https://offnews.bg/obshtestvo/promeni-v-dvizhenieto-zaradi-praznika-na-mvr-683672.html", "text": "Служителите на Министерството на вътрешните работи ще отбележат своя професионален празник на 5 юли, което налага промени в организацията на движението от днес, съобщи ЦГМ. Забранява се престоят и паркирането на пътни превозни средства от 22:00 часа тази вечер до приключване на мероприятието в четвъртък на паркинга при сектор Г на Националния стадион \"Васил Левски\"; от 7 часа до приключване на мероприятието на 05.07.2018 г. на северозападната дъга на пл. \"Св. Александър Невски\" между ул. \"11-ти август\" и ул. \"Оборище\".От 9 до 11:30 часа на 5 юли се забранява влизането на пътни превозни средства по ул. \"Оборище\" между ул. \"Г. С. Раковски\" и ул. \"11-ти август\", само при необходимост и по преценка на отдел \"Пътна полиция\" при СДВР. „Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.07.03", "title": "Промени в движението заради празника на МВР"}
{"url": "https://offnews.bg/futbol/iuventus-hvarli-na-masata-120-miliona-evro-za-ronaldo-683722.html", "text": "Ювентус отправи официална оферта към Реал Мадрид за суперзвездата на \"белия балет\" Кристиано Роналдо, пише испанският \"Марка\". Според изданието предложението е на обща стойност 120 милиона евро.Агентът на нападателя Жорже Мендеш е в напреднали преговори с ръководството на италианския шампион и президента Андреа Аниели. На трансфера пречи откупуващата клауза, която фигурира в договора на португалеца с Реал. Тя е в размер на 1 млрд. евро и е непосилна за почти всички европейски грандове.От Юве обаче се надяват на договорка с \"белия балет\" Мадрид за намаляването й. Според \"Марка\" Роналдо разполага и с документ, който може да осигури това редуциране. Той бил подписан през януари 2017 г.Припомняме, че капитанът на португалския национален отбор загатна, че е готов да напусне Мадрид минути след като вдигна трофея от Шампионската лига за четвърти път.При преговорите двете страни не стигнаха до крайно споразумение, а ръководството на \"белите\" предложи увеличение на заплатата на футболиста \"само\" до 25 млн. евро.", "date": "2018.07.03", "title": "Ювентус хвърли на масата 120 милиона евро за Роналдо"}
{"url": "https://offnews.bg/politika/mvr-pribra-darenia-za-polovin-mln-samo-za-tri-mesetca-683676.html", "text": "450 203.26 лв. под формата на дарения е получило МВР, което с бюджета си от 1.3 млрд. лв. за тази година е абсолютен рекордьор по харчове. От  на сключените договори и получените от МВР дарения става ясно, че някои от придобивките на ведомството са прелюбопитни. Така например Академията на МВР е получила плахосмукачка, дивани и гладачен каландър. Дарението е направено от един от най-ревностните почитатели МВР - ведомственото предприятие \"БМВ\" ЕООД. Фирмата е дарила мебели и на Областната дирекция на МВР във Варна.Сред другите традиционни дарители на МВР са общините, които основно са предоставяли гориво за полицейските автомобили. Община Пловдив пък е дарила тестове за накротици за 5 400 лв., а гуми и акумулатори за 1 208 лв. са предоставени от община Смолян на местната дирекция на МВР. Полицията в Ямбол е получила 20 хил. лв., с които са ремонтирани работните и общите помещения на дирекцията. Дърва за огрев пък са получили няколко регионални подразделения и участъци на пожарната в страната. Дарителят е Североизточното държавно предприятие. Дърва са доставени на пожарните в Долни чифлик, Бяла Слатина, Шумен, Нови Пазар, Каолиново, Велики Преслав, с. Крушари, Шабла, Попово, Омуртаг и Антоново. Най-големият дарител за трите месеца е Департаментът по енергетика на САЩ. На 1 март са направени общо 16 дарения, като най-скъпото е Радиационен портален монитор за 243 хил. лв., който е предоставен на граничната полиция в Елхово. Всъщност граничарите в Елхово са получили най-много дарения от САЩ. Сред тях са още Мрежово устройство \"Концентратор\", антена, кожух за камера, компютърна конфигурация, резервно електронно захранване, захранващо таблои  камера. Компютри са дарени на полицията в Бургас и на авиационното звено на Гранична полиция.Само за 2017 г. МВР получи дарения на обща стойност е 2 162 075 лв. Порочната практика за даренията беше спряна през 2014 г. с изцяло новия Закон за МВР, който по-късно беше ремонтиран и от списъка с дарителите бяха премахнати частните фирми. Предприятието БМВ пък беше временно , но през 2015 г. отново се върна в редиците на вътрешното министерство.", "date": "2018.07.03", "title": "МВР прибра дарения за половин млн. само за три месеца"}
{"url": "https://offnews.bg/obshtestvo/kade-v-sofia-niama-da-ima-voda-dnes-683640.html", "text": "На няколко места в София днес ще има спиране на водата заради ремонти на мрежата.Вода няма да има на:- ул. „Сребърна“ - от ул. „Филип Кутев“ до ул. „Шаварски път“, между 9:30 и 20:30 ч;- ул. „Светослав Минков“ - от бул. „Черни връх“ до ул. „Проф. Милчо Лалков“;- ул. „Костенец“ - от ул. „Житница“ до бул. „Инж. Иван Иванов“;- ул. „Дръстър“, ул. 349, ул. „Борис Сарафов“, ул. „Георги Папанчев“.- кв. \"Челопечене\".", "date": "2018.07.03", "title": "Къде в София няма да има вода днес"}
{"url": "https://offnews.bg/112/kradetc-zadigna-darenia-za-bolno-dete-683683.html", "text": "Неизвестен засега крадец е взел дарения за болно дете, събирани от детска футболна школа в Бургас.Посегателкството е заснето на охранителна камера. Родители и треньори призоваха крадецът да бъде разпознат и заловен, съобщава bTV.Кражбата е станала по време на републиканския футболен турнир за малки деца, когато спортният комплекс бил пълен с участници и родители. На камерата се вижда как възрастен мъж влиза в детската школа \"Звездичка\" и изнася кутията с дарения за лечението на болно дете.Даренията били за петгодишния Цвети, който е опериран от тумор на надбъбречната жлеза. В момента детето е на химиотерапия в истанбулска клиника. Момченцето тренирало футбол преди да се разболее, разказва bTV. Кутии като откраднатаta от детската футболна школа са поставени на 250 места в Бургас.Тази сутрин от полицията в Бургас съобщиха, че извършителят е заловен. Той е на 44 години и е направил самопризнания. Сумата е възстановена на кампанията.", "date": "2018.07.03", "title": "Крадец задигна дарения за болно дете"}
{"url": "https://offnews.bg/politika/borisov-predstavia-v-strasburg-rezultatite-ot-balgarskoto-predsedatels-683682.html", "text": "Премиерът Бойко Борисов ще представи днес пред Европейския парламент в Страсбург резултатите от Българското председателство на Съвета на Европейския съюз.Той ще запознае европейските депутати за постигнатото по основните приоритети през последните шест месеца, сред които бе и европейска перспектива и свързаност на Западните Балкани. След историческата среща ЕС-Западни Балкани в НДК през месец май, дойде и големият пробив за Македония и Албания. Съветът „Общи въпроси“ в Брюксел стигна до положително решение за започване на преговори за еврочленство с двете държави.Следващия петък, 13 юли, Борисов ще представи резултатите от председателството и пред българския парламент.", "date": "2018.07.03", "title": "Борисов представя в Страсбург резултатите от Българското председателство"}
{"url": "https://offnews.bg/112/stolichnata-politcia-tarsi-sobstvenika-na-pari-izgubeni-v-avtobus-683720.html", "text": "Столичната полиция търси собственика на изгубена голяма сума пари, съобщиха от пресцентъра на МВР.На 29 юни вечерта, в автобус на градския транспорт в София, съвестен гражданин открил изгубените над 1000 лева и веднага ги предал на служител на реда от сектор „Метрополитен\".Към момента средствата са на съхранение в сектора на бул. „Драган Цанков\" № 5.Собственикът може да се обади на тел. 02 9820240 или в най-близкото районно управление.", "date": "2018.07.03", "title": "Столичната полиция търси собственика на пари, изгубени в автобус"}
{"url": "https://offnews.bg/kultura/choveshkiat-az-i-transformatciata-mu-v-badeshte-lektcia-ot-shvejtcars-683698.html", "text": "Интересни лекции съпътстват Вагнеровите драми, представени в Софийската опера и балет, които да задълбочат разбирането им.Двама изявени лектори на 7 юли (събота) от 11 часа в Камерната зала на Софийска опера и балет /вход от бул. „Дондуков“ 30/ ще представят интересните си разсъждения относно човешкият Аз и Вагнеровият шедьовър \"Пръстенът на нибелунга\".Томас Майер от Базел, Швейцария, ще изнесе лекция на тема „Човешкият Аз и трансформацията му в бъдеще“.Резюме: Вагнеровият „Пръстен на нибелунга“ е драма, в която се разказва как сме станали азови същества и сме се научили да се борим за независимостта си от боговете. Това ни е довело до егоизма. Проклятието на пръстена е проклятие на себелюбието. Как се преодолява това проклятие и каква е двойнствената същност на златото?Д-р Олаф Кооб от Берлин, Германия, ще изнесе лекция на тема „Духовна и митологична основа на Вагнеровата тетралогия \"Пръстенът на нибелунга“.Резюме: Вагнер взема за оперените си драми най-вече теми от старогерманската митология. Какво е по-дълбокото значение на факта, че любовта, изкуплението и вината са водещи идеи в неговото творчество? Каква е връзката на Вагнер с мистиците?Томас Майер е роден през 1950 г. в Базел. Завършва хуманитарни науки, история и философия. Основател е на издателство “Perseus Verlag” в Базел и редактор на месечното списание “Der Europäer”, което излиза и във вариант на английски език “The Present Age”. Изнася лекции на различни теми в цял свят, поставил е и няколко драми в Базел. На български език са издадени няколко негови книги, сред които „Личната мисия на Рудолф Щайнер“ и „Под знака на числото 5“.Д-р Олаф Кооб – роден през 1943 г. в Берлин. Учи медицина и първоначално работи като училищен доктор. Специализира лечение на деца със специални потребности и е консултант по въпросите на наркотичните зависимости. Изнася лекции и води семинари в Германия и в целия свят и е автор на много книги на медицинска тематика. На български език са издадени няколко негови книги, сред които „Ако органите можеха да говорят“.", "date": "2018.07.03", "title": "Човешкият Аз и трансформацията му в бъдеще: лекция от швейцарски философ в Софийската опера"}
{"url": "https://offnews.bg/obshtestvo/iztochnite-kvartali-na-sofia-bez-topla-voda-ot-dnes-683629.html", "text": "Жителите на столичните квартали „Лозенец“, „Дианабад“, „Изток“, „Изгрев“, „Гео Милев“, „Яворов“, Зоологическа градина и прилежащите сгради няма да имат топла вода то днес. Причината е традиционната профилактика на \"топлофикация-София\".Топлата вода ще бъде спряна вот 3-ти юли до 20-ти юли 2018 г. включително.Дружеството уточнява, че топлоподаването към кварталите „Иван Асен II“, „Подуяне – център“ и „Редута“, както и към 320 сгради от кв.“Лозенец“, няма да бъде спирано, тъй като има техническа възможност те да бъдат захранвани от друг топлоизточник.Ул. “Свети Наум“ №№ 4 вх. А, 4А вх. Б, 6 вх. А, 7 вх. А, 8 вх. А, 9 вх. А-Б, 10 вх. А-Е, 11 вх. А, 14 вх. А-Б, 15 вх. А, 16 вх. Б, 17 вх. А, 17А вх. А, 18 вх. А, 20 вх. А, 24 вх. А, 26 вх. АБул. “Черни връх“ №№ бл.3 вх. В и ул. “Вежен“ №2; 8 вх. Б, 14 бл.3 вх. Г, 16 вх. А-Б;18 вх. А-Б, 20 вх. А-Б, 22 вх.А,24 вх. А, 26 вх. Б, 29 вх.1, 33 вх. А, 33-Е вх. А-В;Ул. “Горски пътник“ №№ 1 вх. А-Б, 6 вх. А-Б, 9 вх.А,10 вх. А, 13 вх. А, 13А вх. А, 20 вх. А;Ул. “Бунтовник“ №№ 3 вх.А,5 вх. А, 6 вх. А-Д, 9 вх. АУл. “Плана планина“ №№ 1 вх. А, 2 вх. А-Б, 3 вх.А,6 вх. А-Д, 9 вх. А, 11 вх. А, 13 вх. А, 15 вх. А, 19 вх. А, 22 вх.А,23 вх. А, 24, вх. А-В;Ул. “Червена стена“ № 1 вх. А-Б, 4 вх.А,8 вх.А,12,вх. А-В;Ул. “Презвитер Козма“ №1 вх.А-Б,8 вх. А, 9 вх.А-Б,13 вх.А,15 вх.А,16 вх. А, 17 вх.А,18 вх. А, 19 вх.А,20 вх. АУл. “Кирил Видински“ №№ 2 вх.А,6 вх. А, 8 вх. А,10 вх. АУл. “Йоан Екзарх“ №№ 2 вх. А-Г, 3 вх. А, 4 вх. А, 5 вх. А, 7 вх. А-Б, 8 вх. А, 9 вх. А, 10 вх. А, 12 вх. А, 13 вх. А, 14 вх. А-Б, 16 вх.А,17 вх.А,18 вх. А, 20 вх. А, 22 вх. АУл. “Лозенска планина“ №№ 1 вх. А, 2 вх. А,2А вх. А, 3 вх. А, 4 вх. А, 6 вх. А-В, 7 вх.А,9 вх. А, 11 вх. А, 13 вх.А,14 вх. А-Б, 17 вх. А, 20 вх.А,23 вх. А, 24 вх. А, 25 вх.А-Б,27 вх. А Ул. “Гребен планина“ №№ 13 вх. А, 14 вх. А, 15 вх. А;Ул. “Теодосий Търновски“ №№ 1 вх. А, 9 вх. А, 9А вх.А,11 вх. А, 12 вх. А, 13 вх. А, 14 вх. А-Б, 16 вх. А, 18 вх. А, 26 вх. А, 30 вх. А, 32 вх. А, 34 вх. А-Б, 44 вх. АУл. “Цанко Церковски“ №№ 1 вх. А, 2 вх. А, 3 вх. А, 4 вх. А, 6 вх. А, 7 вх. А, 8 вх. А, 9 вх. А, 11 вх. А, 13 вх.А,14 вх. А, 15 вх. А, 15А вх.А,17 вх. А, 18 вх. А, 20 вх. А, 22 вх. А, 23 вх. А, 34 вх. А, 48 вх. А, 50 вх. А, 52 вх. А, 53 вх. А, 54 вх. А, 57 вх. А, 58 вх. В, 60 вх. Б, 62 вх. А,63 вх. А, 67 вх. А-В, 68 вх. А, 70 вх. АУл. “ Свети Седмочисленици“ №№ 6 вх. А, 8 вх. А, 9 вх. А, 11 вх. А - Б,13 вх. А, 14 вх.А,15 вх. А, 16 вх. А, 19 вх. А, 21 вх. А, 23 вх. АУл. “Резньовете“ №№ 5 вх. А, 7 бл. 128 вх. А-ГУл. “Добри Войников“ №№ 4 вх. А, 6 вх. А, 8 вх. А, 9 вх. А, 15 вх. А, 17 вх. А, 19 вх. А, 23 вх. А, 29 вх. А, 31 вх. А, 33 вх.А,35 вх. А, 39 вх. А, 45 вх. А, 47 вх.А,53 вх. АУл. “Малуша“ №№ 2 вх. А-В, 5 вх. А, 7 вх. А, 9 вх. А, 10 вх. А, 11 вх.А,12 вх. А, 16 вх. А-БУл. “Христо Смирненски“ №№ 1А вх. А, 3 вх. А, 8 вх.А-Б,14 вх.А,16 вх.А,18 вх. А, 22 вх. А, 24 вх. А, 26 вх.А,28 вх. А, 30 вх. А, 32 вх.А, 38 вх. А, 40 вх. А-Б;Ул. “Николай Лилиев“ №№ 11 вх. А, 21 вх. АУл. “Стара стена“ № 1 вх. АУл. “Университетска“ №№ 1 вх.А,2 вх.А,3 вх.А,5 вх. А, 8 вх. А-Б, 10 вх. А-Б, 12 вх. АУл. “Зелено дърво“ №№ 1 вх. А, 7 вх.А,11 вх. АУл. “Лале“ №№ 5 вх. А, 5А вх. АУл. “Милин камък“ №№ 26 вх. А, 31 вх. А-Б, 33 вх. А-БУл. “Лозенец“ №№ 15 вх.А,18 вх. А, 20 вх.А,22 вх.А,24 вх. А-Г, 36 вх. А Ул. “Миджур“ №№ 51 вх.А,55 вх. АУл. “Крум Попов“ №№ 51 вх. А-Б, 59 вх. А-Б, 60 вх. А, 61 вх. А, 62 вх. А, 73 вх. А, бл. №176А вх. А- ГУл. “Стоян Заимов“ №№ 3 вх.А,11 вх. А, 12 вх.А,14 вх.А,15 вх. АУл. “Янко Софийски войвода“ №№ 6 вх. А, 11 вх. АУл. “Развигор“ №№ 2 вх. А, бл.3 вх. А-БУл. “Джеймс Баучър“ №№ 60 вх. А-ВУл. “Липа“ №№ 1 вх. Б, 2 вх. АУл. “Розова долина“ №№ 13 вх. А, 21 вх. А-ВБул. “Драган Цанков“ №№ 12 вх. А - ВУл. „Бреза“ № 6 вх. АУл. “Яворец“ №№ 7 вх. А, 10 вх.АУл. “Елин Пелин“ № 7 вх.АУл. “Вежен“ №№ 4 вх. А, 5 вх.1, 6 вх.1Ул. “Кръстьо Сарафов“ №№ 61 вх.АУл. “Равнец“ № 4 вх. А-БУл. “Сава Огнянов“ №№ 1 вх. А, 2 вх. АУл. “Добър юнак“ № 7 вх.1БУЛ.ДРАГАН ЦАНКОВ № 4 - БЪЛГ. НАЦ. РАДИО ПРОИЗВ.РЕДАКЦИОННА СГРАДАБУЛ.ДРАГАН ЦАНКОВ № 4 - БЪЛГ. НАЦ. РАДИОБУЛ.ДРАГАН ЦАНКОВ № 6 - СОФИЙСКИ РАЙОНЕН СЪДБУЛ.ЕВЛОГИ И ХР.ГЕОРГИЕВИ № 34 - СГ ПО СТР., АРХ. И ГЕОДЕЗИЯУЛ. КРУМ ПОПОВ № 57 - 4-ТО РПУУЛ. ТЕОДОСИ ТЪРНОВСКИ № 42 - ДКИАД /МВР-СИТАУ/УЛ. ХРИСТО СМИРНЕНСКИ № 1 - УАСГ - БЛ. 1, 3, 8 НОВИ СГРАДИУЛ. ХРИСТО СМИРНЕНСКИ № 1 - УАСГ - БЛ. 2, 4, 5, 6, 7УЛ. ХРИСТО СМИРНЕНСКИ № 1 - УАСГ - БЛ. 11 ХИДРО ЛАБ.УЛ. ХРИСТО СМИРНЕНСКИ № 1 - УАСГ БЛ.12, 13 ФИЗК. САЛОНБУЛ.ЧЕРНИ ВРЪХ № 31 - ХОТЕЛ ХЕМУСБУЛ.ДРАГАН ЦАНКОВ № 8 - СУ СВ. КЛ. ОХРИДСКИ - БИОЛОГ. Ф-ТУЛ. СВЕТИ НАУМ № 22 - 56-ТА ЦДГ /ЛОГОПЕД. ДГ/УЛ. ПРЕЗВИТЕР КОЗМА № 2 - 122-РО ОУУЛ. ДОБРИ ВОЙНИКОВ № 16 - 35-ТО СОУУЛ. СВЕТИ НАУМ № 36 - РУСКО У-ЩЕУЛ. МИЛИН КАМЪК № 70 - РЕЗИДЕНЦИЯ ЛОЗЕНЕЦ /МО/УЛ. РОЗОВА ДОЛИНА № 12А - 92-РА ЦДГУЛ. ДЖЕЙМС БАУЧЪР № 66 - КИНТЕКСУЛ. КРУМ ПОПОВ № 58 - АТЦ 66БУЛ.ЧЕРНИ ВРЪХ № 12 - ГАМА ИНВЕСТ АДБУЛ.ДЖЕЙМС БАУЧЪР № 76Б - ХОТЕЛ - ФЕЪРПЛЕЙ ПРОПЪРТИСБУЛ.ДЖЕЙМС БАУЧЪР № 76А - ОФИС СГРАДАУЛ. РОЗОВА ДОЛИНА № 12А - 92-РА ЦДГ - НОВА ЧАСТУЛ. ХРИСТО СМИРНЕНСКИ № 36 - 19-ТО ОДЗ Към следните адреси в кв. „Лозенец“ подаването на топла вода ще бъде преустановено в периода от 20-ти август до 24-ти август​ 2018 г. ул. „Калиакра” № 17, № 19 - вх. “А” и вх. “Б”, № 25, № 27, № 29​ул. „Бисер” № 2, № 8, № 10 - вх. “А” и вх. “Б”, № 1423-та Оздравителна детска яслаХрам “Св. Преображение” ул. „Димитър Хаджикоцев” № 112бул. „Арсеналски” № 121ул. „Бяла” № 4 и № 6ул. „Славище” бл. 1 и бл. 3ж.г. „Южен парк” бл. 1 и бл. 3\"Топлофикация-София\" съобщава, че заради изграждане на улица в кв. „Овча купел“ 2, между ул.„ Феникс” и ул. „Промишлена”, е необходимо да бъде изместен съществуващият топлопровод и подаването на топла вода към следните сгради:Бл. 38, бл. 429, бл. 430, бл. 431, ул. „Промишлена” № 29, № 30 и № 33 - ще бъде спряно от 08.00 часа на 02.07.2018 г. до 24.00 часа на 23.07.2018 г. Клиентите в посочените 7 сгради са уведомени своевременно съгласно нормативните изисквания чрез залепване на съобщения във входовете.Информацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат и на информационния телефон в Кол центъра на компанията – 0 700 11 111.За времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения.", "date": "2018.07.03", "title": "Източните квартали на София без топла вода от днес"}
{"url": "https://offnews.bg/ikonomika/upravliavashtite-s-front-sreshtu-bezdimnite-tcigari-tcenata-skacha-do-683688.html", "text": "Управляващите от ГЕРБ планират съществено поскъпване на бездимните цигари, които набраха популярност по света, а вече и у нас. Ако плановете се осъществят, кутия от новия тип бездимни цигари ще поскъпне от 5,50 (колкото е средната цена на повечето марки) до 10 лева.От бранша се възмутиха от промяната в разпоредбите в средата на годината. Подозренията са, че поскъпването има за цел да защити вероятните загуби на производителите на конвенционални цигари.Според ГЕРБ промените имат за цел една единствена цел - повече приходи в бюджета. Не е ясно обаче колко хора биха ползвали новите цигари при толкова висока цена.„Това би било безпрецедентно в ЕС. Както като време, в което се прави такава промяна, така и като нива на облагане. Това са бездимни тютюневи изделия и те трябва да бъдат облагани диференцирано. Не си спомням да е имало промяна на акцизни ставки в средата на годината. Обикновено влизат в сила от следващата фискална година, така, както се случи и миналата година”, коментира Верджиния Джевелекова, представител на вносителите, пред bTV.Според нея поскъпването ще върне част от потребителите към старите цигари, а други ще ползват контрабандни. Всичко това ще е без особен резултат за бюджета.На друго мнение е председателят на бюджетната комисия в Народното събрание Менда Стоянова. „Ако от една кутия нормален тютюн, струваща 5,50 лв., 3,50 лв. влизат в бюджета, от една кутия от новите при цена 5,50 лв. влизат 93 стотинки. Това, умножено по количествата, прави загуба 15 млн. с тенденция до края на годината да станат 30 млн. лв.”, заяви тя пред bTV.По думите й при определянето на акциза в края на миналата година бездимните цигари са били подценени и от 1% дял до момента са скочили до 1,4% с перспективата да станат 1,6% до края на 2018 г. Според нея така се е получила ситуация, в която „бюджетът дотира всяка кутия”.На въпрос защо изведнъж България тръгна да става първата страна в ЕС, която изравнява бездимните цигари с обикновените, Стоянова отговори, че скоро и в други членки ще се преразглежда фискалният ефект от тези изделия и вероятно ще има промени в евродирективите.„Цифрата „10 лева” е абсолютно некоректна. Разликата в цената на цигарите е 2,50 лв,. т.е. при цена от 5,50 лв. максимум 8 лв.”, пресметна депутатката. Тя отбеляза, че ако производителите искат да продължат да налагат продукта си, могат да отстъпят част от своята печалба.„Не съм съгласна като данъкоплатец непушач моите пари да отиват за дотиране на едно изделие, употребявано от шепа хора – това не са социално слаби хора, за да го пушиш, трябва да направиш една инвестиция от 200 лв. за устройството. Тези хора са много шумни и вдигнаха темата по медиите”, добави Стоянова.Според нея и Министерството на здравеопазването трябва да се включи в дебата, защото бездимните цигари в момента не са забранени на закрити обществени места.", "date": "2018.07.03", "title": "Управляващите с фронт срещу бездимните цигари. Цената скача до 10 лева"}
{"url": "https://offnews.bg/tenis/viktoria-tomova-si-uredi-sreshta-sas-serina-683679.html", "text": "Най-добрата ни тенисистка в момента Виктория Томова се класира за втория кръг на турнира от Големия шлем “Уимбълдън” в Лондон.23-годишната софиянка, която премина през ситото на квалификациите и дебютира в основната схема в Лондон, победи на старта чехкинята Тереза Смиткова със 7:6 (3), 6:1 за 80 минути игра.Българката направи пробив в петия гейм на първия сет, след което поведе с 4:2. Съперничката й си върна пробива в десетия гейм, изравнявайки за 5:5. Двете загубиха подаванията си в следващите два гейма и така се стигна до тайбрек. В него Томова взе аванс с 5:0 и го спечели със 7:3 точки.Във втория сет българката изцяло доминираше. Тя поведе с 5:0, след което затвори срещата с втория си мачбол.Във втория кръг на турнира 135-ата в световната ранглиста българка ще играе срещу седемкратната шампионка и бивша номер 1 в света Серина Уилямс (САЩ). 36-годишната американка победи Аранча Рус от Холандия със 7:5, 6:3 за 87 минути.", "date": "2018.07.03", "title": "Виктория Томова си уреди среща със Серина"}
{"url": "https://offnews.bg/112/kamion-se-vriaza-v-kashta-vav-vidinsko-selo-shofiorat-zagina-683691.html", "text": "Тежка катастрофа е станала тази нощ на главен път Е-79, малко след 1:00 ч, в района на видинското село Медовница, съобщава МВР.Според първоначалните данни товарен автомобил с холандска регистрация е излязъл от пътя, влязъл в двор на частен имот и се ударил в къща. Водачът на превозното средство е починал на място. Няма други жертви и пострадали.Нанесени са значителни материални щети. Причината за тежкия инцидент е в процес на установяване. Работата на разследващите продължава.", "date": "2018.07.03", "title": "Камион се вряза в къща във видинско село, шофьорът загина"}
{"url": "https://offnews.bg/sviat/12-te-detca-v-peshterata-v-tajland-triabva-da-se-nauchat-da-se-gmurkat-683684.html", "text": "12-те момчета футболисти и техният треньор, които бяха намерени след девет дни в неизвестност в наводнена пещера, може да останат там с месеци, а шансът им за по-скорошно спасение е да се научат да плуват под вода, съобщава Би Би Си.Засега всички изчезнали са живи и здрави. Те трябва да се гмурнат и да преплуват наводнения участък, за да могат да бъдат извадени от пещерата, обясняват от армията. В противен случай оттеглянето на водата, която не е била там, когато са влезли, може да отнеме месеци.Групата бе обявена за изчезнала преди девет дни, а впоследствие бе намерена от гмуркачи. 13-тимата са се приютили в сух участък. Спасителните екипи се опитват да се преборят с надигащото се ниво на водата и да снабдят оцелелите с провизии.Според армията може да се наложи да им се доставя храна през следващите шест месеца.Групата била открита от двама британски гмуркачи, изпратени за издирването им. Те забелязали светлина от фенерч1е и успели да обяснят, че всички  13 души за там и са живи, но са много гладни. Не знаели колко време са били там и питали кога ще излязат. Спасители ще останат с тях, докато бъдат изведени.", "date": "2018.07.03", "title": "12-те деца в пещерата в Тайланд трябва да се научат да се гмуркат или могат да останат 6 месеца под земята"}
{"url": "https://offnews.bg/obshtestvo/raketen-obstrel-nad-bazata-s-balgarski-voenni-v-kandahar-niama-postra-683693.html", "text": "Базата на летище Кандахар в Афганистан, където има български военнослужещи, е била подложена на ракетен обстрел, съобщава Министерството на отбраната. Няма пострадали българи.Атаката е извършена на 2 юли в 22:36 ч местно време (22:06 българско време).В момента в Афганистан се намира 36-ият български военен контингент. Той се състои от 158 военнослужещи и участва в мисията на НАТО \"Решителна подкрепа\". Контингентът замина през януари 2018 г. Основната част от военнослужещите е от 101-ви алпийски полк в Смолян.Контингентът включва национален елемент, рота за охрана, екип от съветници и щабни офицери в щаба на мисията на НАТО. Национален командир е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов.", "date": "2018.07.03", "title": "Ракетен обстрел над базата с български военни в Кандахар, няма пострадали"}
{"url": "https://offnews.bg/analizi-i-komentari/diasna-li-e-menda-stoianova-683692.html", "text": "\"Дясната\" Менда Стоянова по бТВ. Говори за спешните законодателни промени, с които се вдига акциза на бездимните IQOS. И с които от октомври кутийката ще стане двойно по-скъпа.Основен и единствен довод:\"Дясната\" Менда Стоянова очевидно не осъзнава, че:Ако допуснем, че се занимава с вдигане на данъци и акцизи, не по лобистки причини, то очевидно има спешна нужда да се пълни бюджета. Единствената спешна нужда, за да се прави подобен ход през лятото, е, че бюджета издиша...Та, г-жа Мендева, фалира ли бюджета на държавата, че толкова спешно и без оглед на горните точки, променяте данъците през лятото? :)Ама и аз какво се чудя. Цецка Цачева си го каза: Те всички са комунисти. :) Б. ред. - ", "date": "2018.07.03", "title": "Дясна ли е Менда Стоянова?"}
{"url": "https://offnews.bg/evropa/ek-se-usamni-v-prozrachnoto-harchene-na-parite-koito-dava-za-granitca-683687.html", "text": "Европейската комисия се е усъмнила в прозрачноста по харченето на парите за охрана на границата. Това става ясно от внесените от МВР промени в постановление на правителството, с което се определя начинът на разпределение на средствата (В мотивите към промените е посочено, че ЕК е изготвила одитен доклад, в който се правят препоръки за подобряване на механизма за разпределяне на парите. От вътрешното министерство са пестеливи за подробностите в доклада, но посочват, че ЕК \"възприема процедурата по обжалване\" на исканията за безвъзмездно финансиране за \"ограничаваща и непрозрачна\". Самата оценка на проектните предложения пък крие рискове от конфликт на интереси. Причината е в ревизирането на отказите за одобряване на проекти. Според сега действащата процедура възражение може да бъде отправено до ръководителя на отговорния орган. Той пък от своя страна назначава комисия, която да прецени основателно ли е възражението.В мотивите към промените на постановлението е посочено:Препоръката на ЕК е да се въведе механизъм, при който възражението да бъде отправено и до друг орган, като например \"ръководството на МВР\". По тази причина МВР предлага промяна в механизма, при която министърът на вътрешните работи или оправомощеното от него лице да \"определя със заповед лица, извън структурата на отговорния орган, които да извършват проверка за основателността на получените възражения\".От 2014 г. досега по двата фонда - „Убежище, миграция и интеграция“ (ФУМИ) и „Вътрешна сигурност“ (ФВС), страната ни е получила близо 150 млн. евро, които са определени за купуване на техника и за подобрение на управлението на мигрантските потоци. Средствата се отпускат след подписване на договор между МВР и съответния бенифициент или с обществена поръчка. МВР вече обяви две такива големи поръчки. Едната е за купуване на персонални , а другата - за . ", "date": "2018.07.03", "title": "ЕК се усъмни в прозрачното харчене на парите, които дава за границата ни"}
{"url": "https://offnews.bg/sviat/darzhavniat-sekretar-na-sasht-shte-poseti-severna-koreia-na-5-iuli-683690.html", "text": "Държавният секретар на САЩ Майк Помпейо ще замине за Северна Корея в четвъртък, 5 юли, за преговори по денуклеаризацията на Корейския полуостров със севернокорейския лидер Ким Чен-ун, заяви вчера на пресконференция говорителката на Белия дом Сара Сандърс, цитирана от БТА.Това ще бъде третото посещение на Помпейо в Северна Корея.\"С цел продължаване на важната работа по денуклеаризацията на Корейския полуостров държавният секретар Помпейо ще отпътува за Северна Корея на 5 юли, за да се срещне със севернокорейския лидер и неговия екип\", посочи Сандърс.Контактите между САЩ и КНДР продължават на различни равнища и Вашингтон смята, че на тези преговори се наблюдава напредък, заяви говорителката на Белия дом.Държавният департамент уточни в комюнике, че Помпейо ще бъде в Северна Корея от 5 до 7 юли, \"за продължаване на консултациите и прилагане на напредъка, постигнат от президента Тръмп и лидера Ким в Сингапур\" на 12 юни, предаде Франс прес.След Северна Корея Помпейо ще посети на 7 и 8 юли Токио, където ще обсъди с японски и южнокорейски ръководители \"нашият общ ангажимент за окончателно и изцяло подлежащо на проверка ядрено разоръжаване на КНДР, както и други регионални и двустранни въпроси\", посочва Държавният департамент.Държавният секретар ще отиде след това в Ханой и в Абу Даби, преди да участва в срещата на върха на НАТО в Брюксел.", "date": "2018.07.03", "title": "Държавният секретар на САЩ ще посети Северна Корея на 5 юли"}
{"url": "https://offnews.bg/kultura/preporachvame-vi-instalatciata-na-nedko-solakov-niakoi-balgari-s-uc-683689.html", "text": "Видеоинсталацията на Недко Солаков \"Някои българи\" представя шест от най-изявените ни артисти в различни области на културата. Прочут като разказвач на истории чрез различни художествени средства – от живопис и рисунка до комплексни мултимедийни инсталации, Недко Солаков този път кани в историята си свои съвременници – Георги Господинов, Иво Димчев, Рут Колева, Теодор Ушев, Явор Гърдев и Яра Бубнова – шестима автори с призната международна кариера, към които художникът не крие пристрастието си.Недко Солаков се обръща към тези конкретни съграждани в контекста на често повтаряната тук и отвъд негативна характеристика на страната ни, за която се твърди, че е най-бедна и най-корумпирана сред всички 28 европейски страни членки и ги моли в кратки монолози да обяснят връзката си с България.Всички те отговарят пред камерата на един прост въпрос, поставен от автора: Защо живеете в България (или от време на време се прибирате тук)?", "date": "2018.07.03", "title": "Препоръчваме ви: Инсталацията на Недко Солаков 'Някои българи' с участието на видни бг артисти"}
{"url": "https://offnews.bg/obshtestvo/mahat-parvite-bukvi-ot-registratcionnite-tabeli-na-avtomobilite-683685.html", "text": "Регистрационните табели на автомобилите вече няма да започват с букви, които показват областта, в която е регистриран автомобилът. Това предвиждат законови промени, подготвяни от Министерството на транспорта, съобщава Нова тв.По този начин автомобилите ще могат да бъдат регистрирани навсякъде в България и се предполага, че опашките за регистрации пред КАТ ще намалеят.Промените предвиждат да бъдат разкрити частни пунктове за издаване на регистрационни номера, които ще бъдат контролирани от Изпълнителната агенция „Автомобилна администрация“. Таксата в тези частни пунктове ще бъде определяна от държавата.С премахването на регионалния принцип на номерата ще се позволи на шофьорите да регистрират колите си във всяка точка на страната, без да се ограничават до града, в който живеят.Няма да е необходимо да се сменят регистрационните табели на автомобилите, които вече са регистрирани в България.Предвижда се да бъде въведен и един талон, който да обедини сега съществуващите малък и голям. Той ще е с чип и ще носи цялата информация за автомобила. Ако промените бъдат приети, ще влязат в сила след около година.До месец пък при годишния технически преглед на автомобилите няма да се изисква хартиен документ за платен данък. Изрядността на шофьорите към бюджета ще се проверява по електронен път.", "date": "2018.07.03", "title": "Махат първите букви от регистрационните табели на автомобилите"}
{"url": "https://offnews.bg/nashite-avtori/tedi-moskov-diurenmat-bezshumnata-pradnia-i-ba-mama-mu-683686.html", "text": "Повечето медии те канят, защото се надяват, че ще кажеш нещо смешно или иронично. Не те ли дразни, че се превръщаш в дежурния “Сократ”?() Започвам отговора си с две възклицания: 1. Де да можех да се превърна в Сократ! 2. И ти ли за това ме каниш!?Не.OK, но завършвам така: не съм медийна фигура, а театрал. Не смятам хумора за нещо низше и не се притеснявам да го практикувам, ако ми се отдаде възможност. Дразня себе си, ако се повтарям в смешките, и гледам да не го правя. Когато обаче видя други да повтарят моите смешки от сцената, започвам да ги „потретвам“, за да припомня, че всъщност аз съм ги „запървил“. Колкото до комедийното и трагедийното в театъра: този, който се мъчи да разсмее публиката, я обича. Този, който иска да я натъжи, я мрази. Не мога да не спомена и за удивителния парадокс на театралния критик. След комедия той се прибира и си мисли: “Колко ми е хубаво настроението! Отдавна не съм се смял така! Леко ми е на сърцето.” Значи, какво излиза? Излиза, че представлението е било лековато! Излиза, че всеки би го разбрал! Излиза, че аз също съм “всеки”?! Ужас, това представление ме превърна във “всеки”! Ще го съсипя с унищожителна статия, за да се отлича! ВСЕКИ друг не би го направил!След трагедия, критикът разсъждава: “Съсипан съм, няма да мога да спя, тежко ми е, боли ме глава.” Какво излиза? Излиза, че трябва да пия аналгин! Не, излиза, че тоя тип представления са от „тежка категория“! Не всеки може да ги понесе. Иска се специална подготовка. А аз я имам, аз съм специален! Това представление ми припомни колко специален съм аз! Много е добро! Още утре ще го похваля!Извод: Добрите хора правят комедия, злите - трагедия, а критиците са…Добре. Какво те дразни в България в момента?Няма да говоря за нетолерантност, завист, лакомия и простотия. Влизал съм в синонимния речник, за да намеря благовиден заместител на думата „пръдня“. Досега не намерих такъв. Има един-два, но пред тях не може да се сложи „безшумна“. Та, като от безшумна пръдня из пространството се носи миризмата на някакво мнение, че Европа скоро би могла да се разпадне и комай не ни е мястото в нея. При тихо изпуснатия газ всеки може да се прави, че не го е изпуснал той – или, при нужда, да се потупа в гърдите, че първи го е пуснал. Кой пръдна!? Това не е въпрос, а заглавието на следващия ми спектакъл.Остана ли някъде малък пристан на духовност в България?В душите на някои хора. Въпреки острото противодействие на собственици на медии и на държава. Последното изречение е двузначно. Не винаги собствениците на медии и държава са едни и същи.Кога и за какво плака последно?На погребение на близък приятел.Защо българският политически преход не успя?Как да не е успял!? Тия, които го проведоха, успяха във всяко едно отношение. Ха, ха! Сега сериозно - капитализъм с назначени капиталисти не се прави! Освен това, трябваше да почнем да го строим от нулата, защото се сещам за вица: „Каква е приликата между атомната бомба и комунизма? И двете премахват разликата между града и селото!“ Ха, ха, ха, ама всъщност - хлъц, хлъц, хлъц! При нас беше премахната разликата между умно и глупаво, между талантливо и бездарно, между честно и подло, между диригент и оркестър. Затова трябваше да започнем първо от робовладелчески строй, после през феодализъм и чак тогава по естествен път да стигнем до капитализма… И пак по естествен път да видим дали той нямаше да доведе до някакъв нов естествено дошъл комунизъм… „С човешко лице“.Винаги си ми звучал “десен”. Какво е дясна политика?Това, че не обичам комунизма, не означава, че съм десен. Не приемам днешните ни социалисти, защото единствени в Европа не се разграничиха от зверствата на предшествениците си. Това не ме прави десен. Произхождам от фамилия на социалдемократи. Техните изначални стремежи са били: “не” на детския труд, право на отпуски, на болнични и знак за равенство между заплатите на мъжете и жените. Не виждам нищо лошо в това. Не виждам и някой десен да вижда нещо лошо в това. Левите може би виждат, защото едно от първите неща, които направиха техните предшественици, когато взеха властта, е да въведат безплатен детски труд под формата на бригади. Днес у нас деленето на леви и десни е условно, защото никой ляв не е истински ляв и никой десен - истински десен. Но всеки алчен е истински алчен и това ги обединява в нова еднопартийна система - тази на алчните!Сарказмът е чудесно оръжие, но нямаш ли чувството, че той няма почва у нас в културен смисъл?Сарказма никога не съм го проявявал в културен аспект, а винаги спрямо хората, с които общувам в момента. Спрямо теб не мога да го проявя, защото не би имал основание. В театъра съм привърженик на клоунадата и абсурдизма. Те нямат нищо общо със сарказма. Той би могъл да просъществува в някакъв вид политическо кабаре, но у нас такова не се роди. Може би защото не се появиха достатъчно интелигентни властимащи, които да разберат умната подигравка.Повечето хора мислят, че хората на културата просто мрънкат за пари. Хайде да ги оборим – каква е ролята на държавата?Ние, хората на културата, не мрънкаме, а рецитираме, пеем, играем, танцуваме, свирим, композираме, рисуваме, режисираме и пишем. Тези дейности заслужават определено заплащане и това е съвсем нормално! Ако някой смята изреченото желание за възнаграждение на труда за “мрънкане”, дано той остане без пари! А ако някой мисли, че гореизброените дейности не заслужават достойно заплащане, то той е изключителен простак. Ролята на държавата е да осигури достатъчното поне за оживяването на артистите, защото театърът в чист вид загива! Чакам вече да се появят спектакли със заглавия тип „Жена ми Спиридон изкорми чичо си Теменужка и смени пола на дядо си - магарето Минчо“. Само такива идиотщини започват да привличат публиката. Интересно защо когато миньори, тъкачки и друг вид работници протестират за пари, го наричат “стачка”, а когато ние си поискаме заслуженото – “мрънкане”!? Между другото, хубаво би прозвучало: „Днес Съюзът на артистите организира мрънкане пред Министерски съвет“, или „Група писатели мрънкаха пред Министерство на културата от два до четири следобед“. Или, още по-добре: „Оркестърът на Българското радио ще мрънка довечера в ре минор в зала България. Приходите от концерта ще отидат за хляб и вода за оркестрантите и техните фамилии. Тромбонистите няма да свирят, а ще тананикат, защото предадоха инструментите се за старо желязо“.Работил си дълги години в Германия. Обясни как там функционира културата и какво можем да взаимстваме.Обяснявал съм го много пъти и не ми се говори за това. Само ще повторя, че през 1995 годишният бюджет на дюселдорфския театър беше 45 млн. марки, осигурени от общината. Притеснени от този факт, всички данъкоплатци от двумилионния град подариха по 100 марки на театъра и така дойдоха още над 100 милиона. Там всеки театър се гордее с абонаментната си публика. А тя се гордее със себе си, защото поддържа културата в града си. След Втората световна война, разрушената Западна Германия увеличава бюджета си за култура десет пъти?!? Нищо не можем да взаимстваме.Представи си 20-годишния Теди Москов в сегашните условия. Какво би го посъветвал?Не знам. Не успях да посъветвам нищо и сина си. Иначе често, когато се катеря по стълбите към къщи, виждам едно дете да тича надолу след топката. Когато го питам “кой си ти?”, то ми отговаря:- Аз съм теб! Явно си ме забравил. - Накъде вървиш?- Към теб!- Недей!- Няма как!.. Макар че, като те гледам, не ми се иска…Стана прекалено поетично, да пуснем музика (.Чувстваш ли се като разпънат, прокрустовски, между източната и западната култура? С цялата условност?Не се чувствам разпънат, чувствам се като някакво „пространство между“. Смятам, че деленето на културата на източна и западна вече е бивше. Глобализацията, започнала от рокендрола (според Стефан Цвайг), заличи различията. Предпочитам да работя тук, но се налага да прибягвам и до „германска помощ“. Отново ще преподавам на студенти в театралното училище в Хамбург. Също така от есента ще подготвям бъдещи артисти в университета в Пловдив. Бих бил доволен, ако успея да срещна „двата вида“ студенти на някакъв неутрален европейски терен (смолянският театър е подходящ за това) и да направим някакъв общ спектакъл.Освен военен, Европа би могла да има и културен съюз!Представи си за миг, че си министър на културата. Първите три неща, които ще направиш?Ще направя „три в едно“. Сливам Министерството на културата с това на финансите и отбраната. На който не му е ясно, да прочете Чърчил!Дразниш ли се от определението „интелектуалец”? По моему, “интелектуалец” безапелационно е човек, който създава високи мисловни модели, и далеч не просто някой, който нещо там се занимава с култура.Дразнят ме всякакви определения, още от марксическото им зараждане, които се лепват върху хората на духа и мисълта. “Интелектуалец” днес е без всякакво значение. И като дума, и като дейност. Да ни наричат, както искат! Но да ни плащат, както ние искаме, и да ни оставят да си правим каквото си искаме!От кои днешни българи се възхищаваш?От добрите.Кои са хората, чието мнение може да ти повлияе?Тези, които ме съветват с добро.Какво четеш напоследък?Пиеси, които да ме съблазнят да ги поставя. Сценарии на филми, които преработвам за представления. За друго не ми остава време. Зачетох „Тихият Бял Дунав“ на Атанас Липчев. Много добре написан роман за концлагера в Белене. Вълнува ме - не само защото и дядо ми, и чичо ми са били там.Все още живеем в икономическа криза. Някакви препоръки как да се справим с нея, как да се държим?Да прибегнем до диети, кражби и измами.Ако беше политик: кажи ни своите спешни мерки, с които да излезем от това състояние на парменидово “небитие”, на бекетовото “краят е мъчително безкраен”.Не съм политик! И от кое състояние? На оглупяване, на обезличаване ли, на крадливост ли, на мързел ли, на шмекерлък ли?! Или от състояние на оцеляване, с което съдбата ни е орисала? От това състояние не бива да излизаме, за да продължим да съществуваме - и ще продължим! Господ здраве да ни дава! Очаквам в световен аспект да се появи изразът “издръжлив като българин”!Кои са днешните български интелектуалци? Кой те е впечатлил?Силно ме впечатли Стефан Цанев с “Хрониките” му. Книгите на майка ми (Рада Москова – б.р.) - „Ние - негероите“ и „Почти живот“- също. Все по-добро става българското кино. И „Посоки“ на Стефан Командарев, и „Вездесъщият“ на Илиян Джевелеков, и „Дъвка за балончета“ на Станислав Тодоров-Роги ме завладяха от първия миг. Филмът „Врагове“ ме изпълни с изключителен респект към Светослав Овчаров, който отново доказа, че е нещо много повече от режисьор и сценарист.Не трябва ли още по-позитивно – да не сме ние срещу “простотариата”, а да се опитваме, един вид, да им преподаваме?Няма как да бъдеш чут от този, който слуша чалга, докато му говориш. Аз съм на мнение, че ученикът избира учителя си и все още чакам подходящия „кастинг“. Между другото, така ме избраха артистите-звезди от „Под прикритие“. Те ме извикаха да проверят какво мога да им предложа. Предложих им спектакъла „Редки тъпанари“. Те откриха себе си в това заглавие и го приеха с възторг.Какво мислиш за “културата на лесното”, както я наричам – т.е. културата на бездействието и тоталния стремеж към бърза наслада?Отвращава ме.Кое е либерално и кое – консервативно? Ти къде стоиш по тази “скала”?Започвам да пея: „Аз не съм политик и никога няма да бъда-а- а!“ Не ме карай да влизам в Гугъл да проверя какво точно значи “либерално” и какво – “консервативно”! Не че не знам, но не е в моята категория да го обсъждам. За артиста свободата е най- важното нещо. Тя седи доста по-високо от признанието. Тъй че не мога да не бъда либерално настроен. Като режисьор обаче бих се определил като някакъв вид „консервативен новатор“. Напомням за прескочената от нас модерност, която вече е ретроградна… Нищо ново не показвам! Стар младеж, или млад старец. Защо не ми попречиш да отпия!? Това не е кафе, а отрова…Сократическо, да. Обаче: “повелята на деня” за по-младите е да си “нормален”, а не, по кантиански, да се “себенадмогнеш”. Как излизаме от тази ситуация?Не излизаме! Влизаме… Удивлява ме стремежът на младите да си приличат. Нещо, от което ние бягахме, защото ни го налагаха. Приличат си и по прически, и по дрешки, и по телефончета, и по маниери! Когато слушам музиката им, имам чувството, че пеят една и съща песен.Къде отиде интелигентният хумор, самото “подсказване” за смешно?Остана в епизодите на „Монти Пайтън“. А в България никога не го е имало.В този смисъл - кой е любимият ти епизод от “Улицата”?От над десетина серии, не мога да се сетя. Все едно да ме питаш коя част от тялото си харесвам най- много.Кво става с българския театър в момента? Все така провинциален, или? Има ли място за онова “Theаterprobleme” на Дюренмат?От работата си по чужбина разбрах, че нашият театър всъщност си е бил на световно ниво. А и от следването си по режисура в Италия разбрах, че тогавашният ВИТИЗ (1991), е бил световно училище. Днешният ни добър театър може да засрами доста от чуждестранния. Имаме „международни“ режисьори като Лили Абаджиева, Диана Добрева, Явор Гърдев и още много. От моето поколение - Сашо Морфов, а от по-старото - Маргарита Младенова и Иван Добчев. В чужбина успешно се подвизават Иван Пантелеев и Галин Стоев. Санчо Финци пък почти всяка година става актьор на Германия… Жанет Спасова е звезда във „Фолксбюне“. Сигурно съм пропуснал някого, да ме извини.Представи си, че трябва да обясниш сегашна България на двама души – европеец и, да кажем, човек от Туркменистан.Толкова съм я обяснявал на европейците, че ми писна. Ще взема този от Туркменистан и ще го помоля той да ми я обясни. Все пак едно външно око може да е доста по-обективно от моето. Така правя по време на репетициите - викам я майка ми, я някой колега да ми кажат какво всъщност се случва на сцената. Водил съм доста от немските си артисти тук - и с любопитство съм ги разпитвал къде всъщност живея.Понеже и аз често съм се заигравал с българската народопсихология, дай твоята кратка фраза, която ни описва. Моята, например, е “абе, аре бе, може и така”.Аз моята я дадох в представлението си „Недоразбраната цивилизация“- „Ба мама му“!", "date": "2018.07.03", "title": "Теди Москов: Дюренмат, безшумната пръдня и 'ба мама му'"}
{"url": "https://offnews.bg/sviat/germania-shte-vrashta-migrantite-v-parvata-strana-ot-es-koiato-gi-e-r-683678.html", "text": "Германският канцлер Ангела Меркел и вътрешният министър Хорст Зеехофер постигнаха в последния момент споразумение в спора за миграционната политика, който заплашваше стабилността на правителството.Имаме постигнато съгласие по три пункта. Това ми дава основание да запазя поста си на вътрешен министър, заяви късно в понеделник Хорст Зеехофер.Ръководствата на ХДС и ХСС са се договорили за изграждането на транзитни центрове по границата на Германия с Австрия, в които ще бъдат настанявани кандидатите за убежище, които вече имат регистрация в друга страна от ЕС.Именно от тези центрове ще става връщането на вече регистрираните мигранти в съответната страна, пише в компромисното решение, Това обаче ще става на основата на сключени споразумения със съответните страни, пише още в документа.А когато няма или не е възможно да бъде сключено такова споразумение, тогава връщането от границата на кандидатите за убежище ще бъде по силата на сключено споразумение с Австрия.Меркел определи постигнатото споразумение като \"наистина добър компромис\". А от ХСС гледат на договорката като на стъпка, водеща към промяна на сегашната миграционна политика.Постигнатият компромис трябва да бъде одобрен също и от третия коалиционен партньор в управлението - Социалдемократическата партия на Германия.", "date": "2018.07.03", "title": "Германия ще връща мигрантите в първата страна от ЕС, която ги е регистрирала"}
{"url": "https://offnews.bg/zvezdi/gledajte-otriad-hiks-po-epic-drama-video-683638.html", "text": "Третият сезон на вълнуващата поредица \"Отряд Хикс\" можете да гледате днес, от 22:00, по новия драматичен канал Epic Drama.В ролите в новите 10 епизода ще видите Евелин Брошу, Джак Лаский, Уорън Браун, Торбен Либрехт, Лара Джин ЧоростецкиВ продължение на три години поредицата е излъчена във Великобритания, САЩ, Латинска Америка, Япония, Близкия изток, Франция и много други страни. Няколко части са снимани в Унгария - предимно в Будапеща и Естергом, както и в Орловат в Сърбия.В последния сезон на \"Отряд Хикс\" ключовите фигури от отряда приближават финалната фаза на последната им мисия заедно. Те се надяват да нанесат удар на врага, който може да промени хода на войната.След шокиращите и отрезвяващи загуби на Том и онези, които умират в Диеп, е по-трудно от всякога да се поддържа вярата. Границите на човешкия морал са преминати до такава степен, че не е лесно да се различи добро от зло.Отрядът се сблъсква с жестоката истина, че ако искаш да победиш врага, понякога ти трябва да станеш враг.", "date": "2018.07.03", "title": "Гледайте 'Отряд Хикс' по Epic Drama (видео)"}
