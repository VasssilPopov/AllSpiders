{"url": "https://offnews.bg/politika/dps-pak-probva-da-obezsmisli-preferentciite-698906.html", "text": "От ДПС отново внесоха проект за същите промени в Изборния кодекс, с които преференциалният вот се обезсмисля. Това се случи часове след като  върху последните поправки в кодекса и управляващите обещаха, че ще придвижат спешните промени за връщане на предишния праг на преференциите.По време на дебатите вчера стана ясно, че от ДПС не са променили мнението си и все още смятат, че прагът за преференциален вот трябва да бъде драматично покачен. Според ДПС преференцията била начин да се укрепи \"една дясна коалиация\", за да се яви тя заедно на изборите.В подкрепа на високия праг отново се обяви и председателят на НФСБ Валери Симеонов, според който \"преференцията работи да се напълни парламентът със силикони, ботокси, ритнитопковци и всякакви представители на подземния свят от градове и села\"., по предложение на ДПС, бяха приети на 15 февруари 2019 г. в Народното събрание на заседание, продължило над 14 часа. Те предвиждаха вдигането на прага за преференциален вот, който на парламентарни и местни избори е 7%, а на европейски - 5%. Според приетите поправки преференциите за депутати, евродепутати и общински съветници щяха да се зачитат, само ако гласовете са толкова, колкото са нужни за спечелването на мандат. Това де факто обезсмисли единствения мажоритарен елемент във вота.Заради промените от , докато не бъдат отменени. След острата реакция от страна на опозицията, извънпарламентарните партии и обществото, , който предвижда връщането на предишния праг на преференциите. Въпреки това президентът . След това стана ясно, че от , но ще придвижат своя законопроект за връщане на прага на преференциите. Това обаче явно не е обезкуражило депутатите от ДПС, които внесоха същите текстове вчера. В законопроекта от партията предлагат още предизборната агитация да може да се води на други езици, освен български, като в случая все пак да се осигурява превод на български език. От ДПС предлагат и на изборни дни да бъдат поставяни по две камери за онлайн наблюдение в помещенията на всяка секционна избирателна комисия, като първата да покрива входа на помещението, а втората - работното място на членовете на секционната комисия. Предложението е и ЦИК да осигурява онлайн наблюдение през целия изборен ден, включително при изброяване на бюлетините и оформянето на протоколите.От ДПС също така искат да бъде въведено машинно гласуване в не по-малко от половината избирателни секции в страната още за изборите за Европейски парламент през май. За всички следващи избори законопроектът предвижда да бъде въведено машинно гласуване във всички секции в страната, с изключение на специализираните институции, и да не се предлага алтернативен метод за гласуване.Вчера лидерът на ДПС Мустафа Карадайъ заяви, че ограничаването на машинното гласуване лишавало българите в чужбина от правото им на вот, но според председателя на НФСБ Валери Симеонов от ДПС всъщност търсят начин да контролират \"неособено интелигентния си електорат\", като ги излъжат, че в машините има камери, които следят как гласуват.От ДПС предлагат текстът за задължителното гласуване, както и възможността да се отбелязва \"не подкрепям никого\" на бюлетините да бъдат заличени. В законопроекта е предвидено и облекчаване условията за сформиране на секции извън страната.", "date": "2019.03.07", "title": "ДПС пак пробва да обезсмисли преференциите"}
{"url": "https://offnews.bg/obshtestvo/papa-frantcisk-shte-pristigne-v-sofia-v-10-chasa-na-5-maj-698919.html", "text": "Апостолическото пътуване на папа Франциск в България ще е от 5 до 7 май в София и Раковски, а на 7 май той ще отпътува за Скопие.Пресслужбата на Светия престол днес публикува работен вариант на програмата на пътуването на Светия отец в България и Северна Македония.Папа Франциск ще пристигне в София в 10 ч. на 5 май и ще бъде посрещнат от министър-председателя Бойко Борисов.Програмата продължава с церемония по официалното посрещане на площада пред Президентството, след което ще се състои срещата на папа Франциск с президента Румен Радев.В първия ден от апостолическото си пътуване у нас Светият отец ще се срещне още с българския патриарх Неофит и членове на Светия Синод в Синодалната палата.По-късно папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят, като на 5 май папата ще се обърне към тях от българската столица.Фокус в програмата на папа Франциск на 6 май е посещението на град Раковски, където живее най-голямата католическа общност у нас. В църквата „Пресвето сърце Исусово“ Светият отец ще отслужи света литургия с първо причастие на деца от цяла България, а срещата с католическата общност ще се състои в църквата „Свети Архангел Михаил“.Апостолическото пътуване на папа Франциск у нас ще завърши със събитие за мир на Светия отец в присъствието на представители на различни религиозни вероизповедания в България на площад „Независимост“.", "date": "2019.03.07", "title": "Папа Франциск ще пристигне в София в 10 часа на 5 май"}
{"url": "https://offnews.bg/izvan-terena/uil-smit-ne-bil-dostatachno-tamnokozh-za-filmovata-rolia-na-bashtata-n-698925.html", "text": "Снимките на филма за живота на бащата на американските тенисистки Серина и Винъс Уилямс още не са започнали, но вече е налице скандал с избора на актьора за ролята на Ричард Уилямс.Това е холивудската знаменитост Уил Смит, чийто избор се приема нееднозначно.Според критиците Уил Смит не бил достатъчно тъмнокож за ролята и съветват да се търси друг актьор за \"Крал Ричард\".Авторите на филма пък са обвинени в колоризъм - форма дискриминация на тъмнокожите в полза на хора от същата раса с по-светла кожа.\"Обичам Уил Смит, но има и други черни актьори за ролята\", написа боксьорът Кларънс Хил Джуниър.", "date": "2019.03.07", "title": "Уил Смит не бил достатъчно тъмнокож за филмовата роля на бащата на сестрите Уилямс"}
{"url": "https://offnews.bg/futbol/noviat-sektor-na-gerena-razprodaden-za-levski-ludogoretc-698924.html", "text": "Поради изчерпването на всички места за сектор \"STRABAG\" на стадион \"Герорги Аспарухов\" за предстоящия двубой срещу Лудогорец в неделя, временно се преустановява продажбата на абонаментни карти за този сектор, съобщиха от Левски.\"За секторите „В“ и „Б“ продажбата все още продължава. Примомняме Ви, че билети за срещата срещу Лудогорец се продават онлайн, във феншопа на сектор \"STRABAG\" на стадион \"Виваком Арена Георги Аспарухов\" всеки ден от 10:00 до 19:14 часа, както и на касите на Еventim и в партньорските каси: бензиностанции OMV, Technopolis, Български пощи, книжарници Orange, билетен център НДК\", казаха още от клуба.Срещата Левски - Лудогорец е тази неделя, от 17,30 часа на \"Герена\". Лудогорец е на първо място в класирането с 56 точки, докато Левски и ЦСКА-София са с по 51.", "date": "2019.03.07", "title": "Новият сектор на Герена разпродаден за Левски - Лудогорец"}
{"url": "https://offnews.bg/temida/arabadzhievi-sa-zadarzhani-v-zhilishte-na-zhoro-shopa-kraj-barselona-698922.html", "text": "Ветко и Маринела Арабаджиеви са задържани от испанските съдебни власти в 8.45 часа тази сутрин в община Кабрера де Мар - в близост до Барселона.Те са обвинени задочно за участие в организирана престъпна група за пране на пари и данъчни престъпления. Синът им Вълчо е задържан за постоянно в ареста у нас от края на миналата година, съобщи говорителят на главния прокурор Румяна Арнаудова на брифинг в съдебната палата.Ветко и Маринела Арабаджиеви са арестувани в жилище, което е ползвано от Георги Семерджиев - Жоро Шопа.Семерджиев също е задържан от испанските власти, но по искане на Швейцария.Тази сутрин два екипа от испанските съдебни власти са предприели действия по навлизане в този имот на две различни основания. Едното е искане за задържане на българския гражданин Семерджиев от швейцарските власти. Вторият екип е предприел действията, поискани от българската прокуратура по претърсване на имота. На практика - с влизането на екипите в този имот - са установени на място лицата, които ние издирваме с европейска заповед за арест, тя е била задействана и лицата са задържания и по нея, заяви говорителят на главния прокурор.Арнаудова не уточни откога българската прокуратура е знаела за местонахождението на Арабаджиеви.Продължават все още действията по претърсване, добави говорителят на главния прокурор.", "date": "2019.03.07", "title": "Арабаджиеви са задържани в жилище на Жоро Шопа край Барселона"}
{"url": "https://offnews.bg/obshtestvo/priatelkata-na-iavor-baharov-ne-e-imalo-nasilie-nad-men-zaedno-sme-i-698927.html", "text": "Актрисата Рая Пеева излезе с обръщение до медиите, провокирано от новината, че приятелят й Явор Бахаров е осъден на пробация след среднощен скандал в центъра на София.Не е имало насилие над жена, нито пък към полицейски служител, това е доказан факт! - твърди Рая Пеева.Явор Бахаров е осъден на 9-месечна пробация след скандал и съпротива при арест.Източници на Нова телевизия от прокуратурата твърдят, че актьорът и настоящата му приятелка Рая Пеева са се спречкали в нощта срещу 4 март. Случаен минувач ги видял и пробвал да ги разтърве. След като не успял, извикал полиция.Има неизпълнение на полицейско разпореждане, оказване на съпротива на орган на власт, заяви днес директорът на СДВР Георги Хаджиев.Същевременно в публикация в личния си Facebook профил Рая Пеева заяви:", "date": "2019.03.07", "title": "Приятелката на Явор Бахаров: Не е имало насилие над мен, заедно сме и се обичаме"}
{"url": "https://offnews.bg/112/v-sofia-e-dejstvala-podzemna-narkooranzheria-do-koiato-se-stiga-prez-698923.html", "text": "При полицейска операция в София е разкрита високотехнологична подземна наркооранжерия за отглеждане на марихуана.Установени са двама мъже, на 35 и на 38 години, и 63-годишна жена - и тримата са собственици на имота, под който е изградена оранжерията.До подземната оранжерия се достига през 40-метров тунел, с размери 45 на 45 см, прокаран под имота на тримата. Там е била направена връзка с водопроводната и електропреносната система. Помещението било оборудвано и с осветление.В оранжерията са открити: над 324 растения в саксии; сушилня с няколко рафта, на които са били оставени за сушене глави канабис; множество чували с тор; везни, съобщават от пресцентъра на МВР.", "date": "2019.03.07", "title": "В София е действала подземна наркооранжерия, до която се стига през 40-метров тунел (видео)"}
{"url": "https://offnews.bg/politika/tereza-mej-se-obadi-na-borisov-za-da-go-informira-za-napredaka-po-bre-698930.html", "text": "Министър-председателят Бойко Борисов проведе телефонен разговор с британския премиер Тереза Мей. В разговора, който се проведе по нейно искане, Мей информира Борисов за напредъка по Брекзит, съобщиха тази вечер от българската правителствена пресслужба.Тереза Мей е подчертала \"важността на предстоящото гласуване на 12 март в британския парламент и решимостта на нейното правителство да договори излизането на Великобритания от ЕС със сделка, включително и за постигане на съгласие за границата с Република Ирландия.\"Двамата премиери са се обединили около \"необходимостта да не бъде допусната политическа нестабилност с негативно отражение върху всички в ЕС.\"Във фокуса на телефонния разговор между Борисов и Мей е бил и напредъкът по двустранните преговори за Брекзит.Тереза Мей е изразила благодарност \"за доброто сътрудничество между българските и британските експерти по договарянето на бъдещите правила и процедури след излизането на Великобритания от ЕС в области като вътрешните работи, здравеопазването и социалното осигуряване.\"Премиерът Борисов е дал подкрепата си за \"осигуряването на плавно и регулирано напускане на Великобритания при запазване на доброто сътрудничество с Евросъюза и на двустранна основа.\"Великобритания е стратегически партньор за България, категоричен е Борисов.", "date": "2019.03.07", "title": "Тереза Мей се обади на Борисов, за да го информира за напредъка по Брекзит"}
{"url": "https://offnews.bg/kultura/milcho-leviev-se-otkaza-publichno-ot-zvanieto-si-pocheten-grazhdanin-n-698928.html", "text": "Световноизвестният български джаз музикант Милчо Левиев се отказа публично от званието си \"Почетен гражданин на Пловдив\".\"Вашето и на администрацията Ви отношение лично към мен е като към НЕпочетен гражданин\" - пише Левиев в \"официално писмо\" до кмета на Пловдив Иван Тотев.Музикантът е категоричен, че управляваната от Тотев администрация нанася вреди на пловдивската култура.\"ОФИЦИАЛНО ПИСМОг-н Кмете,Предполагам знаете, че съм отдавна удостоен от Община Пловдив като Почетен Гражданин на този Град, където съм роден и образован.След избирането на града за Европейска Културна Столица за 2019 г. същата община прави всичко друго, освен да се отнася към мен почетно, камо ли почтено.Още преди години подкрепих Пловдивската кандидатура за Културна Столица в борбата със София, за което си спечелих враг в лицето на Йорданка Фандъкова (все още кмет на София) и нейния антураж. Впоследствие всички проекти за София, които представи екипа ми с мое участие, бяха с лека ръка отхвърлени.Чух и гледах редица интервюта, включително Вашето и на директорката на INTERNATIONAL PLOVDIV JAZZ FESTIVAL (който аз основах и ръководех под името PLOVDIV JAZZ EVENINGS). В тези интервюта дори не се спомена моето име?! Миналата година навърших 80 години и не получих нито един ред поздравление от Община Пловдив. Не бях поканен и на тържественото откриване. Вашето и на администрацията Ви отношение лично към мен е като към НЕпочетен гражданин.Като гражданин твърдо не одобрявам Вашата администрация и се страхувам за вредите, които тя нанася на Пловдивската култура, затова:ОФИЦИАЛНО СЕ ОТКАЗВАМ от званието \"Почетен Гражданин на Пловдив\".", "date": "2019.03.07", "title": "Милчо Левиев се отказа публично от званието си Почетен гражданин на Пловдив с писмо до кмета Тотев"}
{"url": "https://offnews.bg/obshtestvo/8-mart-8-iskania-sreshtu-nasilieto-nad-zheni-i-detca-698910.html", "text": "Инициативата \"Цвете за нея\" за справяне на проблема с насилието срещу жени и деца, поставя символично 8 искания на 8 март.Сред тях е искането за промяна на текста в наказателния кодекс, чието изискване за предшестващо системно упражняване на изброените деяния не осигурява адекватна защита на жертвите на домашно насилие. Друг проблем е криминализирането само на една от формите на психическо насилие – следенето.Създаване на специален централизиран регистър на подадените сигнали за упражнено насилие над жени и деца, специализирани звена към областните дирекции на МВР с денонощни мобилни екипи, денонощни кризисни центрове във всеки от 28-те областни града в България са сред останалите искания на инициативата.На 8-ми март, в памет на жените и децата, жертви на насилие, ще бъдат поставени цветя пред Народното събрание и други институции в България. Живеещите в чужбина ще изразят своята подкрепа пред българските посолства и консулства.Повече информация за инициативата във .", "date": "2019.03.07", "title": "8 март - 8 искания срещу насилието над жени и деца"}
{"url": "https://offnews.bg/obshtestvo/evroparlamentat-potvardi-podkrepata-si-za-laura-kioveshi-698914.html", "text": "Ръководството на Европейския парламент е решило днес да потвърди предпочитанието си Лаура Кьовеши (Румъния) да бъде назначена за главен прокурор на ЕС, съобщиха БТА, като се позова на източници от ЕП.На основата на това решение въпросът няма да бъде подлаган на гласуване в пленарната зала на ЕП следващата седмица в Страсбург, а направо ще се пристъпи към преговори със Съвета на ЕС.В края на февруари две комисии на ЕП изслушаха тримата основни кандидати за поста - Кьовеши, Жан-Франсоа Бонер (Франция) и Андрес Ритер (Германия). При последвалото гласуване Кьовеши получи 26 гласа, Бонер - 22 гласа, а Ритер - един глас. Днес ръководството на ЕП трябваше да прецени следващите стъпки, след като по-рано Съветът на ЕС даде най-много гласове за Бонер, а професионалната комисия по подбора предпочете също Кьовеши.Ако Съветът и ЕП бяха стигнали до единодушие, избраният от тях кандидат можеше направо да бъде назначен. След като мненията се разминават, започват преговори. Очаква се те да завършат навреме, за да бъде постът зает от следващата година.Главният прокурор на ЕС ще разполага само с един мандат от седем години. Първоначално Европейската прокуратура ще разследва престъпления с бюджета на ЕС.", "date": "2019.03.07", "title": "Европарламентът потвърди подкрепата си за Лаура Кьовеши"}
{"url": "https://offnews.bg/112/tijnejdzhari-obraha-restorant-vav-velingrad-698931.html", "text": "Маскирани тийнейджъри обраха ресторант във Велинград. В обира е замесена и бивша служителка в заведението, съобщава bTV.Младежите са откраднали 5200 лева и няколко бутилки с алкохол.Обирът е заснет от охранителните камери на ресторанта. На тях се вижда как две момчета с маски на лицата влизат в обекта и се насочват към склада.Бившата служителка на ресторанта е отключила вратата и е спряла охранителната система.За липсите собствениците на обекта разбрали едва на следващия ден.Двете момчета, както и бившата служителка в заведението, са разпознати и арестувани.", "date": "2019.03.07", "title": "Тийнейджъри обраха ресторант във Велинград"}
{"url": "https://offnews.bg/112/ivajlo-spiridonov-do-dve-sedmitci-shte-ima-shumna-operatcia-698921.html", "text": "Ще има шумни операции, дори и в близките дни, заяви днес в Кърджали директорът на ГДБОП Ивайло Спиридонов. „Колко шумни – ще видите, когато се проведат. Даже в близко време ще има, до две седмици“, каза той.Подробни данни за разследванията за корупция ще бъдат изнесени в отчета на дирекцията на 28 март. „В аванс мога да кажа, че се видяха доста операции, извършени от ГДБОП и Специализираната прокуратура, те бяха отразени в медиите. Това е една чувствителна тема, на която структурите, призвани да работят по тази линия, се опитваме да отговорим на обществените очаквания. Аз мисля, че се водят доста такива разследвания, ще има резултати и през тази година, ще има шумни операции“, посочи Спиридонов.Запитан при какви обстоятелства в Испания са арестувани издирваните Маринела и Ветко Арабаджиеви и кой е Жоро Шопа, той каза: „Ако се поинтересувате за друго лице, и там можете да го намерите като връзка – Брендо“.По-рано днес говорителят на главния прокурор Румяна Арнаудова съобщи, че в рамките на разследването са били получени доказателства за това, че най-вероятно семейство Арабаджиеви се укрива в жилище в близост до Барселона, което се ползва от българския гражданин Георги Семерджиев. Поради това Специализираната прокуратура е поискала чрез европейска заповед за разследване да бъде извършено претърсване на жилището, използвано от този български гражданин.„Прокуратурата днес беше уведомена за това, че испанските власти в изпълнение на българската европейска заповед за разследване са предприели действия. Тази сутрин два екипа от испанските съдебни власти са предприели действия по навлизане в този имот на две различни основания. Едното е искане за задържане на българския гражданин Семерджиев от швейцарските власти. Вторият екип е предприел действията, поискани от българската прокуратура по претърсване на имота. На практика с влизането на екипите в този имот са установени на място лицата, които ние издирваме с европейска заповед за арест, тя е била задействана и лицата са задържания и по нея”, посочи още Арнаудова.На въпрос за т.нар. „руска перачница“ „Тройка Диалог“ Спиридонов каза, че няма да говори за конкретни случаи и че „вероятно донякъде“ е запознат с международното разследване, извършено с участието и на български журналисти от сайта „Бивол“. Областният директор на МВР в Кърджали Венцислав Момчилов заяви, че „по темата за корупцията - има 4 такива дела“ на местна територия. „Те касаят предложени подкупи на полицаи, приключени са по бързите производства. Лицата, предложили подкупите, са задържани за срок от 24 часа. Разследванията за корупция по етажите на властта не са наш приоритет и не са в нашата компетенция“, уточни Момчилов. Той съобщи, че в Кърджалийска област през миналата година са извършени 799 престъпления, от тях 492 са разкрити, а с 6% е скочила разкриваемостта. Поради това Спиридонов постави много добра оценка на дейността на полицията, но препоръча по-сериозни усилия срещу икономическите престъпления.За представянето на отчета на местната дирекция бе пристигнал и зам.-директорът на ГД „Гранична полиция” старши комисар Светослав Манолов. Той обаче отказа да коментира предотвратения палеж на сградата на ГПУ във Видин.", "date": "2019.03.07", "title": "Ивайло Спиридонов: До две седмици ще има шумна операция"}
{"url": "https://offnews.bg/kultura/vav-frantcia-izleze-kniga-sabrala-razkazite-na-zdravka-evtimova-v-off-698926.html", "text": "Нашият автор Здравка Евтимова с нова книга във Франция -  издателство Le Soupirail отпечата преди дни сборникът с разкази “D’un bleu impossible” („Невъзможно синьо“).Книгата ще бъде представена на форума L’autre Salon du Livre (Другият салон на книгата) в Париж - 8-10 март, както и на Salon du Livre (Салон на книгата) в Париж - 15-18 април 2019 г.Преводът от български на френски език на сборника е дело на Красимир Кавалджиев.Красимир Кавалджиев подбра разказите, публикувани в OFFNews.bg, подреди ги, стремейки се да подскаже посоката, в която разказаните истории биха могли да поведат читателя. Той намери и издател на тази книга в лицето на госпожа Еманюел Моазон, собственик и главен редактор на издателство Le Soupirail, разказа пред OFFNews.bg Здравка Евтимова.Разказите на Здравка Евтимова в OFFNews ", "date": "2019.03.07", "title": "Във Франция излезе книга, събрала разказите на Здравка Евтимова в OFFNews"}
{"url": "https://offnews.bg/obshtestvo/api-%c2%a011-sa-molbite-za-vazstanoviavane-na-sumi-za-kupeni-e-vinetki-ko-698929.html", "text": "В Национално ТОЛ управление са постъпили общо единадесет молби за възстановяване на суми при покупка на електронна винетка, твърдят от пресцентъра на Агенция \"Пътна инфраструктура\".Парите са изтеглени от сметките на потребителите, но в системата не е отразено, че винетката е купена. Тези случаи са констатирани в първите дни на месец януари, когато имаше технически затруднения със системата. Постъпилите молби са обработени - на част от потребителите са върнати средствата, на останалите предстои да бъдат възстановени, заявяват още от АПИ.Днес БНР съобщи, че не могат да си върнат парите от тол управлението, след като са платили, но не са получили електронни винетки. Готви се протестна подписка от хора, попаднали в неприятната ситуация.БНР описа и случай със семейство, което на 1 януари направило три опита да купи електронна винетка от терминал. От разплащателната им сметка са изтеглени 291 лева, но не им е издадена винетка. От АПИ ги препратили към Националното тол управление, но връзката там е била само чрез имейл, който им препращал готови отговори.От пресцентъра на Агенция \"Пътна инфраструктура\" твърдят, че \"случаят на семейството от град Пазарджик, за който съобщават медиите, е сред подадените единадесет молби. Той е разгледан и предстои да им бъде възстановена сумата. Настъпило е забавяне поради необходимостта от повторна проверка и потвърждаване на плащането\".", "date": "2019.03.07", "title": "АПИ: 11 са молбите за възстановяване на суми за купени е-винетки, които не са отразени в системата"}
{"url": "https://offnews.bg/politika/bsp-ostavia-samo-edin-ot-dosegashnite-si-hora-v-tcik-698912.html", "text": "БСП предлага само един от досегашните си членове в ЦИК да остане в комисията. Това е Таня Анчева Цанева, кояато е юрист от Софийския университет. Това обяви депутатът от левицата Крум Зарков, който представи номинациите на Столетницата.Партията предлага в новия състав на изборния орган да влезе и Николай Иванов Николов. Преди време той бе номиниран от БСП за кандидат за председател на новия антикорупционен орган. Според Зарков Николов разполагал с необходимия опит и познавал добре изборния процес като участник, консултирал редица местни референдуми. Той също е юрист от СУ.Левицата предлага в новия състав на ЦИК да влязат още Силва Дюкенджиева, която е бивш член на комисията в периода 2005-2014 г., политоложката и бивш народен представител Силвия Стойчева, както и експертът по информационни и комуникационни технологии Емил Войнов.Последната номинация е на Цветанка Георгиева, която вече повече от 16 години работела в отдел \"Избори\" на \"Позитано\" 20. Той подчерта, че предложеният от ГЕРБ Александър Андреев, който досега се е водел член от квотата на Коалиция за България, е представлявал в ЦИК Земеделския съюз на Спас Панчев.Помолихме го да си отиде, тъй като си сътрудничеше с ГЕРБ, така че в тази номинация няма нищо изненадващо, обясни той.Кой от номинираните ще поеме мястото на зам.-председател ще се решава след изслушванията в парламента.КСНС по въпроса на вероизповеданията - не е ставало дума за опрощаване на дългове на вероизповедания. Той обясни, че от БСП идеално са си давали сметка, че при нов състав на ЦИК ще загубят председателското място в комисията, но в случая ставало дума за принципна позиция, за да бъде законен органът.", "date": "2019.03.07", "title": "БСП оставя само един от досегашните си хора в ЦИК"}
{"url": "https://offnews.bg/politika/voenni-korabi-na-turtcia-akostiraha-v-port-varna-698913.html", "text": "Турска фрегата и подводница акостираха на пристанище Варна в рамките на ежегодните учения „Синя родина“, съобщава посолството на Турция в София, цитирано от Анадолската агенция.Заедно с кораби на военно-морските сили на България ще се отработи координация за съвместни действия по море. В най-мащабните за историята на Турция морски учения, които се провеждат в акваторията на Черно, Егейско и Средиземно море, са задействани 103 кораба. Ученията стартираха на 27 февруари и ще приключат на 8 март.В рамките на ученията е планирано корабите на военно-морския флот на Турция да спрат в 33 турски и 7 чужди пристанища на Черно море, което е рекорден показател за цялата история на „Синя родина“, се уточнява в съобщението от посолството.", "date": "2019.03.07", "title": "Военни кораби на Турция акостираха в порт Варна"}
{"url": "https://offnews.bg/obshtestvo/miglena-uzunova-tcekova-e-noviat-predsedatel-na-us-na-balgarska-asotci-698917.html", "text": "Миглена Узунова-Цекова, старши директор „Човешки ресурси“ в А1, бе избрана за председател на новия Управителен съвет на Българска асоциация за управление на хора. Тя членува в общността на специалистите по човешки ресурси почти от създаването й, а от 2009 г. е член на УС и е член на Комисията по Сертифициране към асоциацията.Миглена Узунова-Цекова е член на лидерския екип на А1 България от 2016 г., като от началото на 2019 г. под нейно ръководство преминава и администрацията на компанията. Работи в сферата на човешките ресурси от 20 години, като последните 12 години ръководи цялостната дейност по управление на хора в телекомуникационната компания.Завършила е магистратура по „Английска филология” в Софийския университет със специализация „Масови комуникации\" и MBA програма към Erasmus University в Ротердам. Специализирала е „Стратегическо управление на човешките ресурси“ в Cornell University в Ню Йорк, а наскоро завършва и коучинг програма на Columbia Business School, също в Ню Йорк.Миглена Узунова-Цекова е носител на приза „HR мениджър на годината“ на Годишните награди на Българска асоциация за управление на хора за 2016 г.„За мен е чест да поема тази отговорност и се ангажирам да оправдая доверието, което колегите ми гласуваха. В А1 ние вярваме, че управлението на човешките ресурси и създаването на бранд на добър работодател е един от най-критичните фактори, за да може една компания да просперира в днешната дигитална ера. Затова и моята цел е заедно с останалите членове на Управителния съвет е да покажем на бизнес лидерите в България колко важна е HR професията и да популяризираме всички най-добри практики в нея, които ще помогнат на бизнеса да се дигитализира успешно. Лично аз вярвам в силата на знанието и ще работя за подпомагане и на младите специалисти, които практикуват професията ни. Асоциацията е и ще бъде общност на професионалисти, които заслужават да бъдат разпознаваеми чрез приноса си както за гилдията, така и за обществото. Новият Управителен съвет ще работи и за подобряване на взаимодействието на Асоциацията с държавни институции, неправителствени и професионални организации чрез съвместни инициативи и общи цели,“ сподели Миглена Узунова-Цекова.", "date": "2019.03.07", "title": "Миглена Узунова-Цекова е новият председател на УС на Българска асоциация за управление на хора"}
{"url": "https://offnews.bg/zvezdi/dzhoni-dep-i-ambar-hard-tia-go-sadi-za-poboj-toj-%d1%9d-iska-50-miliona-698887.html", "text": "Разводът между Джони Деп и Амбър Хърд вече е достоен за сценарий на холивудски филм.Бракът между двамата продължи по-малко от 2 години, но раздялата им явно ще отнеме доста повече време.След месеци ожесточени битки, двамата сложиха край на брака си, като Хърд изиска ограничителна заповед, защото Деп я малтретирал.Съдът разпореди актьорът да изплати 7 милиона долара на бившата си съпруга, а тя от своя страна заяви, че ще направи дарения на благотворителни организации.Ситуацията  тъкмо започна да изглежда овладяна, когато Джони Деп заяви, че е повдигнал иск на стойност 50 милиона долара срещу бившата си съпруга Амбър Хърд за клевета.В иска си актьорът обвинява Хърд в лъжесвидетелстване и инсцениране на побой и уж нанесени от него травми, както и в изневяра, тъй като по негови думи тя е започнала връзката си с милиардера Илон Мъск, още докато двамата са били женени.„Съвсем ясно е, че всички обвинения срещу г-н Деп са неверни. Г-н Деп никога не е посягал на г-жа Хърд. Нейните жалби от 2016г. срещу него са лъжливи. Цялата тази история беше организирана от г-ца Хърд с цел повишаване на нейния рейтинг. Г-жа Хърд не е жертва на домашно насилие, тя самата е насилник”, се казва в иска.", "date": "2019.03.07", "title": "Джони Деп и Амбър Хърд: тя го съди за побой, той ѝ иска 50 милиона за клевета"}
{"url": "https://offnews.bg/obshtestvo/remont-po-relsite-na-shestitcata-promeni-v-dvizhenieto-na-tramvaia-698911.html", "text": "Започва ремонт на релсите по трамвайна линия № 6, въвеждат се промени в движението, съобщи Столична община. В събота трамваят ще се движи от ж.к. „Иван Вазов“ до трамвайно обръщателно колело „Връбница“ от 4,30 до 16 часа.В неделя за същото време мотрисите ще возят от \"Иван Вазов\" до колелото на \"Хюндай България\".След 16.00 часа маршрутът ще се възстанови до ж.к. „Обеля 2“ и през двата почивни дни. ", "date": "2019.03.07", "title": "Ремонт по релсите на Шестицата, промени в движението на трамвая"}
{"url": "https://offnews.bg/sviat/erdogan-shte-kupim-s-400-sasht-zashto-ne-pitat-balgaria-za-nejnite-s-698909.html", "text": "Турският президент Реджеп Ердоган заяви, че няма намерение да се откаже от сделката за руските ракетни комплекси С-400 и смята въпроса за приключен.Той каза това в интервю за канал 24TV ден, след като стана ясно, че САЩ ще преразгледат участието на Анкара в програмата за изтребителите от 5-о поколение F-35, ако Турция не се откаже от сделката за руските ракетни комплекси. Представителят на Държавния департамент Робърт Паладино отправи това предупреждение пред журналисти вчера и посочи, че под въпрос ще бъде поставена възможността за бъдещи оръжейни доставки в Турция и шансът да попадне под американски санкции е много вероятен. Той отбеляза, че страните, разполагащи с С-400, попадат под действието на закона за противодействие на противниците на Америка чрез санкции.„Сделката е финализирана и въпрос за някакво отстъпление от нея изобщо не стои, въпреки натиска от определени кръгове върху Турция. Още по времето на президента Обама искахме да купим американските Patriot, нищо не направиха, говорихме и с Тръмп, и още 17 месеца не се получи нищо ново. Сигурно след доставките на С-400 ще поискаме и С-500 от руснаците“, каза Ердоган.Той изрази възмущението си от факта, че и други НАТО-вски държави притежават руски зенитно-ракетни системи, но Вашингтон не ги притиска. „Тези същите, които ни оказват натиск заради С-400, защо не търсят сметка на България, на Гърция и Словакия заради С-300? Те също са членове на НАТО?“, запита турският лидер.Ердоган каза, че заради сделката с Русия, Турция е обект на заплахи от страна на САЩ, включително с аргумента, че наличието на С-400 на турска територия ще създава проблеми на радарите на F-35. Турски експерти обаче извършили обследване и доказали, че няма подобна вероятност. „Още повече, че Анкара е изплатила 1 млрд.долара авансово за изтребителите. Никъде не съм подписал, че всичко ще се купува от САЩ. Да не би те да ни питат, когато закупуват нещо, не. Турция е също независима страна, а не роб, това е нашата зона на свобода. С Русия предприехме необходимите стъпки, подписахме споразумението при изключително благоприятни условия и през юли очакваме първата доставка“, посочи Ердоган.Опитите на Вашингтон да провали доставките на С-400 за Турция показват слабата позиция на САЩ на оръжейния пазар, коментира директорът на департамента по въпросите на неразпространението и контрола над въоръженията при руското външно министерство Владимир Ермаков, цитиран от Анадолската агенция.„Договорът за доставката на С-400 в Турция е в етап на реализация и се изпълнява строго по график, целта е да приключи до края на тази година. Ние сме информирани за натиска, който така безцеремонно оказва Вашингтон върху Анкара с целта да провали тази сделка. Ние определяме това като опит с политически средства да се подкопаят позициите на основния конкурент на глобалния пазар на въоръженията. Това е демонстрация на слабата позиция на САЩ, които са неспособни да предложат на световния пазар нещо по-добро от нас по отношение на цените и качествата на военната продукция“, смята Ермаков.", "date": "2019.03.07", "title": "Ердоган: Ще купим С-400, САЩ защо не питат България за нейните С-300?"}
{"url": "https://offnews.bg/kultura/100-godini-samota-na-gabriel-garsia-markes-stava-serial-698915.html", "text": "\"100 години самота\" на колумбийския автор Габриел Гарсия Маркес ще се превърне в сериал на Netflix, предаде Си Ен Ен.\"Това е първият и единствен път за повече от 50 години, в който семейството на писателя позволява адаптация на романа\", коментират от компанията. Творбата, издадена през 1967 г., е най-известното произведение на носителя на Нобелова награда за литература автор.Действието се развива в измисленото място Макондо, вдъхновено от родния град на Маркес в Колумбия. Чилийският поет Пабло Неруда казва относно творбата, че тя е \"най-великото откровение на испански език от \"Дон Кихот\" насам\".Писателят почина на 87-годишна възраст през 2014 година. Тогава президентът на страната дори обяви три дни на траур.", "date": "2019.03.07", "title": "\"100 години самота\" на Габриел Гарсия Маркес става сериал"}
{"url": "https://offnews.bg/obshtestvo/seriozni-remonti-po-ulitcite-na-sofia-zapochvat-ot-dnes-698892.html", "text": "Сериозните ремонти по улиците на София започват от днес, 49 фирми работят на също толкова места в столицата. Това обяви зам.-кметът Дончо Барбалов, който провери ремонтните дейности на ул. „Русалка“ между „Черковна“ и „Васил Друмев“. Миналата година бяха ремонтирани над 1200 улици с 38 млн. лева. надявам се тази година да не са по-малко, уточни Барбалов. 63 млн. лева са предвидени в бюджета за капиталова програма, допълни той.През март стартира ремонт по ул. \"Каменоделска\", където предстои подмяна на трамвайното трасе и трамваят ще бъде спрян до средата на август. Ще има автобус, който ще поеме движението. След 15 юни за 1 месец ще бъде затворена за автомобили ул. \"Черковна\", защото \"Топлофикация\" ще ремонтира свой колектор напречно на улицата\", уточни Барбалов. Предстои ремонт и на бул. „Президент Линкълн“ в кв. \"Овча купел\". Столична община ще следи стриктно за изпълнението и качеството на ремонтните дейности и ще налага глоби на фирмите при нужда, увери Барбалов. ", "date": "2019.03.07", "title": "Сериозни ремонти по улиците на София започват от днес"}
{"url": "https://offnews.bg/obshtestvo/savetat-na-evropa-balgaria-talkuva-pogreshno-kakvo-e-dzhendar-698916.html", "text": "Генералният секретар на Съвета на Европа Турбьорн Ягланд изрази съжаление, че България не е ратифицирала Истанбулската конвенция заради \"опасения и неразбиране на термина Ягланд направи коментара си в изявление по повод Международния ден на жената 8-ми март.В него той посочва, че Съветът постига особено важни цели срещу насилието над жените, но има нужда от още напредък в тази сфера.По думите му Истанбулската конвенция е доказано ефективен инструмент срещу насилието, основано на пола - в т.ч. домашното насилие, сексуалния тормоз, психическото насилие и следенето.Досега конвенцията е ратифицирана от 33 държави.В изявлението си Ягланд специално акцентира на ситуацията с България.\"В някои случаи, като България, ратификацията бе блокирана заради опасения и неразбиране на термина \"джендър\". Вярвам, обаче, че това неразбиране може да бъде изяснено, ако се предостави коректна информация и има политическа воля, както в Хърватия, която ратифицира конвенцията през юни миналата година\", казва Янгланд.Сред държавите, които не са подписали документа, са Русия и Азербайджан. 12 страни членки на Съвета са го подписали, но все още не са го ратифицирали. Това са България, Армения, Чехия, Унгария, Ирландия, Латвия, Литва, Лихтенщайн, Молдова, Словакия, Украйна и Великобритания.Генералният секретар ги призовава да ратифицират конвенцията възможно най-скоро.", "date": "2019.03.07", "title": "Съветът на Европа: България тълкува погрешно какво е джендър"}
{"url": "https://offnews.bg/112/bilbord-padna-i-rani-rabotnik-na-simeonovsko-shose-toj-e-s-opasnost-z-698895.html", "text": "Билборд падна и събори работник по време на монтажа. Инцидентът е станал на бул. \"Симеоновско шосе\" в столицата. Мъжът е откаран в болница \"Света Анна\" (бившата Окръжна). Той е настанен в реанимация с тежка фрактура на ребра и е с опасност за живота, съобщиха от болницата.Причината за нещастния случай е скъсано въже. Движението в района не е спряно. Полицаи извършват оглед на мястото на инцидента.", "date": "2019.03.07", "title": "Билборд падна и рани работник на Симеоновско шосе, той е с опасност за живота"}
{"url": "https://offnews.bg/politika/kogo-nominiraha-parlamentarnite-sili-za-novata-tcik-698884.html", "text": "За председател на Централна избирателна комисия от ГЕРБ предлагат бившия конституционен съдия Стефка Стоева, стана ясно на брифинг в Народното събрание, на който зам.-председателят на ГЕРБ Цветан Цветанов представи номинациите на партията за нов състав на комисията.Цветанов подчерта, че Стоева работи вече 40 години като юрист и е изключителен професионалист. Тя е работила във Висшия административен съд и е била негов заместник-председател. След това бива избрана за конституционен съдия, но мандатът ѝ изтича през ноември миналата година.\"Смятаме, че един такъв професионалист с безупречна репутация може да заеме това място. Тя също прие това предизвикателство\", добави Цветанов. От общо 20 места в ЦИК, квотата на ГЕРБ е 7 души. За останалите си шест места от партията номинираха Георги Баханов, Йорданка Ганчева, Мария Бойкинова, Александър Андреев, Мирослав Джеров и Димитър Димитров. Сред номинираните има четирима настоящи членове на комисията, сред които Георги Баханов, бивш заместник-областен управител на Благоевград и бивш председател на Общинската избирателна комисия в Сандански, и Йорданка Ганчева и Мария Бойкинова, бивши адвокати. Освен тях е номиниран и Александър Андреев, който е сегашният говорител на ЦИК и е от квотата на БСП. Въпреки това обаче Цветанов заяви, че \"ние винаги сме възприемали, че ЦИК трябва да бъде представлявана от хора, които имат съответния професионален опит, а не от хора, които да бъдат удобни за дадени политически сили\". Цветанов допълни, че Андреев има въпросния опит, тъй като е преподавател в НБУ, специализиран точно в изборните системи.Цветанов още заяви, че от партията номинират Мирослав Джеров, който към настоящия момент е адвокат по гражданско право. Той го определи като \"доказан, достоен юрист\" и подчерта, че баща му Александър Джеров е виден представител на демократичната общност в България и бивш председател на правната комисия в българския парламент. По думите на Цветанов това осигурява \"приемственост в семейството относно юридическата компетентност\".Последният, който Цветанов излъчи, бе политологът и експерт Димитър Димитров - главен асистент в Софийски университет, където преподава изборни системи. Цветанов подчерта, че той е бил предложен от Асоциацията на политолозите в България и е разпознаваемо лице, \"доказал се в отстояването на принципите на изборния процес\".ПатриотитеОт \"Обединени патриоти\" днес издигнаха кандидатурата на доц. Таня Йосифова за зам.-председател на ЦИК. Това стана ясно от изявление на зам.-председателя на НФСБ Борис Ячев и зам.-председателя на ВМРО Искрен Веселинов. По думите на Ячев, доц. Таня Йосифова е дългогодишен юрист и има над 20-годишен стаж в областта на гражданското право. \"Тя е преподавател в УНСС, Югозападния университет, в Академията на МВР, юрист с много сериозна практика и добър преподавателски опит. Не е била досега член на ЦИК\", обясни Ячев.Другата номинация за запълване на квотата на Патриотите от две места е сегашният им представител в комисията Бойчо Арнаудов. Веселинов подчерта, че Арнаудов е магистър по право и международни отношения и има богат стаж в държавната администрация. По техни думи и трите партии във формацията единодушно застават зад обявените кандидатури.Номинациите на ДПС - 2 стари, 1 отпадаПредседателят на ДПС Мустафа Карадайъ обяви, че от партията ще запазят двама от тримата си сегашни представители в ЦИК. Те предлагат Севинч Солакова и Ерхан Чаушев за още един мандат като секретар и член. Третият им сегашен представител – Метин Сюлейман - отпада, тъй като квотата на ДПС намалява с едно място.Карадайъ подчерта, че и двамата кандидати имат дългогодишен опит като членове на ЦИК. \"Г-жа Солакова е от 1995 г., с малки изключения, досега е участвала в съставите на ЦИК в различни длъжности. Г-н Чаушев от 2007 г. досега е член на ЦИК\", отбеляза той. Карадайъ още допълни, че от партията са се забавили с номинациите си, тъй като очаквали да има консултации между парламентарните сили преди изявленията.ДругиНоминации са внесени и от партия \"Воля\" и разпадналата се вече коалиция \"Реформаторски блок\", която има право на представител, защото има избран от листата им действащ евродепутат. И двете формации предложиха сегашните си представители за още един мандат, а именно - Кристина Цанкова Стефанова от \"Воля\" и Ивайло Ивков от \"Реформаторски блок\". БСП има квота от 6 места, които ще обяви по-късно на конференция днес. В ЦИК остава под въпрос последното място, отредено за \"България без цензура\", която също има представители в Европарламента в лицето на Ангел Джамбазки и Николай Бареков.", "date": "2019.03.07", "title": "Кого номинираха парламентарните сили за новата ЦИК"}
{"url": "https://offnews.bg/futbol/zhoze-mourinio-pred-zavrashtane-v-real-madrid-698890.html", "text": "От Реал Мадрид са се свързали с агента на Жозе Моуриньо, за да преговорят за завръщане на португалеца на \"Сантиаго Бернабеу\", твърди испанският \"AS\".Според изданието \"белия балет\" ще се раздели с настоящия треньор на тима Сантяго Солари след кошмарното отпадане от 1/8-финалите на Шампионската лига от Аякс.От Мадрид трябва да убедят Специалния, който има съмнения дали да поеме отговорността. Неговата връзка с играчите и с ръководството карат Моуриньо да се замисли върху офертата.Според голяма част от фенове и анализатори, обаче, Специалния е точният човек, който може да се справи с криазта в Реал. Освен отпадането от Шампионската лига, тимът е вън от играта и за Купата на Краля в Испания.Като че ли титлата в Ла Лига също е мираж, тъй като \"белия балет\" се намира на третото място в класирането и е на цели 12 точки от лидера Барселона.През лятото Хулен Лопетеги бе назначен за треньор, а за слаби резултати бе уволнен не след дълго. Мястото му зае Солари, който очевидно е близо до това да бъде изхвърлен от треньорския пост в тима.", "date": "2019.03.07", "title": "Жозе Моуриньо пред завръщане в Реал Мадрид"}
{"url": "https://offnews.bg/futbol/napusna-ni-iztaknatiat-sadia-georgi-tcvetanov-698898.html", "text": "Поредна тъжна новина споходи българския футбол. На 72-годишна възраст почина известният съдия и ръководител Георги Цветанов, информираха от БФС.Обичаният от поколения рефери бате Гошо си отиде от този свят след кратко боледуване. До последно бе обграден от семейството си, от децата и внуците си - хората, които обичаше най-много, макар да обичаше всички.До последно демонстрираше присъщата си жизнерадост, чувство за хумор и кроеше планове за срещи с приятели.Роденият на 12 август 1946 г. Георги Цветанов е завършил бившия ВИФ с направление Педагогика. Работил е дълги година в отдел „Пропаганда“ на БСФС.Цветанов става футболен съдия през 1971 г. До края на кариерата си през 1994 г. е свирил точно 100 мача в „А“ група. След това като ръководител на столичните съдии и член на Националната съдийска комисия е дал път на стотици рефери, сред които всички най-големи имена през последните 20 години.Всички ще запомним Георги Цветанов като уникално добър човек - винаги душата на компанията. Поколения съдии и футболни деятели ще си спомнят безбройните срещи с Цветанов в столичното кафене „Грациани“ и след това в неговия магазин на ул. „Искър“.Георги Цветанов обичаше живота и никога не загуби чувството си за хумор и своя голям оптимизъм. Дори в последните дни той поискал от съпругата си Радка на неговото погребение да свирят няколко оркестъра и никой да не плаче.", "date": "2019.03.07", "title": "Напусна ни изтъкнатият съдия Георги Цветанов"}
{"url": "https://offnews.bg/sport/a1-prodalzhava-partniorstvoto-s-basketbolnia-akademik-698918.html", "text": " продължава партньорството си с баскетболен клуб „Академик”, а отборът вече ще се състезава под името „А1 Академик”. Спонсорството е част от стратегията на А1 да подкрепя развитието на българския спорт, като компанията ще подпомага всички възрастови формации в клуба.„Днес правим поредната крачка в полза на българския спорт – имаме честта да бъдем част от името на един от най-старите, не само баскетболни, а въобще спортни клубове у нас. Поставяме началото на „А1 Академик” и вярвам, че това е поредният проект, с който ще се гордеем занапред”, сподели Илияна Захариева, директор „Корпоративни комуникации” в А1.„Бих искал да изкажа голяма благодарност към дългогодишните ни партньори от А1. Много се радвам, че компанията реши да ни подкрепи в този важен за нас момент. С тази помощ „А1 Академик” ще може да погледне към челните места в българското първенство още от следващия сезон. Много съм щастлив и от факта, че А1 ще бъде спонсор и на детско-юношеската ни школа – това ще ни даде спокойствие и ще ни помогне да работим на още по-професионално ниво”, сподели Сашо Везенков, изпълнителен директор на „Агенция за мениджмънт и реклама в спорта”.А1 подкрепя „Академик” вече почти 10 години, като телекомът беше част от най-големите успехи на отбора на национално и европейско ниво. Партньорството с „А1 Академик” е и част от политиката на телекома да насърчава развитието на младите български спортисти. Проектът ще даде възможност на талантите от школата на клуба да доусъвършенстват своите умения и да бъдат в основата на бъдещите успехи на българския баскетбол. Спонсорството се нарежда до вече наложилите се младежки инициативи „Научи се да караш ски” и „А1 Атлетика за младежи”, които компанията реализира с националните федерации по ски и лека атлетика.А1 е един от най-значимите спонсори на българския спорт. Компанията е генерален спонсор на Българската федерация по ски (БФСки), основен партньор на всички кръгове от Световната купа по ски и сноуборд в България, официален телеком на Българска федерация лека атлетика (БФЛА) и официален спонсор на футболния отбор ЦСКА София.Като част от своята стратегия за развитие на спорта А1 създаде 4 собствени спортни канали . Тяхната цел е да предложат огромно разнообразие от качествено спортно съдържание на феновете, да следят на живо най-интересните събития и шампионати, и да показват успехите на най-добрите български спортисти. В ефира на MAX Sport попадат едни от най-гледаните от феновете продукти: УЕФА Шампионска лига, испанския футболен шампионат Ла Лига, италианската Серия А, тенис турнирите от сериите ATP Masters 1000, ATP 500 и ATP250, състезанията от MotoGP и NASCAR, битките от UFC, мачовете на българските национали от волейболната Лига на нациите, двубоите от NHL, стартовете от Диамантената лига и още много други. Каналите MAX Sport отделят специално внимание и на баскетбола с излъчването на най-интересните двубои от най-силните клубни турнири на Стария континент – Евролига и Еврокупа.", "date": "2019.03.07", "title": "A1 продължава партньорството с баскетболния „Академик”"}
{"url": "https://offnews.bg/112/spetcaktcia-v-orlandovtci-dvama-politcai-v-grupa-za-droga-i-grabezhi-698869.html", "text": "Спецакция се провежда в столичния квартал \"Орландовци\".Операцията е за неутрализиране на организирана престъпна група за разпространение на наркотици, грабежи, кражби.В операцията участват и служители на дирекция „Вътрешна сигурност“ на МВР, които разследват евентуалното участие в престъпната група на двама служители на Второ РПУ в София.Информация за хода и резултатите от операцията ще бъде предоставена по-късно, съобщиха от Специализираната прокуратура. Зам.-главният прокурор Иван Гешев и главният секретар на МВР Ивайло Иванов ще направят изявления на ул. \"Мара Бунева\" № 4 - на кръстовището с ул. \"Димитър Гущанов\".", "date": "2019.03.07", "title": "Спецакция в Орландовци, двама полицаи в група за дрога и грабежи"}
{"url": "https://offnews.bg/drugi/350-000-leva-iskat-kandidatite-za-sportni-talanti-na-evrofutbol-698897.html", "text": "Кандидатите за Спортни таланти на \"Еврофутбол\" и ФРГИ искат общо 342 882,41 лв. Най-голям дял от тези средства – 176 935,11 лева, са необходими на състезателите във възрастовата група 16-20 г. Спортистите до 16 г. са поискали общо 88 045,61 лева, а тези между 21 и 28 г. - 77 901,69 лева.Най-често кандидатите се нуждаят от финансова подкрепа в диапазона от 2 500 до 5 000 лева. Най-ниската търсена сума е 415 лева, а най-високата 5814 лв. Максималната сума, която \"Еврофутбол\" отпуска на един спортист, е 5000 лева. Той трябва да осигури и 20% съфинансиране. Отново е осигурена специална квота за българските параолимпийци.Общият брой на кандидатите за \"Спортни таланти\" тази година е 84. Всички те се състезават в 30 вида спорт – бадминтон, биатлон, вдигне на тежести, ветроходство, джудо, кайтсърф, конен спорт, лека атлетика, маунтийнбайк, плуване, ски, сноуборд, спортна стрелба, стрелба с лък, таекуондо, тенис на маса, тенис на корт, шахмат, шортрек, акробатика, триатлон, фехтовка, художествена гимнастика, академично гребане и други. Поради административни критерии отпаднаха шест от кандидатите.Групата на съветниците към Програма \"Спортни таланти\", която включва университетски преподаватели, изявени български спортисти, спортни журналисти и други представители на медиите, оценява постъпилите предложения. Победителите ще бъдат обявени на официална церемония в края на март 2019 г. Те ще получат безвъзмездно финансиране за закупуване на екипировка, участие в турнири, подготовка, възстановяване и други.Медийни партньори по програма \"Спортни таланти\" са: сайтовете actualno.com, offnews.bg, sportlive.bg, blitz.bg, viasport.bg, bgsprint.com, bgathletic.com, ngobg.info, thestarstribune.bg, dir.bg; вестниците \"Труд\" и Еврофутбол; агенциите КРОСС, Пик и БГНЕС, както и радиата Дарик радио и БНР. За поредна година подкрепа ни оказва и Националната спортна академия „Васил Левски\".Програма \"Спортни таланти\" е част от \"Печелиш и помагаш\" – проектът на \"Еврофутбол\" за корпоративна социална отговорност. Програмата се реализира от 2012 г. насам в партньорство с Фондация \"Работилница за граждански инициативи\" и цели да подпомогне развитието на следващите поколения спортисти на България. До момента по програмата са подкрепени 186 спортисти, като някои от тях два или три пъти. Предоставените средства от 2012 година до края на 2018 г. са на стойност близо 800 000 лв.", "date": "2019.03.07", "title": "350 000 лева искат кандидатите за Спортни таланти на Еврофутбол"}
{"url": "https://offnews.bg/drugi/basketbolniat-akademik-stana-a1-akademik-698888.html", "text": "Баскетболният отбор на Академик София се сдоби с нов генерален спонсор в лицето на телекомуникационния гигант А1. Двете страни подписаха двугодишен договор, а базираният в Правец тим вече ще носи името А1 Академик София.Амбицията на клуба е да продължи да работи с млади български играчи, а от следващия сезон да надгради с перспективни чужденци, за да стане конкурентен в първенството.\"Името А1 задължава да се гони първото място\", коментира Илияна Захариева, директор Корпоративни комуникации в А1, след подписването на договора. От страна на Академик подпис положи Сашо Везенков, а на събитието присъстваха главният мениджър на Академик Петко Маринов и треньорът на тима Георги Давидов.Академик е най-познатият в Европа български баскетболен отбор. Той достига на два пъти финала на най-важния европейски клубен турнир, предшественик на Евролигата, през 1958 и 1959 година.През 2000 година Академик е възроден с влизането на Лукойл като спонсор. Той продължи да съществува с намален бюджет и млади български състезатели, а сега с подкрепата на А1 отново заявява амбициозни цели.", "date": "2019.03.07", "title": "Баскетболният Академик стана А1 Академик"}
{"url": "https://offnews.bg/kultura/bond-na-edna-stcena-s-kup-svetovni-zvezdi-s-poslanie-kam-zhenite-ne-s-698893.html", "text": "Чаровните музикантки от мултиплатинения струнен квартет BOND, до чийто концерт в София остава по-малко от месец (26-ти март, зала 1, НДК), бяха едни от световноизвестните гост-звезди в английското издание на глобалното движение за права на жените по света и кампания за анти-насилие March 4 Women, състояло се на 3 март в Лондон.Заедно с тях, зад изключително важната кауза, застанаха още куп световни величия като певицата Ани Ленъкс, актрисата Хелена Бонъм Картър, соул дивата Бевърли Найт и др.А специално за всички жени в България, те споделиха: „За скъпите жени в България, които срещат насилие и изпитват страх и самота: “Не сте сами, ние ви подкрепяме! С много обич, BOND!”BOND пристигат в България, по покана на Zapp Entertainment, за да отбележат 20 години творчество с два грандиозни концерта: 26-ти март София, зала 1 на НДК от 20:00 часа и 27-ми март, Комплекс СИ’ЛА, Пловдив от 19:00 часа.Билети за събитието могат да бъдат закупени в мрежата на Ивентим, НДК, Община Пловдив, както и онлайн на:  ", "date": "2019.03.07", "title": "BOND на една сцена с куп световни звезди с послание към жените: Не сте сами"}
{"url": "https://offnews.bg/sviat/fejsbuk-se-promenia-mesti-se-ot-ploshtada-v-hola-698870.html", "text": "Фейсбук се променя, за да се превърне в платформа „фокусирана върху неприкосновеността на личните данни.Това заяви основателят й Марк Зукърбърг, излагайки визията си за трансформация на компанията.На страницата си във Фейсбук, Зукърбърг написа, че социалната мрежа вече няма да прилича на „дигиталния еквивалент на градски площад“, защото „хората все повече желаят да общуват лично и затова ще бъде по-скоро дигитален еквивалент на хола“, информира БНТ.  Съобщението идва в момент, когато Фейсбук се опитва да излезе от кризата заради защитата на личните данни и опазването на информацията. ", "date": "2019.03.07", "title": "Фейсбук се променя, мести се от площада в хола"}
{"url": "https://offnews.bg/nashite-avtori/res-lvi-bezprosveten-absoliutizam-698872.html", "text": "If you really wanna hear about it, дет почва Селинджър: Цветанов, този Jaime Lannister на свободното слово, включил и думата “наратив”, макар да не я знае (и съвсем не на място)... Не мога да спра да се смея. Вие го избирате тоя “мойто IQ не е на сто процента”, не аз. Помислете.***Цветанов, този политик manqué, този милиционерски Робин, верен sidekick (и chouchou) на шефа на цялата простотия и нечовешките кражби - “Буцман”.***ГЕРБ: “Костенурски бяг”, както се казваше жената на Ягуарова лапа в “Апокалипто”. Тези две думи сякаш обобщават тяхното управление. И още: зеноновата апория, разгледана през ГЕРБ, удостоверява – обратно на зеноновата идея, - че Ахил е бил по-бърз.***Но да надградя и аз: гербаджийският Ахил тича заднешком. И това ще го разберат децата ви.***Да сме честни: дори местните феодали на ГЕРБ са някак изморени от ГЕРБ. Дори те усещат през дебелата си, байганьовска кожа, че нещата не вървят и почват да се ослушват и леко да “сондират” БСП. Защо ли? Защото единственият гербаджийски план за спасение е следният: да подготвят евентуален “експертен” кабинет, начело с Горанов или някоя друга високопрофилна калинка. Ако е Горанов, ще бъде решително подкрепен от държавната олигархия - и, разбира се, от Нова.***Щот патротчетата, с извинение, ще се насерат на евроизборите, и това ще даде чудесна възможност на Буци да плесне с ръце и да каже, “ами ето, сега имам спасителен план за България”.***А истината е следната: ГЕРБ и Буци усещат вече и с кожата си, че всички са уморени от тях, включително и най-вече хората по места. Затова България все повече заприличва на строително (ремонтна) площадка, а Буцката знае само как да разпределя порции. Hence – Кирчо, ти ще вземеш Нова.***Добре, че са американците, които забраниха сделката за bTV – въпреки усилията на постструктуралиста Цветанов. В противен случай мутро-милиционерската власт щеше да лапне и другата телевизия.***Иначе, за Кирчо: 185 млн. евро (ако изобщо това е вярна сума) не се избиват никак чрез телевизия, била тя и национална. Просто ГЕРБ усещат, че изпускат работата (и симпатиите на своя феодален електорат по места, който за броени минути ще се врътне към нова власт, щот от алчност им спряха кинтите, а това средният кюстендилец няма да го прости). Ерго, правим това, което можем – разпределяме “порции” към държавната олигархия. Ти зЕми Нова, ти строй “Хемус”, etc.***То вече не е въпрос на glitches при тези: то е системно рухване. И има спешна нужда от депатриотизация, ако ме разбирате.***ГЕРБ, милиционерските души, отдавна вече не са калинки, а скакалци – изяждат повсеместно самото бъдеще на тази нация.***И техният главен юридически полуръст – Данаил Кирилов, който е толкова, хм, intellectually challenged, че пише “незнам” слято, - е един от основните герои на този безпросветен абсолютизъм. И заради такива the fabric of our society is coming apart like a damp digestive biscuit.***Този Данаил ми напомня за Кренкбий, в днешната държавна репресивна и съдебна машина. Цацаров, разбира се, не е чел Анатол Франс.***Всъщност Безкнижния е добър само в едно, след поредния залп байганьовски простотии с Медведев, с които ни загробва – гушва малки партии, дава им малко парче от тортата, но никоя от тях досега не схваща, че говорим за боа констриктор. Така ще стане и с “обременените патриоти”. Вече почват да ги приключват – включително и чрез “изчисленията” на гербаджийските агенции.***Тук обаче има и нещо по-важно. Голяма част от електората на “патриотите” гласува в т. нар. “ляво”, т.е. за БСП. И аз, без да съм “шаман”, предвиждам отлив от русофилските гласове за “патриотите” към “неоконсервативната БСП”. Избягвам да я наричам “левица”, щот в нея няма нищичко ляво. Заради умората от ГЕРБ БСП “качва” – въпреки че Корнелия само аби кислорода.***По повод посещението на Медведев: всички шишковци, начело с Буци, забравят най-важното – че Русия е страна с непредсказуемо минало.***Да цитирам колегата Бакалов: “Чужди инвеститори се изнасят от България, преките чужди инвестиции през последните три години са спаднали катастрофално, българи продължават да емигрират поради ниски доходи у нас, голяма част от населението работи сезонна работа в други страни, за да се издържа”. И това на фона на бодрото ГЕРБ-соц-type рапортуване в повечето медии.***BTW, режимът на Борисов, макар и “хлабав” в сравнение с неговия мокър сън Орбан, наистина върви към “безпросветен абсолютизъм”, диктатура на тъпите копелета от низините. Нещо като успял милиционериат, да пази Господ.***Но всички ние, прозападните демократи, също сме виновни – всеки ден отстъпваме по малко “територия”. С равнодушие, с отвращение, с мълчание, с порив да се махаме от кочината, с “ами кво да се борим, то всичко е ясно”, с дежурни позиции за това или онова, които никой не чете.***Възможно ли е истинско ново дясно, което не се готви (пак) за патерица на милиционерите? Answers on a postcard.***Didactica magna. Трябва да спра, знам.***Но не мога. Все повече залитаме към орбанов едноличен режим. Сещам се за нещо наистина забавно, и според мен сме на броени месеци от това: някъде в края на 20-те Сталин, чудовището на чудовищата в историята, почва да подозира вдовицата на Ленин Надежда Крупская в съглашателство с “троцкистката група Зиновиев-Каменев”. И казва нещо chillingly забавно (не знаем дали не е виц, но е в категорията se non è vero etc.): “Другарко Крупская, да не се наложи да търсим нова вдовица на другаря Ленин, гагага?”***Бдете.***Разбира се, да ценим най-важното – че сме в изумителен дълъг период на световен мир, най-вече благодарение на ЕС, че никому не се налага да умира за идеите си; но и да си даваме сметка, че с помощта на хамската тукашна власт и дигиталното опростачаване вече никой не прави разлика между, да речем, културолог и проктолог.***Специално към “софиянци”: Фандъкова, която превърна този град в ултимативната гербаджийска крадлива кочина (вкуса й няма да коментирам, навсякъде само броени хора са дарени с добър вкус, плод на дълго визуалистко и всякакво обучение) нещо се е скарала със столичния “касиер” Орлинчо. Това всъщност е великолепен пример как качеството на живот на всички ви (включително в други градове) се влошава заради безобразните кражби. Толкова ли не можаха да се “посъветват” с архитектурния справочник на Нойферт?!!? И да поканят нов немски архитект, все едно нов Грюнангер?***Мда. Трябва да си дадем сметка за големите въпроси, а не как мутрата ще се спаси: че благодарение на ЕС тук тръгва някаква икономика, но буквално няма обучена работна ръка, щот повече или по-малко е избягала в ЕС. И това е голяма опасност – всичко извън София като плебс всъщност ще гласува за отвратителните “червени”, горди наследници на главорези.***Още нещо много важно: стотици хиляди наши емигранти на Запад не могат да гласуват – или не им се занимава. Те също са отвратени от ГЕРБ – щот няма не само машинно, но и електронно гласуване, а мутро-милиционерската държава, подвластна на безпростветния абсолютизъм, нарочно не тe улеснява. Щот не иска, не й е изгодно.***Но да си признаем: ако ГЕРБ и БСП (под вещото ръководство на ДПС) не съществуваха, някой трябваше да ги съчини. Se non ci fosse, bisognerebbe inventarlo.***И сега тази тройна коалиция в кражбите е безмилостна като СМЕРШ. Липсват само шарашките – домашните затвори-лаборатории за важни учени при Сталин.***ГЕРБ ли казах?! ГЕПП, more like.***Колегата Райчев обича да рисува безкнижния “трети” Борисов като “международник”, макар и с малко pinch of salt. Но истината е – не само заради незнаенето на език, което, само по себе си, е смазваща простотия, - че нашият милиционер, попаднал внезапно в международна среда, does sweet fuck-all, да не почвам за неговото продължаващо ананкастно разстройство. Борисов, да сме честни, е нещо като 130 кила неодухотворено месо, и това няма как да се промени.***А всъщност колко е просто: гласуваш за някоя от ГЕРБ, БСП или ДПС, но не си в състояние да навържеш нормалната аристотелова (а не по-сложната модална) логика: че гласът ти рано или късно те хлопва отзад по врата, и гласуваш против себе си. Ако изобщо гласуваш.***Няма среда, малкият и среден бизнес са оседлани с регулации и всякакви тъпотии, няма реални социални разходи (освен за циганите), няма работеща икономика, оставате си най-бедни в ЕС. Има само гигантски отхапвания като от мерлина в “Старецът и морето” – тук-там некво парче магистрала, тук-там некъв ремонт, тук-там всъщност нищо.***Мутренският ред.***Тук с удоволствие ще цитирам някакъв много умен, по моему, коментатор в социалните мрежи: мутренският ред не е устойчив и самоподдържащ се, той изразходва ресурс, който не е в състояние да създаде, а унищожава – социален, морален, културен, всякакъв ресурс. Мутрите не инвестират – те консумират. И резултатът е този срив на всички нива, в който живеем.***Хайде пак откровение: Борисов Безкнижния не разбира, че тъкмо държавните олигарси като Кирчо и Пеевски ще го приключат, това е основен принцип в мафията. В момента се опитва да се спаси, раздавайки парчета от баницата, но недоразбира, че всъщност държавата се управлява не от него, а от олигарсите и ДПС. И последните му грабежи чрез съответните посредници не му решават този дългосрочен проблем. А най-забавното е, че тъкмо той ги създаде, и сега - сякаш по гоголевски - ще им стане жертва.***Корифеят ще бъде смазан от уж приятелските му хореги, ако си послужим с термини от Древна Елада.***Но то, както бих го съветвал, всеки ден, на неговия език: требе да се чете, да се чете требе.***Всъщност: аре махай се, аре аре махай се. Някой по-лабилен би казал, fuck off and die, ти мутренско, крадливо и тъпо копеле, което буквално затри европейската ни мечта; вземи си БСП под мишница и се махай.***Без теб можеше да сме поне Словения.***И тъй, остават тия трите: вяра, надежда и любов, но най-голяма от тях е любовта (1 Коринтяни, 13:13).***", "date": "2019.03.07", "title": "Res LVI: Безпросветен абсолютизъм"}
{"url": "https://offnews.bg/ikonomika/kazana-duma-prez-2025-g-vlakat-shtial-da-stiga-ot-sofia-do-skopie-za-698891.html", "text": " Към 2025 г. се предвижда от София до Скопие да се пътува с влак за не повече от час, каза министърът на транспорта, информационните технологии и съобщенията Росен Желязков пред журналисти в Скопие преди първото заседание на Междуправителствената комисия за икономическо сътрудничество между България и Северна Македония.Заявеното от министъра обаче е по-скоро в сферата на научната фантастика, отколкото в реалността. Разстоянието между двете столици е 245 километра, а на македонска територия жп линията вече се строи при далеч по-ниски скорости от 245 км/ч. Съвсем отделен въпрос е, че нито българската железница, нито македонската имат влакове, които да могат да вдигат толкова.В Скопие Желязков посочи, че за новия програмен период в България са планирани 400 млн. евро за изграждането и модернизацията на жп линията от София до границата със Северна Македония. Аналогична сума е предвидена и за изграждането на железопътна свързаност от Скопие до границата с България.Той допълни, че предстои и изграждането на трансграничния тунел между България и Северна Македония.Желязков съобщи, че е имал и среща с министъра на информационното общество и администрацията на Северна Македония Дамян Манчевски, който го е уверил, че от страна на мобилните оператори и на регулатора в Скопие са предприети значителни стъпки за намаляване на тарифите.Според него до 2022 г. е важно мобилните оператори да подписват двустранни споразумения помежду си, за да може в мрежите им да се предлагат достъпни пакети.", "date": "2019.03.07", "title": "Казана дума: През 2025 г. влакът щял да стига от София до Скопие за 1 час"}
{"url": "https://offnews.bg/futbol/nejmar-psuva-tuhel-ne-mozhe-da-poviarva-che-pszh-zagubi-ot-iunajted-698875.html", "text": "Суперзвездата на Пари Сен Жермен Неймар изригна срещу съдиите, които ръководеха снощната среща-реванш от 1/8 финалите на Шампионската лига срещу Манчестър Юнайтед.\"Червените дяволи\" победиха с 3:1 французите и успяха да се класират в следващата фаза на турнира. Третото попадение за Юнайтед падна в добавеното време на мача след дузпа и помощ от ВАР.Неймар не игра и в този двубой, тъй като лекува контузия, но тотално пощуря извън терена и се нахвърли върху съдиите.\"Това е срам и позор! Четирима човека гледат повторение и взимат решения, а не разбират от футбол! Няма никаква дузпа. Къде да си сложи ръката това момче, като е с гръб към топката? М**ната ви, нач***йте си го\", беснее неймар.Треньорът на ПСЖ Томас Тухел пък нямаше логично обяснение за загубата. Според него този резултат е необясним с оглед на показаното от двата тима и той в нито един момент от мача не е вярвал, че гостите ще си тръгнат като крайни победители.\"Лесно е да обясня какво се случи: направихме два подаръка през първото полувреме. Напълно контролирахме мача през първите 30 минути. Показахме класа, психика и добра реакция след първия подарък. Съзадохме доста положения, а в същото време Манчестър без нито един шанс, без нищо ни вкара втори гол.Тогава всички си казахме: \"Вкараха ни два гола без да атакуват\". Контролирахме мача и това бе необясним резултат. Вторият гол тотално преобърна хода на двубоя. През второто полувреме Юнайтед нямаше нито едно голово положение и аз чувствах, че те няма как да ни победят. Те го направиха, така че ги поздравявам, но… не знам дали сезонът е провален, не знам. Наистина ли очаквате да получите по-добър отговор само минути след края на мача? В този момент мога само да защитя моите футболисти, това е.Да, аз съм за ВАР. Но според мен този удар не отиваше във вратата и при това положение няма основания да се отсъди дузпа. Смятам, че има нужда правилото за игра с ръка да бъде изяснено по-точно. Сега съдията може да тълкува положението по своя преценка, защото правилото не е написано достатъчно ясно”, смята германецът.", "date": "2019.03.07", "title": "Неймар псува, Тухел не може да повярва, че ПСЖ загуби от Юнайтед"}
{"url": "https://offnews.bg/futbol/zhivko-milanov-poluchava-kapitanskata-lenta-za-macha-s-ludogoretc-698873.html", "text": "Защитникът Живко Миланов ще бъде капитан на Левски, ако стартира като титуляр срещу Лудогорец в неделя, пише \"Тема спорт\".Бранителят се завърна на \"Герена\" малко преди подновяването на първенството, но получи контузия в прасеца на една от първите си тренировки с тима и не е играл.Наставникът на \"сините\" Георги Дерменджиев е изправен пред дилема дали да прави промени по състава, който се намира в подем. Ако това не се случи, то титуляр отдясно на отбраната ще бъде Милош Цветкович.Николай Михайлов изведе Левски с капитанската лента срещу Славия, тъй като Иван Горанов бе наказан. Живко Миланов започва третия си престой на \"Герена\". До момента той има 188 мача и 11 гола за столичани във всички турнири.", "date": "2019.03.07", "title": "Живко Миланов получава капитанската лента за мача с Лудогорец"}
{"url": "https://offnews.bg/temida/udalzhavat-proverkata-po-alo-banov-sam-tomislav-donchev-sabral-osh-698874.html", "text": "Проверката по случая \"Ало, Банов съм\" се удължава, тъй като вицепремиерът Томислав Дончев е изпратил допълнителни документи до прокуратурата. Това обяви говорителят на главния прокурор Румяна Арнаудова, цитирана от Фокус. В края на миналата седмица бяха приключили всички действия по проверката\", заяви Арнаудова. Вчера до главния прокурор Сотир Цацаров е постъпило писмо от Томислав Дончев, с което той уведомява главния прокурор, че е извършвал собствена проверка по този случай, изисквал е и събрал документи от различни министерства.Те са в значителен обем и са препратени до наблюдаващия прокурор в Специализираната прокуратура.След като се запознаят, колегите от Специализираната прокуратура ще преценят дали не се налагат допълнителни действия по проверката\", допълни Арнаудова. ", "date": "2019.03.07", "title": "Удължават проверката по 'Ало, Банов съм', Томислав Дончев събрал още документи"}
{"url": "https://offnews.bg/tenis/grigor-dimitrov-otkaza-uchastie-v-indian-uels-698889.html", "text": "Григор Димитров се е отказал от турнира от сериите Мастърс в Индиън Уелс, който започва тази седмица.Причината за решението на българина са болки в рамото, които започнаха още по време на Откритото първенство на Австралия. Мениджърът му Георги Стоименов е потвърдил новината за tenniskafe.com.Григор за последно игра в Мелбърн, а след това отказа участия в Ротердам и Акапулко, където планираше да играе.В Индиън Уелс той трябваше да играе срещу Ян-Ленард Щруф или Джон Милман, като щеше да започне директно от втория кръг.", "date": "2019.03.07", "title": "Григор Димитров отказа участие в Индиън Уелс"}
{"url": "https://offnews.bg/temida/iavor-baharov-osaden-na-probatcia-sled-srednoshten-skandal-s-bivshe-ga-698877.html", "text": "Актьорът Явор Бахаров е бил арестуван след скандал с бивша приятелка на столичната улица \"Фритьоф Нансен\" през нощта в неделя, съобщи в. \"Телеграф\". Афектираният Бахаров налетял на бой и на случаен минувач, който се опитал да спре агресията над момичето.Патрулка на проверка в района видяла скандала и полицаите спрели, за да прекратят саморазправата. Бахаров е задържан, като преди това се нахвърлил и върху униформените с юмруци. При обиска у него не е намерена лична карта. Вчера актьорът е бил докаран под конвой в Софийския районен съд и осъден по бързата процедура по Указа за борба с дребното хулиганство. Магистратите са му дали 9 месеца пробация.", "date": "2019.03.07", "title": "Явор Бахаров осъден на пробация след среднощен скандал с бивше гадже"}
{"url": "https://offnews.bg/obshtestvo/na-8-mesta-v-stolitcata-ostavat-bez-voda-698825.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Реконструкция на уличен водопровод и монтаж на спирателни кранове на ул. „Ген. Асен Николов“ в жк „Люлин-8“  налага спиране на водоподаването от 10:00 до 22:00 ч. в бл.813, бл. 817, бл. 817-П, бл. 818, бл. 881, бл. 882, бл. 883, жк „Люлин-9“ - бл. 981, бл. 982 и бл. 983, ул. „Търново“ № 30, №35, №37, плувен басейн на 56 СОУ „Проф. Константин Иречек“ и ул. „Търново“ №39, ул. „Юмрукчал“, ул. „Крим“ № 28-30; ул. „Тодор Влайков“ №19 и №27 и ул. „Ген. Асен Николов“ №12, ОДЗ №139 „Панорама“.Заради реконструкция на уличен водопровод на ул. „Дедеагач“ в жк „Стрелбище“ се налага спиране на водоподаването от 9:00 до 19:00 ч. на ул. „Тулча“, ул. „Твърдишки проход“, ул. „Траянова врата“, ул. „Нишава“ - ниска зона на бл. 91, бл. 94, бл. 99, бл. 101.Подмяна на спирателен кран на ул. „Тодор Икономов“ в жк „Илинден“ се налага спиране на водоподаването от 10:00 до 20:00 ч. на ул. „Божурище“, ул. „Иван Хаджиенев“, ул. „Иван Грозев“ и бл. 129, бл. 130, бл. 132, бл. 134, бл. 131В.Монтаж на спирателен кран на ул. „Балкан“ в кв. „Ботунец“ налага спиране на водоподаването от 9:00 до 18:00 ч. на жк „Ботунец-1“. Във връзка с монтаж на спирателен кран на ул. „Черковна“ в кв. „Подуяне“ се налага спиране на водоподаването от 9:30 до 17:30 ч. на ул. „Черковна“ от ул. „Султан тепе“ до ул. „Попова шапка“, ул. „Султан тепе“ от ул. „Черковна“ до ул. „Буная“, ул. „ Буная“ от ул. „Султан тепе“ до ул. „ Каймакчалан“. Без вода заради подмяна на спирателен кран на бул. „Цариградско шосе“, вилна зона „Врана - Лозен - Триъгълника“, ще бъдат от 10:00 до 15:30 ч. в района на бул. „Цариградско шосе“ от № 164 до магистрала „Тракия 1-ви км“; вилна зона „Врана - Лозен - Триъгълника“ и Институт по генетика на растенията.Локаризиране на скрит теч в местност „Аврамица“ в с. Клисура налага спиране на водоподаването от 9:00 до 16:00 ч. на ул. „Балканска“ от ул. „Даскал Мито“ до ул. „Старо село“, ул. „Старо село“ и ул. „Аврамица“. Поради подмяна на сградно водопроводно отклонение на ул. „Христо Ботев“ в с. Горни Богров се налага спиране на водоподаването от 10:00 до 16:30 ч. на ул. „3-ти март“, ул. „Ботунски път“, ул. „Шабаница“, ул. „Рендова“.", "date": "2019.03.07", "title": "На 8 места в столицата остават без вода"}
{"url": "https://offnews.bg/temida/15-zadarzhani-ot-bandata-na-goliovtcite-politcai-gi-pazeli-da-kradat-698878.html", "text": "Над 15 души са арестувани при спецакцията в столичния квартал \"Орландовци\", която се провежда от рано сутринта. Организираната престъпна група е свързана с т. нар. клан на Гольовците, каза зам.-главният прокурор Иван Гешев.Дейността на престъпната група включвала разпространение на наркотици, грабежи, кражби, занимавала се е дори с кражби на релси и чупене на паметници в гробищния парк с цел след това хората да си платят, за да бъдат възстановени. Двама служители на Второ районно управление са част от престъпната група. По думите на Гешев тяхната дейност се е изразявала с осигуряване на „чадър” при извършване на конкретни престъпления, но не за покриване на случаи, а като реална физическа охрана при правонарушения. Двамата полицаи са от „Охранителна полиция”.Предстои да бъде доказана тяхната вина, за да им бъдат повдигнати обвинения, обясни главният секретар на МВР Ивайло Иванов. При акцията, стартирала тази сутрин в 6 ч., е открито голямо количество оръжие, на което ще бъде извършена експертиза. Продължават претърсванията на десетки адреси. ", "date": "2019.03.07", "title": "15 задържани от бандата на Гольовците, полицаи ги пазели да крадат релси и чупят надгробни плочи"}
{"url": "https://offnews.bg/obshtestvo/martensko-liato-do-nedelia-zimata-napomnia-za-sebe-si-vav-vtornik-698834.html", "text": "Слънчево време и максимални температури между 17 и 22 градуса ще ни радват днес.По-хладно ще е само по Черноморието, където термометрите ще се качат до едва 10 градуса, според прогнозата на НИМХ.Температурата на морската вода ще е 6-7 градуса, а вълнението на морето около 2 бала.В планините ще духа умерен до силен вятър. Максималната температура на 1200 метра ще е около 12 градуса, а на 2000 метра - около 5. Утре и в събота ще е още по-топло, в по-голямата част от страната дневните температури ще са между 18 и 23 градуса. Повече облаци се задават в неделя, вятърът ще се усили, но няма да вали. В понеделник ще захлади, а вечерта в северозападната част от страната синоптиците прогнозират дъжд. Зимата ще напомни за себе си във вторник, когато температурите ще паднат рязко. ", "date": "2019.03.07", "title": "Мартенско лято до неделя, зимата напомня за себе си във вторник"}
{"url": "https://offnews.bg/politika/polovinata-ot-tcik-sa-aut-partiite-kazvat-novite-imena-dnes-698868.html", "text": "Имената на новите членове на ЦИК, които ще предложат партиите, стават известни днес. Очакванията са около половината състав на Централната избирателна комисия да бъде подменен. Следващата ЦИК трябва да е от 20 души - 7 от ГЕРБ, 6 от БСП, по 2-ма от ДПС и ОП и един от “Воля”. Свой представител излъчва и Реформаторският блок, защото има евродепутат.Мандатът на сегашната комисия изтича на 23 март. За избор на нова ЦИК настояваха социалистите, от ГЕРБ първоначално бяха против, като твърдяха, че смяната крие рист заради краткия срок до евроизборите през май. Според неофициална информация трима от представителите на управляващата партия ще бъдат сменени.БСП няма да предложат за нов мандат сегашният председател на комисията Ивилина Алексиева. През 2014 г. тя беше лична \"квота\" на Мая Манолова, която тогава бе депутат от БСП и отговаряше за изборния закон. През годините обаче Алексиева спечели доверието на ГЕРБ, които се чувстваха комфортно с нея. Това е и една от причините социалистите да не да я издигат за нов мандат. Голяма част от останалите им членове също ще бъдат подменени, съобщи Mediapool. ", "date": "2019.03.07", "title": "Половината от ЦИК  са аут, партиите казват новите имена днес"}
{"url": "https://offnews.bg/obshtestvo/shofiori-uzhileni-sas-stotitci-levove-ot-terminalite-za-e-vinetki-got-698876.html", "text": "Втори месец десетки жители от Пазарджик не могат да си върнат парите от тол управлението, след като са платили, но не са получили електронни винетки, съобщава .Потърпевшите са платили на терминалите на бензиностанциите, които отчели неизвършена транзакция. Впоследствие разбират, че при всеки опит да получат винетка системата е теглила пари от разплащателните им сметки.БНР описва случай със семейство, което на 1-ви януари направило три опита да купи електронна винетка от терминал. От разплащателната им сметка са изтеглени 291 лева, но не им е била издадена винетка. От Агенцията \"Пътна инфраструктура\" ги препратили към Националното тол управление, но връзката там е била само чрез имейл, който им препращал готови отговори.“Напишете си трите имена, номер на картата и последните четири цифри за сигурност, което мен ме озадачи, защото аз съм приложил към молбата ми извлечение от банката. Там има посочена банкова сметка, Булстат и IBAN. Написахме им, че ние сме дали извлечение от банката и те пак пускат същото съобщение, което ме наведе на мисълта, че това е електронно съобщение и го изпращат на всеки един“, коментират потърпевшите - семейство Ненови.Готви се протестна подписка от хора, попаднали в неприятната ситуация.", "date": "2019.03.07", "title": "Шофьори ужилени със стотици левове от терминалите за е-винетки, готвят протест"}
{"url": "https://offnews.bg/obshtestvo/euprotects-zatrudniavat-li-novite-tehnologii-borbata-s-narkotrafika-695932.html", "text": "Може ли дрон да прекара наркотици през границата?Как технологичните нововъведения помагат на борбата с контрабандата, но и на самите трафиканти?Това са само част от опасенията, които стоят пред служителите по сигурността на границите ни. Сред тях е дългогодишният митничар Райчо Соколов - един от героите в кампанията . Тя разказва за обикновените герои сред нас, които с всекидневната си работа помагат за общата сигурност в ЕС - борба с киберпрестъпления, с тероризма и трафика на хора, опазване на околната среда, права на потребителите и др.Това, което затруднява борбата с наркотрафика в днешно време, са на практика тенденции, които като цяло са положителни - силното икономическо развитие, което води до интензивен трансграничен поток от товари, и нововъведенията в техниката, отбелязва Райчо Соколов. \"Представете си един дрон колко пъти може да прелети през държавната граница в зона, в която не може да бъде забелязан\", дава пример той и добавя, че това е само хипотеза, възникнала с развитието на новите технологии. Както митническите служители, така и трафикантите се възползват от новостите. Днес например митническите служители разполагат с модерни рентгени, които позволяват по-бърза проверка на увеличения поток от превозни средства, с което улесняват търговията и бизнеса в рамите на Европейския съюз.Наркотрафикантите непрекъснато опитват иновативни методи, за да не бъдат задържани. С модернизацията на автомобилите, например, се изменя и тяхната конструкция, което позволява да бъдат обособени нови тайници. Често срещани места за укриване на наркотици са резервната гума, резервоарът, в самата седалка, подът на автомобила, както и таванът му. Имало е случаи на открити забранени вещества и в акумулатора, разказва митничарят. Той и колегите му са намирали хероин дори в детски играчки.\"На граничен пункт \"Калотина\" най-голямото количество задържан хероин е 163 кг в камион с турска регистрация, управляван от турски гражданин. В изолацията на кабината бяха скрити пакетите\", припомня Соколов. Трафиканти са скривали наркотици и в самата стена на обикновен опаковачен кашон - тънки колкото лист хартия пакетчета. А какви са реакциите на шофьорите, когато в автомобила бъдат открити наркотици? \"Доста от трафикантите се правят на изненадани. Един дори твърдеше, че е полицай и разработва международен канал за наркотици\", смее се Райчо Соколов. Освен наркотици, често се задържат цигари и оръжия. В момента случаите на трафик на тютюневи изделия на ГКПП \"Калотина\" не са много, посочва Соколов. По негови думи ситуацията се е нормализирала, след като цените на цигарите в Сърбия са се изравнили с тези в България. На българо-турската граница нещата обаче стоят по друг начин. На контролно-пропускателен пункт \"Капитан Андреево\" на всеки 12 часа се задържат около 100 стека цигари. \"Обикновено те са закупени от магазина, който се намира между двете граници. Има много хора, които са туристи и не си правят труда да прочетат какви са нормите за пренос на цигари - 2 кутии или 40 къса цигари\", казва служителят на митниците.\"За съжаление, все по-малко са желаещите да работят при нас. Когато аз започнах, имаше закон за митниците, който беше около 100 страници. Сега има 200 регламента. Митниците вече се занимават с пътни такси, разрешителни, винетен контрол на излизане, сигурно от 15 август и с тол таксите\", казва Райчо Соколов.На 26 януари митническите служители отбелязаха Международния ден на митниците. Световната митническа общност празнува в чест на състоялата се на този ден през 1953 г. първа официална сесия на Съвета за митническо сътрудничество, познат днес като Световна митническа организация. Днес страните членки на Световната митническа организация са 182. България е член на организация от 1 август 1973 г.", "date": "2019.03.07", "title": "#EUProtects: Затрудняват ли новите технологии борбата с наркотрафика?"}
{"url": "https://offnews.bg/obshtestvo/sestri-i-akusherki-pri-maia-manolova-protestirashtite-v-konflikt-s-as-698871.html", "text": "Омбудсманът Мая Манолова организира среща по искане на протестиращите медицински специалисти, която ще се състои днес в сградата на институцията. Поводът са протестите на 1 март т.г. в цялата страна на медицински сестри, акушерки, лаборанти и рехабилитатори, които настояха за промяна в заплащането, условията на труд и статута на лечебните заведения.Техните искания са стартово възнаграждение от две минимални работни заплати, регулиране на работното време, заплащане на извънредния труд и др.Специалистите по здравни грижи алармират, че здравеопазването е в „клинична смърт“ и изискват незабавни и спешни държавни мерки за неговото оздравяване. На 21 март те предвиждат разполагането на палатка пред здравното министерство, ако исканията им не бъдат изпълнени, заяви Мая Илиева, която е сред организаторите, по бТВ. Тя беше категорична, че медицинските сестри са се разделили за протестите. Председателят на Българската асоциация на професионалистите по здравни грижи Милка Василева обаче категорично отрече.Не сме се разделили в нито един момент. Нормално беше министърът и премиерът да поканят представителя на законовата съсловна организация на професионалистите по здравни грижи. Вероятно това донякъде ядоса част от колегите, защото когато има висок емоционален градус, се очаква да бъдат поканени хората, които са на улицата, подчерта Василева. Казахме, че не сме организатори на протеста, което всъщност е така”, допълни тя.Според Мая Илиева обаче е имало тайни обаждания към нейни колеги, като по нейните думи по този начин от асоциацията са започнали да оттеглят подкрепата си от протестите.Тайни обаждания могат ли да бъдат доказани, контрира Василева. Асоциацията не организира протеста, но подкрепя справедливите искания на колегите, обобщи тя. ", "date": "2019.03.07", "title": "Сестри и акушерки при Мая Манолова, протестиращите в конфликт с асоциацията си"}
{"url": "https://offnews.bg/ikonomika/blizo-290%c2%a0000-dushi-sa-posetili-priemnite-na-noi-v-sofia-za-10-mesetc-698880.html", "text": "Общо 287 583 клиенти са били обслужени в приемните на териториалното поделение на Националния осигурителен институт (НОИ) в София-град през последните 10 месеца. Това показва справка от електронната система за управление на административното обслужване, която беше въведена в регионалната структурата на институцията в началото на май 2018 г.Данните сочат, че за периода на функциониране на системата най-голям е броят на потребителите, ползвали услугите във връзка с изменение на вече отпусната пенсия. Точно 66 400 лица са си изтеглили билет от билетоподаващото устройство с желанието да се възползват от това свое право или да получат повече информация по темата.Сред най-често заявяваните услуги са още консултациите и справките, свързани с обезщетенията за временна неработоспособност и майчинство - над 36 000 души са посетили приемната с въпрос от тази сфера. Подаването на заявление за отпускане на нова пенсия също е сред услугите, към които има най-голям интерес – документи за пенсия са подали 26 603 лица. Само с 300 по-малко са пожелалите да им бъде издаден персонален идентификационен код (ПИК) на НОИ.Справката отчита още, че въпреки сериозната натовареност на служителите при най-популярните услуги, средното време на изчакване и средното време на обслужване при тях се движат между 3 и 7 минути.От внедрената за първи път възможност за онлайн запазване на час за прием в столичното териториално поделение на НОИ през изследвания период са се възползвали над 1300 потребители.Електронната системата за управление на административното обслужване на НОИ включва билетоподаващо устройство, указващо предлаганите услуги и реда за прием. От него клиентът получава билет с номер и описание на избраната услуга – отпускане на нова пенсия или промяна на вече отпусната, временна нетрудоспособност, преценка на правото за обезщетение за безработица, майчинство и др.Към системата е монтирано комбинирано светлинно табло с гласови функции, което насочва клиента към гишето, на което ще бъде обслужен според своя предварителен избор. Системата отчита моментната натовареност на служителите и насочва клиента към точното гише, на което да бъде обслужен.Практиката по въвеждането на системата в структурите на НОИ в страната датира още от 2009 г. Първото териториално поделение, което внедри подобен подход към административното обслужване, беше териториалното поделение на НОИ в Плевен. След него към машинното модериране на клиентопотока прибягнаха в Пазарджик (2014 г.) и Бургас (2017 г.). От 2018 г., освен в София, електронно управление на опашките подпомага обслужването на потребителите на услуги и в регионалния офис на НОИ в Хасково.", "date": "2019.03.07", "title": "Близо 290 000 души са посетили приемните на НОИ в София за 10 месеца"}
{"url": "https://offnews.bg/obshtestvo/miat-bulevardi-v-tri-stolichni-rajona-698865.html", "text": "Столични булеварди в районите Подуяне, Сердика и Изгрев ще бъдат измити днес, съобщи Столична община.Миенето с автоцистерна с маркуч ще обхване бул. „Ботевградско шосе“ (район Подуяне), ул. „Ген. Г.С. Тодоров“ и ул. „Иван Йосифов“, в участъка между ул. „Ген. Г.С. Тодоров“ и ул. „Марин Данчев Христов (район Сердика).За да не се затруднява движението на моторни превозни средства, миенето по бул. „Драган Цанков“ (район Изгрев) ще се извършва в две последователни вечери – на 7 и 8 март от 22 часа. ", "date": "2019.03.07", "title": "Мият булеварди в три столични района"}
{"url": "https://offnews.bg/politika/volt-za-evropejsko-samochuvstvie-sa-nuzhni-evropejski-dohodi-698883.html", "text": "За да имаме европейско самочувствие, трябва да имаме и европейски доходи. Това посочи лидерът на Европейска партия Волт Настимир Ананиев. Той направи обиколка, на която представи кандидатите си за евродепутати от Бургас и Добрич - Ивайло Илиев и Светла Иванова, съобщиха от партията. „Волт не смятат да участват в коалиции, а ще следват собствена политика, която е прагматична за решаването на конкретни проблеми. Лицата в партията нямат политическо минало, но са искат промяна. Искаме да имаме представителство на всички нива. На местно ниво хората е важно да разберат какво прави Европа за тях Ние искаме всички кметове директно да кандидатстват в Брюксел за европроекти без да се минава през министерства\", заяви пред медиите Настимир Ананиев, който е водач на листата на партията за европейските избори.Кандидатът за евродепутат от Бургас – Ивайло Илиев, който е пети в листата, има богата спортна кариера като плувец. Към момента се обучава в бакалавърска програма „Бизнес администрация\" в Нов български университет. От 2006 г. до сега работи в сферата на туризма и търговските услуги на различни позиции. От началото на 2019 г. е член на Европейска партия Волт и координатор в региона.„Вярвам, че успехът в политиката се постига с голяма дисциплина, фокусиране и силна мотивация. Моите приоритети са свързани с развитие на семейния бизнес и изграждане на добра инфраструктура за спорт\", посочи Илиев.Светла Иванова, която е шеста в листата на партия Волт за евроизборите, е директор на средно училище „Любен Каравелов\" в Добрич. Посветила е знанията и усилията си в областта на образованието с акцент за учене през целия живот и приобщаване. Участва в различни международни проекти. Една от каузите и е свързана и с изграждане на социални и граждански позиции на младежта в региона, за да им помогне да бъдат пълноправни членове на голямото европейско семейство. Пред медиите и обществеността беше представен и координатора на партията в региона - Светослав Петков.Водачът на листатa - Настимир Ананиев, е има две висши образования – едното е от Грифит Колеж в Ирландия, другото от Американския университет в България. Завършил е престижното училище Кенеди в Харвардския университет. Бил е маркетингов директор за Централна и Източна Европа на най-големия частен колеж в Ирландия. В момента е предприемач и се занимава със собствен бизнес. От 2014 г. влиза активно в българската политика, след като е избран за народен представител в 43-то Народно събрание, а впоследствие става председател на Комисията по транспорт, информационни технологии и съобщенията. Ананиев е първият българин, който оглавява Политическия комитет на Централноевропейската инициатива, където членуват 18 държави от Европа. От 2018 г. е председател на партия Волт България.", "date": "2019.03.07", "title": "Волт: За европейско самочувствие са нужни европейски доходи"}
{"url": "https://offnews.bg/futbol/stojcho-stoev-se-zakani-na-levski-pri-predstavianeto-si-v-ludogoretc-698901.html", "text": "Новият старши треньор на Лудогорец Стойчо Стоев бе представен пред медиите на стадион \"Лудогорец Арена\". Специалистът получи фланелка със своето име от изпълнителния директор на клуба Ангел Петричев.\"За нас е удоволствие да посрещнем Стойчо Стоев на нашия стадион\", заяви Петричев.\"Нормално е целите ми да са високи. Ясно е, че няма да е лесно, според мен има още два конкурентоспособни отбора, визирам Левски и ЦСКА. Надявам се да постигна успехи в Лудогорец\", коментира Стоев.\"Определено отборът организационно се е издигнал много, а и спортно-технически. В този тим идват доста класни играчи. Не, че преди не ги е имало. Лудогорец е на средно европейско ниво, вече има добър имидж. Удоволствие за мен е, че се връщам отново в тима, с който постигнах най-големите си успехи\", каза Стоев.Новият треньор на Лудогорец коментира предстоящия мач с Левски.\"Няма да имам много време за промени, но се надявам футболистите да бъдат спокойни за срещата на стадион \"Георги Аспарухов\". Една евентуална победа за нас може да създаде напрежение в противниковия отбор\", категоричен бе Стоев.", "date": "2019.03.07", "title": "Стойчо Стоев се закани на Левски при представянето си в Лудогорец"}
{"url": "https://offnews.bg/obshtestvo/testat-s-4-te-otgovora-za-pol-na-detcata-sprian-v-uchilishtata-698881.html", "text": "Инструментът Selfie за оценка на дигиталната среда в училищата и на придобитите в клас дигитални умения е спрян в България, обяви министърът на образованието Красимир Вълчев, който присъства на открит урок в столичното 109 ОУ \"Христо Смирненски\".Инструментът има за цел да оцени уменията на ученици, учители и директори. Той включва и въпрос за самоопределяне на пола, който смути обществеността. Вместо два възможни отговора, въпросът дава четири: момиче; момче; друго; предпочитам да не казвам.През февруари МОН обяви, че е изпратило писмо до генералния директор на Главна дирекция „Образование, младеж, култура и спорт“ към ЕК Темис Кристофидо с молба за редакция на анкетата.\"Имам предварително писмо от еврокомисаря по образованието Тибор Наврачич, в което той ме уверява, че ще намерят техническо решение за анкетата към инструмента за дигитална самооценка SELFIE, но все още нямаме предложение за конкретно решение\", каза днес министър Вълчев.\"Предполагам, че техническото решение ще е едно от двете, които сме предложили - или да отпадне отговорът на въпроса, който предизвика дискусии, или самият въпрос. Този въпрос не е задължителен за целите на въпросника - да оцени дигиталната подготвеност на училищата, като той е един от двата статистически въпроса в инструмента SELFIE\", обясни Вълчев.", "date": "2019.03.07", "title": "Тестът с 4-те отговора за пол на децата спрян в училищата"}
{"url": "https://offnews.bg/kultura/izlozhba-na-pavel-mitkov-otbeliaza-3-mart-v-sgradata-na-oon-vav-viena-698879.html", "text": "Постоянното представителство на Република България към ООН, ОССЕ и други международни организации във Виена отбеляза Националния празник на страната Трети март, с представянето в сградата на ООН във Виена на изложба, под мотото „България в цветове и дух“ на известния български художник Павел Митков.След откриването на изложбата беше организиран официален прием, на който присъстваха над сто и двадесет гости от дипломатическите, бизнес и културни среди във Виена, включително представители на българската общност и българи, работещи в международните институции в Австрия.На трети март тази година се навършват 141 години от Освобождението на България. В приветственото си слово към гостите на събитието българският постоянен представител във Виена, посланик Светослав Спасов посочи, че Трети март е венеца на вековните усилия и желанието на българите за свобода, но и отговорното начало на възстановяване на българската държавност.Той подчерта, че в ден като Трети март е важно да се припомнят уроците на историята и наследството на българските национални герои, демократи и борци за независимост, които са ни оставили завета, че„демократичното общество може да бъде изградено само чрез равенство между народите и пълно зачитане на политическите и гражданските права“.Изложбата на Павел Митков, която може да бъде видяна в сградата на ООН до 12 март т.г., включва платна с образи на българки във фолклорни носии и пейзажи от България, носещи послание на мир, доброта и хармония.", "date": "2019.03.07", "title": "Изложба на Павел Митков отбеляза 3 март в сградата на ООН във Виена"}
{"url": "https://offnews.bg/obshtestvo/petak-vecher-s-gospozha-uilsan-edna-pochti-neveroiatna-no-istinsk-698786.html", "text": "Новият драматичен канал  ще посвети петък вечер на \"Госпожа Уилсън\".Историята в сериала ни връща в 1963 г. Алисън Уилсън се завръща у дома и открива съпруга си Александър мъртъв. Една жена се появява на прага ѝ скоро след това и твърди, че е \"истинската жена\" на Алек. Алисън се заема да открие кой всъщност е бил съпругът ѝ, но от тяхната връзка по време на войната, докато е работил за тайните служби, до мистериозен период в Индия, той явно е пазел ревниво своите тайни...Вдъхновен от мемоарите на бабата на актрисата Рут Уилсън (Аферата), която е в главната роля, в „Госпожа Уилсън“ участват още Йън Глен (Game of Thrones), Кийли Хауис (Bodygard), Фиона Шоу (True Blood).\"Това е една от най-невероятните истории, които съм чувала. Писана е по спомените на моята баба\", споделя актрисата Рут Уилсън.\"Трудно е да се допусне, че е истина. Но наистина се е случило\", добавя партньорът ѝ във филма Йън Глен.Лентата разказва за жена, която на пръв поглед живее съвсем обикновен живот в краен квартал. Един ден тя се прибира да сервира обяда, но намира съпруга си мъртъв.\"Така тя започва да открива кой е той, казва Рут. - Имал е четири съпруги и деца. Как, за бога, е успявал! Това е разказ за тайни и лъжи, за това как живееш с тях, какво споделяш.\"Бъдещата мисис Уилсън се влюбва в съпруга си, който е с 25 години по-възрастен от нея. Той е писател, шпионин. Измислянето на истории е негова професия и втора природа. Печели лесно сърцата на дамите и за всяка от съпругите си е добър баща и партньор.Бабата на Рут Уилсън умира, когато тя е на 22. \"Познавах я добре. На моменти ми бе по-трудно да си представя как се е чувствала, отколкото да го изиграя. Това бе най-трудната ми роля\", признава актрисата. Тя споделя, че снимките на филма са били много позитивен опит за семейството ѝ и са заздравили връзката между децата на Александър Уилсън.Очаквайте \"Госпожа Уилсън\" на 8 март, в 22:00 по Epic Drama.", "date": "2019.03.07", "title": "Петък вечер с 'Госпожа Уилсън' - една почти невeроятна, но истинска история (галерия)"}
{"url": "https://offnews.bg/bojni/dzhoshua-shte-tarsi-nokaut-sreshtu-milar-698900.html", "text": "Световният шампион в тежката категория на професионалния бокс Антъни Джошуа се закани, че отново ще се завърне към нокаутите.Припомняме, че през март миналата година той постигна убедителна победа по точки над Джоузеф Паркър. Тогава Джошуа получи сериозна доза критики, заради стратегическата си игра и липсата на опити за нокаут.Сега британецът ще се изправи срещу Джарел Милър и има намерение да го повали на земята. Джошуа ще защитава титлите си срещу американеца на 1 юни в \"Медисън Скуеър Гардън\" в Ню Йорк.\"Трябва да нокаутирам Милър. Знаете ли, забавлявах се в битката с Паркър. Преди срещата заявих, че ще се боксирам с него, защото от лагера му казаха: \"Той не може да се боксира. Той само нокаутира съперниците си\".Никой не беше казвал, че мога да се боксирам до тогава. Така че просто исках да докажа, че мога да бъда комплексен играч и да се боксирам. Но сега няма да го направя. Ще се върна към нокаутите и Милър ще стане 23-тия в моя рекорд\", каза Джошуа.", "date": "2019.03.07", "title": "Джошуа ще търси нокаут срещу Милър"}
{"url": "https://offnews.bg/temida/vetko-i-marinela-arabadzhievi-zadarzhani-v-ispania-698904.html", "text": "Обявените за общодържавно издирване Ветко и Маринела Арабаджиеви са арестувани в Испания, научи OFFNews. Двамата са обвинени за участие в организирана престъпна група и пране на пари. До момента българските власти не са уведомени официално за ареста.По информация на БНР той е извършен в Барселона.Очаква се двамата да бъдат екстрадирани в България. Те са издирвани с европейска заповед за арест от края на август. В началото на септември зам.-главният прокурор Иван Гешев съобщи, че Над 10 милиона лева в брой са намерени при претърсванията на хотели и имоти на Арабаджиеви. обиски на офиси в хотел „Маринела” в София и „Марица” – в Пловдив. Излизат пари от куфари, кутии, сейфове, касетки в банки, стана ясно от думите му след обиски в Маринела в София и Марица в Пловдив. От няколко месеца в ареста е техният син Вълчо, който е привлечен към наказателна отговорност за данъчни престъпления и пране на пари. ", "date": "2019.03.07", "title": "Ветко и Маринела Арабаджиеви задържани в Испания"}
{"url": "https://offnews.bg/obshtestvo/sluchaite-na-morbili-v-stranata-veche-sa-92-shtamat-e-vnesen-ot-itali-698902.html", "text": "Увеличават се случаите на морбили у нас. Те вече са 92. Засегнати са областите Благоевград, Бургас, Пловдив, София и София-град. Изследване в немска лаборатория е показало, че щамът, които циркулира у нас, е внесен от Италия или Германия. Това съобщи пред БНТ директорът на Националния център по заразни и паразитни болести проф. Тодор Кантарджиев.В германска лаборатория са изпратени проби на 21 болни от морбили от Разложко и София. Резултатите потвърдили съмненията на здравните власти, че щамът, който циркулира у нас, е различен от внесения през 2017 година от Украйна.Проф. Тодор Кантарджиев, директор на Националния център по заразни и паразитни болести: Щамът е нов внос от Италия или Германия. По този начин ние показваме, че нямаме вътрешно разпространение на морбилния вирус и, че системата ни по отношение контрол на морбили работи.Според Кантарджиев 38% от заразените с морбили са деца ненавършили възрастта за имунизация.Проф. Тодор Кантарджиев, директор на Националния център по заразни и паразитни болести: Да се пазят неваксинираните деца и всички деца до 8-годишна възраст, които нямат една имунизация, трябва да бъдат имунизирани. След което пропуснатите на 12-годишна възраст реимунизирани.Ваксините не са опасни, коментира алергологът академик Богдан Петрунов.Академик Богдан Петрунов, алерголог и имунолог: Тук става въпрос за вкарване в организма на човека на продукти, които стимулират мощно защитните сили. Без ваксините ние, фактически, огромна част от инфекциозните заболявания, които съществуват, ние просто ще загиваме.От Националния център по заразни и паразитни болести съобщиха, че за момента няма данни за усложнения при заразените с морбили у нас.", "date": "2019.03.07", "title": "Случаите на морбили в страната вече са 92, щамът е внесен от Италия или Германия"}
{"url": "https://offnews.bg/bojni/bagata-gotov-sam-za-ben-rotuel-698903.html", "text": "Звездата ни в смесените бойни изкуства Благой Иванов - Багата е напълно готов за втория си двубой в престижната верига UFC.Българинът излиза срещу американския ветеран Бен Ротуел на UFC Fight Night 146 и ще има възможност да затвърди позициите си в топ 15 на тежката категория.В първия си мач Багата загуби драматично по точки от бившия шампион Джуниор Дос Сантос през юли 2018-а, но остави добри впечатления с представянето си.Боят в Уичита, Канзас ще се предава пряко по и ще започне между 3 и 6 часа българско време в неделната сутрин.За 37-годишния американец това ще бъде голямото завръщане след близо 3-годишно отсъствие.Доскоро американецът изтърпяваше 2-годишно наказание за положителна допинг проба, което изтече 6 февруари и вече може да се бие с 32-годишния Ивнаов. В ММА кариерата си Ротуел има 36 победи и 10 загуби.\"Имаше по-голямо напрежение върху мен, защото беше първият ми мач в UFC и беше основният за вечерта. Имах проблеми с моето коляно и бях на косъм да се откажа, но реших да се бия. Случиха се някои неща, но сега се чувствам много по-добре в сравнение с първия ми мач.Затова съм в UFC, да се бия с най-добрите в света. Затова съм тук, искам да се бия с най-добрите. Той е тежък съперник, един от хората, които имат най-голям опит в клетката в тежка категория. Подготвих се здраво и се чувствам чудесно за този мач\", коментира Багата.", "date": "2019.03.07", "title": "Багата: Готов съм за Бен Ротуел"}
{"url": "https://offnews.bg/politika/dbg-iska-viktor-orban-van-ot-enp-698886.html", "text": "Изпълнителният съвет на Движение България на гражданите реши да предложи на ЕНП да отстрани популисткия премиер на Унгария Виктор Орбан и неговата партия „Фидес“, съобщиха от партията. Решението бе взето заради противопоставянето на крайно националистическото правителство на Орбан на общата европейска политика спрямо мигрантите. В края на февруари „Фидес“ започна и безпрецедентна кампания срещу председателя на Еврокомисията Жан-Клод Юнкер, който е от ЕНП.Движение България на гражданите, като член на Европейската народна партия, счита за недопустима водената от Орбан външна и вътрешна политика, която е напълно несъвместима с дясноцентристките ценности на ЕНП.ДБГ призовава и останалите български партии, членове на ЕНП, да гласуват за отстраняването на Виктор Орбан от най-голямата и влиятелна партия в Европейския парламент.", "date": "2019.03.07", "title": "ДБГ иска Виктор Орбан вън от ЕНП"}
{"url": "https://offnews.bg/sviat/domashen-lav-ubi-stopanina-si-698787.html", "text": "Мъж в Чехия е нахапан до смърт от лъв, който отглеждал в задния си двор, предава Би Би Си.Михаил Прасек бил собственик на деветгодишна лъвица и още един мъжкар, предназначени за развъждане. Те често привличали вниманието на местните и съседите му.Тялото на нападнатия мъж било открито в клетката на лъва от бащата на Прасек. Според него синът му бил заключен отвътре.Животните били застреляни от полицията, повикана на мястото, за да може да се стигне до човека.Чехът закупил мъжкия лъв през 2016 г., а лъвицата през 2018 година. Те били отглеждани в специално построени съоръжения в задния му двор в с. Здехов.През годините стопанинът е бил глобен за незаконното отглеждане на животните и за незаконните съоръжения в двора му. Конфликтът с властите достига до задънена улица, след като самия Михаил Прасек не допуска контролните органи да влязат в неговата собственост.Миналото лято Прасек разхождал с каишка лъвицата, която се сблъскала с колоездач. Полицията отбелязала случая като пътнотранспортно произшествие.", "date": "2019.03.07", "title": "Домашен лъв уби стопанина си"}
{"url": "https://offnews.bg/zvezdi/ar-keli-otricha-prez-salzi-obvineniata-v-seks-tormoz-zadarzhat-go-za-698882.html", "text": "Гневно и през сълзи американският певец Ар Кели отрече обвиненията в сексуално посегателство в първото си телевизионно интервю от ареста си миналия месец, предаде Би Би Си.„Не съм правил това. Това не съм аз“, заяви 52-годишният изпълнител пред Си Би Ес, като допълни, че се бори за живота си.Чикагски прокурори повдигнаха на Кели 10 обвинения в сексуално насилие, включително над малолетни. Той пледира невинен по всички обвинения и в момента е на свобода под гаранция.Кели призна, че е правил грешки в отношенията си с жени, но се е извинил още по време на взаимоотношенията си.Той смята, че вече е станало твърде лесно да се обвиняват известни личности в непристойно поведение.Ако бъде осъден, певецът е заплашен от 3 до 7 години зад решетките за всяко от престъпленията.Няколко часа след изявлението, певецът бе задържан, защото не е изплатил издръжки в размер на $ 161 000 (£ 122 000), дължими на бившата му съпруга и децата им.", "date": "2019.03.07", "title": "Ар Кели отрича през сълзи обвиненията в секс тормоз, задържат го за неизплатени издръжки (видео)"}
{"url": "https://offnews.bg/izvan-terena/blago-dzhizasa-stana-komita-vodi-horo-s-pushka-v-raka-698908.html", "text": "Бившият футболист Благой Георгиев-Джизъса води хоро като комита с пушка в ръка, информира Struma. Заедно с приятелката си, плеймейтката Златка Райкова, известният спортист беше няколко дни в Пиринския край по покана на неврокопчанина Борис Анзов, с когото са приятели още от времето, когато играше в Русия.Като ревностен християнин Благой Георгиев посети уникалната църква „Св. Троица“ в Банско, с чиято история го запозна отец Иван от Добринище, който беше личен гид на компанията.\"В памет на загиналите от Пиринско запалихме свещи на Задушница и на Трети март. В пантеона на героите са и моите прадеди, единият е бил в четата на Яне Сандански, а другият участник в Балканската война. От тях са ни останали в наследство и пушките, които са напълно законни. Както се казва, македонец без пушка и пищоли не е македонец!\", разказа Борис Анзов.Празника Трети март чествали в село Елешница в механата на Иван, Асен и Снежана Битолови, където били нагостени с местни специалитети. За доброто настроение се погрижил оркестър “Гриваци” , който вдигнал на крака гостите с прекрасните народни песни.\"Благодарение на мен Благой заобича Пиринския край и всички песни за войводи. Приятели сме от дълги години от Москва, където той играеше футбол. В Русия е много популярен и се ползва с голям авторитет, особено сред чеченците, където игра за Терек Грозни при президента на Чечня Рамзан Кадиров.Аз съм и негов личен треньор по шах. Бия го като маче в дерек! Той има спортна злоба и не обича да пада, затова, за да не си развалим приятелството, от време на време му пускам фандък\", добавя Борис Анзов. Благой му се отблагодарява с мили жестове, например фланелка с надпис \"Що е маке се е юнак\".Миналата година чрез Борис Благой подари на говорителката на Руското външно министерство Мария Захарова последната си златна тениска. В момента ексфутболистът се занимава с бизнес, а при следващото му идване в Пиринския край Борис е решил да го заведе на лобното място на Яне Сандански и на Папаз чаир.", "date": "2019.03.07", "title": "Благо Джизъса стана комита, води хоро с пушка в ръка"}
{"url": "https://offnews.bg/futbol/pogba-s-bujna-radost-pred-kamerite-sled-pobedata-na-iunajted-video-698907.html", "text": "Суперзвездата на Манчестър Юнайтед Пол Погба бе на върха на щастието след победата на \"червените дяволи\" над Пари Сен Жермен (3:1) в 1/8-финалите на Шампионската лига. Французинът прекъсна изказванията на съотборниците си Маркъс Рашфорд и Ромелу Лукаку пред медиите, за да сподели радостта си с тях.Допреди няколко месеца Пол Погба искаше да си тръгне от Манчестър Юнайтед, но в момента изживява най-хубавите моменти от кариерата си в този отбор. Той бе наказан и пропусна реванша с ПСЖ.Въпреки това манчестърци успяха да се класират за 1/4-финалите в турнира на богатите по изключително драматичен начин, след като вкараха третото скъпоценно попадение в 93-ата минута от дузпа и използването на ВАР.Иначе французинът очевидно вече е повече от щастлив в клуба при мениджъра Оле Гунар Солскяер, а напоследък с представянето си показва, че се превръща в така желания лидер на \"червените дяволи\".Самият специалист пък също бе изключително доволен и радостен от драматичния развой на срещата с парижани.\"Изключително съм доволен от мача, от победата и класирането. През цялата среща вярвах, че ще успеем и в крайна сметка го направихме. Отдавам заслуженото и на ПСЖ. Страхотен отбор.Знаех, че трудно ще се надиграваме с французите и за това заложих на по-затворена тактика, като целта бе да сме в играта до последната минута. Така и стана. Не искам да коментирам дузпата, нито съдиите. Заслужена победа и класиране.В момента съм мениджър на Юнайтед и ще продължа да се наслаждавам на тази ситуация. Изживяхме прекрасни моменти. Има още два-три месеца от договора ми и ще продължа да работя с усмивка\", каза Солскяер.", "date": "2019.03.07", "title": "Погба с буйна радост пред камерите след победата на Юнайтед (видео)"}
