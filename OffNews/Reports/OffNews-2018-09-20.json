{"url": "https://offnews.bg/futbol/ludogoretc-izpusna-prednina-ot-2-gola-i-zagubi-ot-bajer-leverkuzen-688480.html", "text": "Лудогорец допусна обрат от Байер Леверкузен, след като изпусна аванс от 2:0 и загуби на \"Лудогорец Арена\" с 2:3 в двубой от Група А на Лига Европа.Разградчани могат да съжаляват много, тъй като имаха солиден аванс след попадения на Кешерю в 8-ата и Марселиньо в 31-ата минути, но след това отборът бе обърнат.Седем минути преди почивката Хавертц успя да намали и така остави гостите в играта, а Телин в 63-ата минута изравни. Пет минути след попадението на швеца Хавертц успя да вкара втория си гол в мача и да обърне резултата в полза на германския тим.В друг интересен мач тази вечер Арсенал записа разгромна победа с 4:1 над Ворскла в своята Група Е на надпреварата, който се игра на \"Емиратс\" тази вечер.Резултатът за \"артилеристите\" бе открит в 32-ата минута, когато Алекс Айоби изведе Обемаянг на чудесна стрелкова позиция. Габонският нападател пое топката с лекота и с прецизен силен удар преодоля вратаря за 1:0. Атаките за футболистите на Унай Емери не спряха дотук.Малко след началото на второто полувреме, \"артилеристите\" удвоиха своята преднина. Във втори голмайстор се превърна Дани Уелбек, който получи добро подаване от Мхитарян и се разписа за 2:0. Не бяха изминали и десет минути от попадението, когато Обамеянг направи резултата класически - 3:0. Головете в този мач просто не спираха да се нижат един след друг.В 74-ата минута, Лихтщайнер подаде към Месут Йозил, който с лекота преодоля съперниковия страж за 4:0. Три минути по-късно, гостите отбелязаха своето почетно попадение, намалявайки на 1:4 чрез Владимир Чеснаков. В 90-ата минута Вячислав Шарпар оформи крайния резултат.Пет години след последното си участие в Лига Европа отборът на Челси пък се завърна с победа в своята Група L. \"Сините\" от Лондон тотално надиграха ПАОК като гости, но го победиха само с 1:0. Днешният капитан Вилиан реализира единствения гол още в седмата минута.Група А:АЕК Ларнака - ФК Цюрих 0:1Лудогорец - Байер Леверкузен 2:3Група В:Селтик - Розенборг 1:0РБ Лайциг - РБ Залцбург 2:2Група С:ФК Копенхаген - Зенит 1:1Славия Прага - Бордо 1:0Група D:Динамо Загреб - Фенербахче 4:1Спартак Търнава - Андерлехт 1:0Група Е:Арсенал - Ворскла 4:2Спортинг Лисабон - Карабах 2:0Група F:Дюделанж - Милан 0:1Олимпиакос - Бетис 0:0Група G:Рапид Виена - Спартак Москва 2:0Виляреал - Рейнджърс 2:2Група Н:Лацио - Аполон Лимасол 2:1Олимпик Марсилия - Айнтрахт Франкфурт 1:2Група I:Бешикташ - Сарпсборг 08 3:1Генк - Малмьо 2:0Група J:Акхисарспор - Краснодар 0:1Севиля - Стандард Лиеж 5:1Група К:Динамо Киев - Астана 2:2Рен - Яблонец 2:1Група L:ПАОК - Челси 0:1МОЛ Види - БАТЕ Борисов 0:2", "date": "2018.09.20", "title": "Лудогорец изпусна преднина от 2 гола и загуби от Байер Леверкузен"}
{"url": "https://offnews.bg/litca/berbatov-igrae-s-piloti-i-artisti-v-mach-sreshtu-agresiata-688458.html", "text": "Спортисти и артисти ще се включат в демонстративен мач срещу агресията, водени от футболната звезда Димитър Бербатов и автомобилният шампион Ник Левентис. Благотворителната среща под мотото „С усмивка срещу агресията“ е този понеделник на терена на „Спортна София“, а сред играчите ще видим редица известни имена от спорта и шоубизнеса.Британският шампион от емблематичното състезание „24 часа на Льо Ман“ Ник Левентис ще води своя отбор срещу доказани имена във футбола като Димитър Бербатов и неговите верни приятели от години, които в момента са наставници на ФК „Берое“.Рамо на тима на Берба ще дадат Александър Томаш, Тодор Кючуков и Константин Мирчев. Една от изненадите в отбора на Фондация „Димитър Бербатов“ е световният шампион по бийтбокс Скилър. Малко известен факт за него е, че в миналото е бил част от редиците на „Левски“, а преди това е тренирал и лека атлетика.Друга част от артистичното присъствие е Дули от рапквартета РДМК, който само преди дни пусна песен с Теди Кацарова и Дичо, насочена срещу агресията в училищата. Сред играчите ще видим и трикратният световен фрий райд ски шампион Ману Гайде.Пилотския отбор на Левентис пък ще получи подкрепата па професионалните футболисти Владо Манчев, Христо Янев, Стамен Казълов . За Фондация „Вълшебен свят“ ще се борят и Лъчо и Тото от СкандаУ, които преди да изгреят на музикалния небосклон са били млади надежди в професионалния футбол. Сред звездното присъствие в отбора на Левентис са и двама от най-добрите пилоти от неговия състезателен тим „Стракка“. На терена в София ще видим Люис Уилямсън и Адриен Тамбей. Последният е освен наследствен пилот (син на легендата на Формула 1 Патрик Тамбей) и доста запален футболист, когато не е на пистата.Сблъсъкът между отборите на Фондация „Димитър Бербатов“ и Фондация „Вълшебен свят“ е в понеделник, 24 септември от 11,30 часа на терена на „Спортна София“. Веднага след него започва детски спортен празник - хлапетата ще имат възможност да се пробват и да записват победи в 30 вида спорт.", "date": "2018.09.20", "title": "Бербатов играе с пилоти и артисти в мач срещу агресията"}
{"url": "https://offnews.bg/ikonomika/prodavaj-uspeshno-v-rumania-3-kakvo-triabva-da-znaem-za-sabitieto-688467.html", "text": "Никола Илчев е създател и главен организатор в . Стартира Академията в началото на 2016 година, като си поставя за цел да създаде общество от знаещи и можещи онлайн търговци.За по-малко от 3 години организира над 40 събития, от които 9 големи конференции и множество малки обучение тип семинари със специфична насоченост в различни сфери на електронната търговия. Академията работи с някой от най-добрите експерти в бранша и не се ограничава да развива своята дейност само в София. На обучение за продажби онлайн можете да се включите в Пловдив, Стара Загора, Варна, Русе, Шумен, Търново, Габрово и други.Никола организира “Продавай успешно в Румъния” за трета поредна година и това е един от най-успешните проекти на Академията, радващ се на огромен интерес сред търговците.Причините са няколко. Аз съм голям фен на статистиката и отговорът на този въпрос можем да открием в цифрите. Румънският оналйн пазар може да се похвали с 11 милиона потребители. Това, ако сравним с данните от НСИ в България, означава 11 пъти повече хора, които пазаруват онлайн. Освен това, средната стойност на покупка там е два пъти по-висока от тази в България, а средния брой стоки в количката е също два пъти по-висок. Ако трябва да го погледнем от логистична гледна точка - Румъния е лесно достъпна. Вече има множество компании, които предлагат куриерски услуги за северната ни съседка и то на много конкурентни цени. Ако пък искате да използвате фулфилмънт услуга можете да го направите както на територията на Румъния, така и да държите стоките си в Русе, където повечето румънски куриери вземат и доставят пратки всеки ден. Третата и най-основна причина, която мога да изтъкна е близкия манталитет на потребителите там и лекотата, с която един български търговец би работил с клиентите си от другата страна на Дунав.Няма да ви лъжа - има. Езикът е една огромна бариера, която трудно се преодолява. За да работите успешно там трябва да сте подготвени да обслужвате клиентите си на румънски. Това можете да постигнете като или наемете румънскоговоряш служител, или сключите договор с обслужващ център. Първото е по-трудно, защото хората с добър румънски в България са вече заети, но пък центрове има много и те вече са на доста добро ниво.Това е третото издание на събитието и всяка година е все по-интересно и изпълнено с все повече полезна информация. Тази година по-различното ще бъде по-голямото експо, на която ще имат участие много румънски фирми, предоставящи услуги. Гостите ще имат много време да ги разгледат, тъй като сме предвидили дълги нетуоркинг сесии с модератор. Освен това тази година ще разгледаме и няколко успешни истории на търговци, които са стартирали на румънския пазар през последните години и собственици или консултанти на бизнеси ще разкажат за трудностите, през които са преминали, както и кои са успешните стратегии, които са използвали. Подобен подход на представяне не е използван досега в България и се надявам за всички гости да е полезно да чуят реални истории.Първото издание, през 2016 година, бе посетено от 60 души. То се проведе в Русе и се получи много добре. Миналогодишното издание проведохме в София и стана истински хит, посетен от някои от най-големите онлайн магазини в България. Гостите бяха над 130, много активна и информирана публика, която не спираше да задава въпроси и да влиза в дискусия с лекторите. Позволих си направя проучване след събитието и доста от хората, които бяха на него, смело заявиха, че се чувстват готови да започнат своята дейност в Румъния. Тази година очакваме също над 120 гости от цялата страна, а към днешна дата 75% от билетите са разпродадени.Информацията в събитието е доста фокусирана върху онлайн методите за продажба и услугите, които един търговец трябва да използва, но аз горещо каня и собствениците и на други бизнеси, тъй като лично според мен всеки бизнес в 2018 година трябва да се ориентира в дигиталното пространство, защото ако не го направи вероятно го чакат трудности в следващите години. Всички сме свидетели на едно много бързо пренасяне на комуникация, услуги, продукти и бизнес в онлайн пространството и бизнесите, които не са достъпни чрез този канал, ще останат без клиенти, а без клиенти те ще спрат да съществуват.", "date": "2018.09.20", "title": "Продавай успешно в Румъния 3: Какво трябва да знаем за събитието"}
{"url": "https://offnews.bg/politika/tcatcarov-proizvodstvoto-na-tcigari-bez-banderol-ne-e-prestaplenie-688464.html", "text": "Производството на цигари без бандерол не е престъпление. Това стана ясно от думите на главния прокурор Сотир Цацаров, който беше изслушан от Комисията за наблюдение на приходните агенции и борбата със сивата икономика и контрабандата в парламента. \"В момента няма наказание за производство на стоки без бандерол и за приготовление за такова. Има за продажба и за държане. Законът не предвижда наказуемост за самото производство. Този детайл е колкото смехотворен, толкова и реален“, заяви Цацаров, цитиран от \"Фокус\". Той предложи да се направят промени в закона, за да се въведе наказателна отговорност за производството на стоки без бандерол и за приготовление за производство. \"Предлагаме да се помисли и за диференциране на наказателната отговорност. Ако приемете, че трябва да има наказание и за производство, тя трябва да бъде далеч по-висока. Една степен по-ниска трябва да бъде за разпространение и държане\", коментира той.В България съществува огромен вторичен пазар на производство на машини за цигари. Пазарът за машини за производство на цигари е напълно безконтролен. Има огромен вторичен пазар на рециклиране на такива машини, както и огромен пазар на продажбата на машините във и извън страната. Малцина са хората, които свиват цигари любителски, цигарите се правят от машини, каза още главният прокурор.По думите му си струва да се помисли за създаването на регистрационен или лицензионен режим за производство и търговия за такава техника.В България има истински сериозен промишлен капацитет, пълна мобилност и пълна автономност на работата при производството на нелегални цигари. В България има модерни машини, цели поточни линии, които са и мобилни. Могат да бъдат преместени без особени проблеми от един град в друг или в друга държава. Има и пълна автономност на производството, то е от закрит тип, обясни Сотир Цацаров.\"В две от фабриките у нас работниците са чужди граждани от бивши социалистически републики. Живеят изолирано във фабриките. Установената фабрика в Карнобат е оборудвана с 2 модерни дизелови генератори. Единият е открит вътре в помещението, другият - отвън. Те гарантират непрекъсната работа на фабриката“, допълни Цацаров, като уточни, че така по никакъв начин не може да бъде установено, че в помещенията се осъществява промишлена дейност.В Тутракан халетата са бивши консервни фабрики, в Горна Оряховица - цяла поточна линия, в Калугерово - машина за производство на тютюн, а в Сапарева Баня - поточна линия от машина за производство и пакетиране на цигари, подчерта той.По думите му в Унгария, Испания, Полша и Гърция са разбити фабрики за производство на нелегални цигари с машини от български производители, транспортирани към Унгария. Във фабриките работят български работници и специалисти. При акция в Унгария са задържани 12 души, от които 10 са български граждани. Суровините и материалите за производството също били от България. ", "date": "2018.09.20", "title": "Цацаров: Производството на цигари без бандерол не е престъпление"}
{"url": "https://offnews.bg/temida/zaporiraha-tcialoto-imushtestvo-na-arabadzhievi-688470.html", "text": "Цялото имущество на семейството на Ветко Арабаджиев е запорирано. Това съобщи заместникът на главния прокурор Иван Гешев пред журналисти в парламента.В края на август беше извършена специализирана акция в офисите на хотел „Маринела” в София и хотел „Марица” в Пловдив, собственост на Ветко Арабаджиев. 10 души, сред които и синът му Вълчо, бяха задържани.По думите му разследването на случая \"Арабаджиеви\" върви на пълни обороти. \"Разпитват се свидетели допълнително, назначават се експертизи“, заяви той.Гешев припомни, че Ветко и Маринела Арабаджиеви са обявени за издирване, което е в ръцете на МВР и партньорските служби. На въпрос дали са правени опити от Арабаджиеви за връзка с разследващи заместник главният прокурор каза, че не разполага с такава информация. \"Това, което те правят в момента, е да чакат да се изясни напълно ситуацията и да разберат с какви доказателства разполага прокуратурата. Тогава ще преценят какви действия да предприемат. Това е традиционна политика в такива дела\", коментира Иван Гешев.", "date": "2018.09.20", "title": "Запорираха цялото имущество на Арабаджиеви"}
{"url": "https://offnews.bg/tehnologii/kak-da-preminem-ot-fejsbuk-reklama-kam-tcialostna-onlajn-reklamna-stra-688468.html", "text": "Ако едно време рекламодателите търсеха кои са най-добрите места за реклама по улиците на града или в печатните медии, то сега рекламата се намира в джоба на потенциалните потребители, т.е. в техните смартфони. Благодарение на мобилните технологии имаме постоянен достъп до огромно количество информация посредством социалните мрежи, новинарските канали, каналите за споделяне на музика и видео и т.н. Маркетолозите не трябва вече да търсят своята целева аудитория у дома, по телефона, по вестникарските будки или по пътищата, където се издигат огромни билборди, а трябва просто да стоят пред компютъра и да насочват своите рекламни съобщения чрез няколко клика на мишката. Онлайн рекламата е не само една от най-евтините, но и достига до по-голям брой хора и най-вече до точните хора. Това става благодарение на голямото разнообразие от канали и по-ясното дефиниране на тяхната аудитория. Всяка голяма онлайн структура, като почнем от Google и стигнем до социалните мрежи като facebook или Instagram, имат изключително прецизен алгоритъм, анализиращ потребителите, тяхното поведение в мрежата, техните интереси на база това поведение и така определят каква реклама да им показват. На хората, нямащи нищо общо с маркетинг, това може да им се стори плашещо и застрашаващо тяхната онлайн безопасност, но всъщност е полезно, тъй като никой не иска да вижда реклами, които нямат нищо общо с неговите интереси. Но тъй като този материал е насочен към хората, които се занимават под една или друга форма с маркетинг, нека разгледаме правилния подход за онлайн реклама.Ако допреди 5-6 години собствениците на бизнес разчитаха основно на социалната мрежа facebook за популяризиране на своя продукт и за достигане до повече хора, то в днешно време тя не е достатъчна. Не защото вече не можем да стигнем до много хора, а защото това стана малко по-скъпо и по-трудно за тези, които нямат необходимите умения и познания върху алгоритъма на мрежата. За да разберем повече за тенденциите в онлайн рекламата, се допитахме до създателя и управител на една от най-големите дигитални рекламни агенции в страната, BeShared.„Когато стартирахме компанията преди 7 години, фокусът ни беше фейсбук маркетинга, защото това беше най-актуалната и бързо развиваща се социална мрежа.“, споделя Борислав Айтов. „В началото рекламата достигаше до повече хора с минимален бюджет, но разбира се нейните създатели видяха огромния потенциал за печелене на пари от рекламодателите и с времето се превърна в недостатъчен канал за достигане до целевите групи. В качеството си на добра дигитална агенция ние се развихме паралелно с онлайн средата и постепенно въведохме и редица други онлайн услуги, за да подкрепяме максимално ефективно онлайн рекламната стратегия на своите клиенти. Това, което задължително правим в днешно време, е цялостна онлайн стратегия за всеки клиент според неговите особености. Обикновено тя включва реклама в Google, SEO, присъствие в социалните мрежи (основно facebook, Instagram и LinkedIn според предмета на дейност на клиента) и имейл маркетинг.Така например, ако клиентът има уебстраница на своя бизнес, задължително е да има добра оптимизация на сайта. SEO помага на видимостта на страницата и популяризирането на нейното съдържание, защото потребителите все още се доверяват основно на Google, когато търсят определен продукт или услуга. Първите резултати обикновено са печелившите, защото хората рядко имат време да проучват дълго възможностите. Т.е., ако даден уебсайт няма добра оптимизация, най-вероятно ще се класира на някоя от най-задните страници в Google. Обратното, добрият SEO помага страницата да се класира сред първите резултати или там, където е най-вероятно потенциалните клиенти да я намерят и посетят.Реклама, която се показва на страницата за резултати на търсачката на Google (още известна като SERP или Search Engine Results Page) има потенциала да привлече аудитория от хора, които търсят определени продукти или услуги. Същевременно обаче, платеният Search крие сериозни рискове, ако кампанията не е прецизно настроена и всекидневно оптимизирана. Нашият екип предлага достигане на тясно таргетирана аудитория в моменти, когато активно се търсят продукт или услуга, както и възможност за таргетиране по локация, филтриране на нежелан трафик чрез негативни ключови думи и IP рестрикции (при нужда). При правилно структуриране на кампанията и разумно разпределение на бюджета е възможно да се постигне над 90% дял на наличните импресии по зададените ключови думи, както и позициониране на рекламното съдържание в топ 3 или т.нар. above the fold полета на първата страница с резултати. Освен това така се генерира качествен трафик на уебстраницата и се повишава нейния органичен (или неплатения) обхват.Друг ценен инструмент за популяризиране на уебстраници и продукти е Google Adwords. Тази онлайн рекламна платформа позволява на рекламодателите да създават кратки текстови реклами и дисплейни банери, с които да достигат до правилните потребители на база ключови думи в Google и бисквитки, по които се изчислява релевантността на рекламата спрямо поведението на онлайн потребителите.Ценна съпътстваща реклама е и тази в най-голямата в света мрежа от издатели – или дисплейната мрежа на Google – GDN. Тя разполага с повече от 2 милиона партньорски уебсайтове на издатели и много собствени като YouTube, Gmail и Android услуги на Google и предлага множество начини за ангажиране и взаимодействие с потребителите. Като основен формат на реклама предлагаме на своите клиенти дисплейна реклама с банери и текстови карета в GDN. Достигаме до целевата аудитория контекстуално, използвайки ключови думи, теми и интереси, географско и демографско насочване. Освен това имаме възможност да изберем конкретни уебсайтове като управлявани разположения (т.нар. managed placements) за рекламите. Същото важи и в обратната посока - ние можем да изключим определени уебсайтове, в които клиентите ни не желаят да се показват рекламата им.Провеждането на успешна кампания в дисплейната мрежа на Google AdWords обикновено носи много ползи на нашите клиенти, едни от които са увеличаване на популярността на марката, ангажиране на аудиторията и изграждане на лоялност. Генерирането на качествен трафик от своя страна води до повече продажби, регистрации на уебстраницата, запитвания или телефонни обаждания. За по-голям и дълготраен успех препоръчваме постоянна активност, а не само в период на лансиране на нов продукт или сезонно.Обикновено препоръчваме и провеждането на т.нар. Remarketing кампании, целящи достигането на групи от потребители, които вече са посетили уебстраницата на клиента или дори конкретно дефинирани страници от домейна му. Remarketing-ът ни позволява да спечелим обратно всички тези потребители, които са посетили сайта и са извършили (или не са извършили) определени действия (например стартирали са поръчка, но не са я завършили). Това е мощен инструмент, с който напомняме на потребителите за марката и ги улесняваме в последващата интеракция с нея.Имейл маркетингът е едно от „старите кучета“ в онлайн рекламата и въпреки, че напоследък се говори за неговото отмиране, той продължава да има важна поддържаща роля в цялостната онлайн рекламна стратегия. Разбира се не може да се разчита само на него, но когато става въпрос за поддържане на връзка с настоящи клиенти, той заема важно място. Изпращането на месечни или седмични новинарски бюлетини е ценен инструмент, с който рекламодателите напомнят за себе си. Ако имате дълъг списък с лоялни клиенти, в никакъв случай не пренебрегвайте имейл маркетинга. Чрез него можете да предлагате специални отстъпки, подаръци и други привилегии на лоялните си клиенти, с което да ги държите близо до себе си и далече от конкурентите. Ако все още нямате форма за регистрация на уебстраницата си или опция за абонамент, я добавете колкото се може по-бързо, защото събраните имейл адреси (разбира се съгласно регламентите за събиране и защита на личните данни) са ценен мост, който свързва вас и вашите клиенти.Социалните мрежи си остават също важна част от онлайн рекламата, макар и не водеща. Според спецификата на продуктите и услугите, които предлагат нашите клиенти, разработваме стратегия за онлайн присъствие в най-популярните към момента в България социални мрежи facebook, Instagram и LinkedIn. Това са местата, където не просто представяме продукта, но и комуникираме успешно с неговите потенциални и настоящи клиенти, изграждаме доверие и повишаваме имиджа на марката. Интеракцията с потребителите е ключът към спечелване на техния интерес. Случвало ни се е да променим мнението на недоволни клиенти с правилна комуникация и възвръщане на доверието им в марката, което само показва огромната сила на социалната мрежа да съдейства за поддържане на връзка между продукта и неговите потребители.Друг много популярен и ценен за реклама канал е YouTube, в който препоръчваме т.нар. TrueView In-Stream рекламен формат. Той позволява представянето на видео клип преди зареждането на друг такъв. Потребителят е задължен да изгледа първите 5 секунди от рекламния клип, след което има опцията да пропусне видеото и да премине към това, което е искал да гледа първоначално. Заплащането става само тогава, когато потребител изгледа поне 30 секунди от видеото или цялото видео. Моделът на плащане е на база гледания или CPV (Cost-per-View) и по същност наподобява добре познатия на всички рекламисти CPC (Cost-per-Click) модел. Това го прави много практичен и невисокобюджетен формат за реклама и много от нашите клиенти го предпочитат пред в пъти по-скъпата реклама по телевизията.В заключение Борислав Айтов споделя „Всички изброени канали и формати за реклама са успешни само тогава, когато се използват правилно и рекламата се оптимизира регулярно. Също така е важно да се избере правилния микс от рекламни канали, между които бюджетът да се разпредели оптимално, така че с минимални средства да се постигнат максимални резултати. Това се постига най-добре, ако се прави от специалисти с опит, така че нашият екип е винаги на разположение на тези, които се интересуват от ефективна и печеливша цялостна онлайн реклама.“", "date": "2018.09.20", "title": "Как да преминем от фейсбук реклама към цялостна онлайн рекламна стратегия"}
{"url": "https://offnews.bg/112/16-godishen-uchenik-v-bolnitca-sled-sbivane-v-uchilishten-dvor-v-blago-688471.html", "text": "16-годишен ученик пострада след сбиване в училищен двор в Благоевград.Инцидентът е станал около 13.30 часа днес в двора на Средно училище с изучаване на чужди езици „Свети Климент Охридски“. Момчето е откарано в болница с голяма рана на главата. Лекарите са установили, че има мозъчно сътресение. Ученикът е останал под наблюдение в болницата. Момчето е било пребито от трима по-големи младежи, които не са от същото училище, съобщи БНТ. Причините за сбиването не са ясни. От полицията отказват да дадат повече информация на този етап.", "date": "2018.09.20", "title": "16-годишен ученик в болница след сбиване в училищен двор в Благоевград"}
{"url": "https://offnews.bg/sviat/trima-sa-ubiti-pri-strelba-v-merilend-obnovena-688472.html", "text": "Трима души са убити при стрелба в окръг Харфорд, в американския щат Мериленд, предаде Асошиейтед прес, като се позова на неназован представител на правоохранителните органи, цитирана от БТА.Стрелбата е станала в разпределителен център на аптекарската верига Райт ейд в североизточната част на Мериленд.ФБР съобщи, че е реагирало на сигнал за т. нар. \"ситуация с активен стрелец\" в окръг Харфорд.Шерифът на окръг Халфорд Джефри Галър съобщи по-късно, че заплахата е неутрализирана.Нападателят е бил прострелян и задържан в критично състояние.", "date": "2018.09.20", "title": "Трима са убити при стрелба в Мериленд (обновена)"}
{"url": "https://offnews.bg/drugi/napusna-ni-edin-ot-doajenite-na-basketbola-688479.html", "text": "Днес баскетболният свят в България загуби един от доайените си. На 86-годишна възраст в София почина Васил Пелтеков. До последните си дни той милееше и дишаше с любимия си баскетбол.Пелтеков беше дългогодишен член на Етичната комисия на БФБаскетбол, а също - член на Дисциплинарно административния съвет на НБЛ до средата на миналия сезон. За работата си в лигата през януари получи и почетен плакет от ръкводството на елитното ни първенство.От 1957 г. до 1993 г. Пелтеков работи като преподавател и дългогодишен завеждащ сектор „Баскетбол“ във ВИФ „Георги Димитров“ и НСА. Като треньор извежда студентските отбори до 15 титли на страната. Помощник-треньор е на женския тим на България, който печели световната студентска титла на Универсиадата в София през 1961 г.Участва в написването на три учебника и на пет самостоятелни методически ръководства по баскетбол. Съдия и комисар „републиканска категория“ (1955-1992). Директор на юношеска школа по баскетбол в Гоце Делчев (1955/1956), треньор на всички възрастови групи в клуба на Пирин Гоце Делчев.В продължение на 25 години е треньор на мъжкия студентски отбор на ВИФ и НСА – в А група, Б група и студентското първенство. С отбора на ВИФ е носител на Купата за спортсменство през 1972 г. Работи като помощник-треньор и в женския тим на Академик София, който участва в евротурнирите.Преподавател в университета в Алжир (1979-1982) и дългогодишен член на Треньорския съвет и Комисията за деца и юноши към федерацията по баскетбол. Регионален представител на федерацията за район „Витоша“ (2004-2011).Поклон пред светлата му памет!", "date": "2018.09.20", "title": "Напусна ни един от доайените на баскетбола"}
{"url": "https://offnews.bg/obshtestvo/oskverniha-balgarskata-kostnitca-v-nish-688474.html", "text": "Военният паметник-костница „Ледена стена” край Ниш е бил осквернен. В мемориала почиват костите на 2015 български войници, загинали за освобождението на Югославия в завършващата фаза на Втората световна война.Българският посланик в Белград Радко Влайков е изразил остър протест в Министерството на външните работи на Република Сърбия, съобщиха от МВнР.Българският дипломат е връчил нота, в която се настоява за незабавното заличаване на пораженията върху паметника, за незабавното разкриване на извършителите на поругаването, които да понесат отговорност в съответствие със законите на Република Сърбия.От българското външно министерство настояват официалните сръбски власти да се разграничат категорично от подобни вандалски актове.Посланик Влайков е изразил убеденост, че подобно посегателство върху военния паметник е в пълно противоречие с климата на двустранните отношения и личната ангажираност за тяхното развитие на президента на Република Сърбия Александър Вучич.Особено притеснение е изразил българският дипломат от факта, че оскверняването на паметника възражда говора на омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г. В изборите участва и Национален съвет на Българското национално малцинство.Този случай е поредното доказателство, че на местно ниво периодично изскачат рецидивите на миналото. До някои райони в Сърбия все още не е достигнала информацията, че на най-високите нива на двете държави и правителства се работи за историческо помирение, е заявил посланик Райков.От сръбското външно министерство са изразили съжаление от оскверняването на военния паметник-костница. Подчертано е, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая.", "date": "2018.09.20", "title": "Оскверниха българската костница в Ниш"}
{"url": "https://offnews.bg/politika/zhurnalisti-podkrepiha-medijnia-zakon-na-peevski-vse-pak-imat-kritiki-688450.html", "text": "\"Народното събрание не трябва да е ковачница, в която се коват закони, а трябва да е лаборатория, в която работят най-способните химици и пипат с кадифени ръкавици\".С този цитат на Петко Стайнов - български юрист, дипломат и политик, Симона Велева от Асоциацията на европейските журналисти (АЕЖ) се обърна към народните представители, а поводът беше проектът за Закон за задължителното депозиране на печатни и други произведения, станал известен като \"медийния закон на Пеевски\".Това стана по време на дискусия между собственици, главни редактори на медии и депутати по повод законопроекта, който беше приет от депутатите на първо четене през юли тази година. Той е изготвен от издателя и депутат от ДПС Делян Пеевски, Йордан Цонев, Хамид Хамид и бившия пиар на ДПС Велислава Кръстева, която също е депутат.По време на разискването проектът получи принципната подкрепа представителите на гилдията. \"Новият медиен закон не си поставя задача да регулира медийни отношения в обществото. Чрез него целим да бъде ясно кой кой е – коя медия чия собственост е, как се разпространяват отделните издания\", коментира депутатът от ДПС Йордан Цонев, а по-късно добави: \"От предпазливост не искахме да сваляме кадифените ръкавици\".Какво предвижда проектът на ДПС?Новият закон предвижда всяко печатно издание да съобщи собственика си в началото на всяка календарна година, а информацията се вписва в регистър. Проектът предлага декларирането на източниците на финансиране и собствениците на медиите, като освен печатните, включва и онлайн изданията. Идеята е печатните, електронните и онлайн медии да трябва да посочват на сайтовете си информация за действителния си собственик и да декларират всяко получено финансиране в предходната календарна година.Медиите ще са длъжни да подават декларации не само за собствеността по Търговския регистър, но и т.нар. \"задкулисни собственици\". Ето какво пише в проекта:Предвиждат се и санкции от 20 хил. до 30 хил. лв., ако не бъдат декларирани обстоятелствата по собствеността на медиите. Глобите ще бъдат налагани от Министерството на културата. Освен това се добавя задължение медиите да декларират и кредити, както и пари от европроекти, от държавата или от общините.Проектът цели и ограничение върху монопола в разпространението на печатните издания - нещо, за което самият вносител Делян Пеевски неведнъж е бил обвиняван. Ако се установи, че едно лице държи над 1/3 от всички обекти за продажба на дребно на печатни издания, Министерството на културата ще трябва да сезира Комисията за защита на конкуренцията.Какви бяха критиките и предложенията на медиите?Въпреки че измененията получиха принципната подкрепа на присъстващите, към него имаше и критики и предложения за допълнения. Основните бяха за това дали декларациите да се подават пред Министерството на културата.От Министерството на културата пък възразиха срещу задълженията, които този закон може да им вмени. \"Предлаганата нова парадигма поставя Министерство на културата във функция на наблюдение на всички медии, но това не му отива\", каза зам.-министъра на културата Румен Димитров и подчерта, че това може да се приеме като опит държавата да контролира медиите. Според него това трябва да се извършва от нови независими регулатори.Подобни мнения се изказаха и от представители на медии. Йордан Цонев обаче възрази срещу притесненията. \"Никъде в законопроекта няма възложени функциите, които вие изброихте. Министерството се явява депозитар, трябва да съхранява. Санкцията касае тези, които не подават декларация - вие виждате, че няма декларация - има глоба. За разпространителите получавате всички декларации, виждате дали има 1/3 концентрация статистически и ако има - сезирате КЗК\", каза той.Председателят на правната комисия към парламента обаче също изрази позиция, че трябва да се помисли дали тези функции да бъдат вменени на министерството.От АЕЖ изразиха притеснения, че глобите са прекалено високи. \"Може малки медии, самостоятелни сайтове, блогове, които може напълно да бъдат приключени\", каза Велева.\"Ако целта на глобите е да са по мярка, какъв ще е смисълът от тях\", репликира Велислава Кръстева от ДПС.Критиките на АЕЖ спряха до тук. По думите ѝ не е ясно как точно може да се установи дали дадена медия е декларирала задкулисния си собственик. \"Кой и как ще установява разликата между фактическия собственик и задкулисия\", попита тя, но така и не получи отговор.  БНТ пък поиска ясен, прозрачен и публичен регламент за всички медии. Зина Трифонова от управителния съвет на обществената телевизия възрази срещу съществуващото законодателство, което има изисквания за радиата и телевизиите, но не и за онлайн медиите. \"Не може едни играчи на пазара да са поставени при много сериозни изисквания, а за други да няма никакви\", каза тя.Главният редактор и собственик на OFFNews Владимир Йончев пък постави друг медиен проблем - когато неизвестен сайт открадне дадена статия от друга медия в интернет и засегнатият реши да си търси правата, но не може да се разбере на кого е собственост неизвестният сайт. Идеята му е когато се стигне до такава ситуация и ГДБОП не може да установи кой е собственик на сайта, откраднал съдържание, да може достъпът да него да бъде блокиран, докато не се разбере на кого е. \"Мисля, че е справедливо, но не знам дали това отговаря на европейския стандарт\", коментира председателят на парламентарната правна комисия Данаил Кирилов. Цонев пък обясни, че умишлено няма подобни санкции, защото тогава би могло да има притеснения, че идеята е ограничаване на свободата на словото. \"Материята на този закон е много тънка\", добави той. \"В началото този закон ни изглеждаше като целенасочена акция да се обори, че господин Делян Пеевски контролира голяма част от пазара, включително на разпространението\", коментира Тео Захов от Съюза на издателите. Според него обаче след допълнителните промени нещата изглеждали по-добре, но \"разбира се - не е панацея\". \"Тази стъпка може да бъде положителна, но не трябва да е последната\", каза още той.", "date": "2018.09.20", "title": "Журналисти подкрепиха медийния закон на Пеевски. Все пак имат критики"}
{"url": "https://offnews.bg/obshtestvo/sasho-donchev-podade-ostavka-kato-shef-na-upravitelnia-savet-na-bsk-688466.html", "text": "Издателя на в. \"Сега\" и собственик на \"Овергаз\" Сашо Дончев е подал оставка от поста си като председател на Управителния съвет на Българската стопанска камара. Това става ясно от публикуваната от БСК информация след заседанието на Управителния съвет. От БСК обясняват, че на проведеното днес заседание е приета подадената от Дончев оставка. Изборът на нов председател на УС предстои да бъде обсъден на следващо заседание на съвета.Сашо Дончев е избран за председател на УС на БСК на 15 февруари 2011 г.", "date": "2018.09.20", "title": "Сашо Дончев подаде оставка като шеф на управителния съвет на БСК"}
{"url": "https://offnews.bg/obshtestvo/sofia-shte-sabira-razdelno-i-tekstilnite-otpadatci-688473.html", "text": "София ще събира разделно и текстилните отпадъци. В момента в София разделно се събират 12 потока отпадъци, сред които хартия, пластмаса, стъкло, метал, зелени и био отпадъци и др. В ход е работата по пилотен проект за разделно събиране и на текстилни отпадъци.Това обсъдиха на съвместна среща във Виена Ерих Валентин - общински съветник в австрийската столица, председател на комисията по екология и комунални предприятия - и кметът на София Йорданка Фандъкова.На срещата присъстваха още зам.-кметът на София по екология Йоана Христова и Николай Стойнев, зам.-председател на Столичния общински съвет, съобщиха от пресцентъра на Столична община.Кметът Йорданка Фандъкова посочи, че през последните години София активно си сътрудничи с Виена в работата по управлението на отпадъците, която включва и развитието на системата за разделно събиране, рециклиране и термична обработка на битовите отпадъци.Виена е обявена за най-добър град за живеене и за нас е важно сътрудничеството с австрийската столица, каза също Фандъкова. Виена работи и разрива системата си за управление на отпадъците от 50 години и за София този опит е важен за постигането на по-бързи и ефективни резултати, каза също Фандъкова.На срещата бе обсъдено и включването на гражданите в процеса на управление на отпадъците.За една седмица чрез пилотния проект на Столична община и Столичен инспекторат само в 4 контейнера бяха събрани 2 тона текстилни отпадъци, каза зам.-кметът Йоана Христова.Общо 2 процента от всички отпадъци са текстилни. Нашата цел е да предприемем стъпки и да увеличим количеството на отпадъците, които могат да бъдат събрани разделно и да бъдат оползотворени и рециклирани, посочи Христова.Кампанията за събиране на текстилни отпадъци ще продължи и след почивните дни. Информация къде и как да изхвърляте разделно може да се намери на - ", "date": "2018.09.20", "title": "София ще събира разделно и текстилните отпадъци"}
{"url": "https://offnews.bg/politika/shefat-na-nzok-palnata-demonopolizatcia-na-kasata-krie-riskove-688477.html", "text": "Пълната демонополизация на Здравната каса крие редица рискове. Това заяви новият шеф на НЗОК  Дечо Дечев пред bTV. Според него и двата обсъждани варианта - с цялостно премахване на монопола на Касата и надграждане на сегашния модел, имат плюсове и минуси. По думите му при пълна демонополизация на теория парите може да се управляват по-добре, но те всъщност ще станат по-малко. “Съществува реален риск от това хората, които в момента финансират системата, но не ползват нейните услуги, да отидат в други фондове и болните хора да останат на гърба на държавата – тогава ще се окаже, че не само няма да получаваме това, което е в момента, но и ситуацията ще стане много по-лоша за болните, които се нуждаят от скъпоструващо лечение”, коментира Дечев.Той допълни, че НЗОК няма право на печалба, докато частните фондове имат такова право, което също може да намали парите в системата. Според него обаче със сигурност има нужда от промяна на системата, защото има огромно несъответствие между ангажимента за плащане на медицински дейности и заложените за това средства.По думите му НЗОК в този си вид има много проблеми и моделът на монопол не е най-правилният. Дечев подчерта, че е дълбоко неправилно ефективността на дадено лекарство да се определя от неговата цена, затова трябва да се избира най-ефикасното лекарство, а всеки платен отгоре лев трябва да бъде доказван с по-добър ефект. Например при 50% по-висока цена трябва да се очаква и доказана от независими проучвания 50% по-висока ефективност.По думите му в момента има една “организирана група”, чиято единствена цел е да точи Касата. Групата включва според него \"някои фармацевтични компании, платени от тях пациентски организации и група от водещи медици в България\".\"Начинът им на работа не е чужд на света, но във всички страни около нас има действия срещу такива групи - и в Румъния, и в Сърбия, и в Гърция“, но в момента у нас държавата отсъства от контрола срещу тези практики, коментира Дечев.", "date": "2018.09.20", "title": "Шефът на НЗОК: Пълната демонополизация на Касата крие рискове"}
{"url": "https://offnews.bg/futbol/balgaria-se-naredi-mezhdu-maroko-i-avstralia-v-ranglistata-na-fifa-688457.html", "text": "Българският национален отбор по футбол се изкачи с три места в световната ранглиста на ФИФА. \"Лъвовете\" заемат 44-ата позиция в подреждането.Националите ни стартираха по прекрасен начин участието си в Лигата на нациите с две победи над Словения и Норвегия, което помогна за лекия прогрес в класацията за септември.Иначе лидерската позиция делят световният шампион Франция и бронзовият медалист от Мондиала - Белгия.1. Белгия - 1729 точки1. Франция - 17293. Бразилия - 16634. Хърватия - 16345. Уругвай - 16326. Англия - 16127. Португалия - 16068. Швейцария - 15989. Испания - 159710. Дания - 1581-----------------------------43. Австралия - 143144. България - 143045. Мароко - 1425", "date": "2018.09.20", "title": "България се нареди между Мароко и Австралия в ранглистата на ФИФА"}
{"url": "https://offnews.bg/sviat/na-marin-lio-pen-triabva-da-bade-napravena-psihiatrichna-ekspertiza-r-688461.html", "text": "Лидерката на френската крайна десница Марин Льо Пен трябва да бъде подложена на психиатрична експертиза, реши френски съд. Според решението на съда целта на психиатричната експертиза е да бъде установено дали Льо Пен е в състояние \"да разбира казаното и да отговаря на въпроси\" и дали \"нарушението, предмет на процеса, е свързано с обстоятелства от настоящето или миналото\" на Льо Пен.Марин Льо Пен публикува в Туитър на 16 декември 2015 г. снимки, показващи извършени актове на насилие от \"Ислямска държава\" в отговор на направено от журналиста Жан-Жак Бурден сравнение между ИД и Националния фронт на Льо Пен.Снимките показваха смазан с танк сирийски войник, изгорен жив йордански пилот и убития американски журналист Джеймс Фоли с отрязана глава, поставена на гърба.В публикацията си със снимките Льо Пен написа тогава \"Ето това е Даеш!\"Снимките бяха публикувани месец след атентатите в Париж, при които загинаха 130 души, и предизвикаха обществено възмущение, а прокуратурата започна разследване за разпространение на изображения, съдържащи насилие.Льо Пен изрази недоволството си от съдебно решение, предаде Франс прес, цитирана от БТА.\"Мислех си, че имам право на всичко, но не е така! За това, че разкритикувах ужасите на Даеш /\"Ислямска държава\"/ в Туитър, \"правосъдието\" постанови да ме подложат на психиатрична експертиза! Докъде ще стигнат?!\", написа Льо Пен в Туитър.", "date": "2018.09.20", "title": "На Марин льо Пен трябва да бъде направена психиатрична експертиза, реши френски съд"}
{"url": "https://offnews.bg/nashite-avtori/vazmozhno-li-e-patrioti-da-ne-sa-idioti-688430.html", "text": "Възможно ли е патриоти да не са идиоти?По принцип – да, но в момента у нас – не!Понеже има вероятност, макар и малка, роднина на наш патриот да чете този текст, изрично пояснявам:Идиот не означава само тежка умствена неразвитост до равнище на две-тригодишно, поради което индивидът не разбира смисъла на собствените си постъпки и е опасен, както за себе си, така и за околните. В продължение на векове в Европа са наричали идиоти неграмотните, които не могат да четат (на латински), а поради това и няма как да разбират смисъла на съществените неща в живота, за които пише в книгите. Точно в този смисъл питам нашите обединени идиоти: кога и на какъв език прочетоха „доклада, относно предложение, с което Съветът се призовава да констатира, в съответствие с член 7, параграф 1 от Договора за Европейския съюз, наличието на очевиден риск от тежко нарушение от страна на Унгария на ценностите, на които се основава Съюзът“?Питам, защото – за тяхна изненада – текстът на доклада е достъпен и на български език за компютърно грамотни хора. Но още заглавието на доклада би ги отказало от четене, а камо ли да стигнат до края на документ от 79 страници. А иначе от него става ясно, че иде реч на очевидни нарушения от страна на унгарското правителство на основополагащите ценности, представляваща систематична заплаха за съществуването на самия ЕС. В случая са важни две неща:Първо, „очевидният риск от тежко нарушение от държава членка на ценностите, залегнали в член 2 от ДЕС, не се отнася само до отделните държави членки, където се проявява рискът, но оказва въздействие и върху другите държави членки, взаимното доверие между тях и върху самата същност на Съюза и основните права на неговите граждани, залегнали в правото на Съюза“. С други думи, самото членство в ЕС изключва приемливост на правителствени действия, които го рушат, защото са в разрез с ценностите в неговата основа, защитаващи правата на гражданите му. Който не харесва тези ценности, добре е дошъл да проведе референдум и, подобно на британското правителство, да напусне Съюза, ако това е волята на това мнозинство. Решението на Европейския парламент от миналата сряда е категорично доказателство, че ЕС няма да търпи разрушителни действия и ще се защитава с достъпните правни средства.Второ, още по-важно е, че не става дума за отделна постъпка на едно национално правителство, а за систематично посегателство срещу ценностните устои на ЕС. Докладът изчерпателно посочва ДВАНАДЕСЕТ различни области на обществения живот, в които правата на европейските граждани са погазвани:(1) функционирането на конституционната и избирателната система;(2) независимостта на съдебните и на други институции, както и правата на съдиите;(3) корупцията и конфликтите на интереси;(4) правото на неприкосновеност на личния живот и защитата на данни;(5) свободата на изразяване;(6) академичната свобода;(7) свободата на религията;(8) свободата на сдружаване;(9) правото на равно третиране;(10) правата на лицата, които принадлежат към малцинства, включително ромите и евреите, и защитата от изказвания, изразяващи омраза към тези малцинства;(11) основните права на мигрантите, търсещите убежище лица и на бежанците;(12) икономическите и социалните права.В приложенията към доклада са посочени конкретните многобройни примери за доказани правителствени провинения като за всяка една от посочените области добре документираните примери са поне два.Кой обед(и)нен идиот би прочел, пък и разбрал всичко това?!Но то не им и трябва да четат, защото - с безпогрешния усет на подгонен разбойник - те много ясно разбират за какво иде реч. Обезоръжаващо простодушно, като недокоснат от култура човек (поради което е най-подходящ за български министър на отбраната), баш патриот поясни, че всички те категорично застават зад политиката на Орбан. Защото – както е тръгнало – те са следващите, до които санкциите на самозащитаващия се ЕС ще стигнат.Да, в Съюза правилата са тъкмо такива – свободата на самоопределение не е без граници. Иначе и правителството на нацистите е взело суверенно решение за окончателното решение на еврейския въпрос. Но обединяваща се Европа смята това за престъпление и се противопоставя най-категорично на такива суверенни правителствени решения. Взимащите такива решения не могат да имат глас по въпросите за бъдещето на евроинтеграцията.Бедата в българския случай не е в това, че в правителството обединените идиоти са много и монолитно защитават орбанизма. Идиотизмът е водещ и вътре в правителството, но също и в парламентарно представената опозиция. Това е много сериозен проблем.Добра надежда е, че не всички сме от село Крушовица. Някои днешни българи сме чували какво е върховенство на правото и са ни важни правата на личността. Дошло е време да се преброим! И да се преборим…", "date": "2018.09.20", "title": "Възможно ли е патриоти да не са идиоти?"}
{"url": "https://offnews.bg/temida/politicheski-natisk-dovel-do-zabavianeto-na-sluchaia-tcvetan-vasilev-688469.html", "text": "Забавянето на случая „Цветан Василев“ е в резултат на съвсем друг тип влияние, различно от нормалното, и то е политическо, заяви пред журналисти главният прокурор Сотир Цацаров.Бившият мажоритарен собственик на КТБ избяга в Белград след краха на банката. Той е издирван от българските власти чрез \"Интерпол\". Обвинен е като организатор на престъпна група, както и за фалирането на банката, което е довело до щета за данъкоплатците в размер на над 4 млрд. лева. Съдът в Белград разреши на първа инстанция екстрадицията му през март 2015 г. Апелативният съд обаче отмени решението и върна делото. През април 2016 г. първоинстанционният съд отново разреши предаването на Василев на българските власти, но втората инстанция пак върна процеса за представяне на още доказателства към искането за екстрадиция. \"При изключително коректните отношения със сръбската прокуратура, мисля, че забавянето на случая „Цветан Василев“ е на моменти вън от техните правомощия и възможности“, коментира Цацаров развитието по случая.Той подчерта, че това забавяне е необичайно и да който и да е случай на международна правна помощ. „Процедурите в съда продължават все още без решение по същество. Лично аз подобен случай на екстрадиция не съм виждал“, каза Цацаров.Той коментира и екстрадицията на Димитър Желязков - Митьо Очите, като посочи, че българската страна е изпълнила всичките си задължения по случая. ", "date": "2018.09.20", "title": "Политически натиск довел до забавянето на случая 'Цветан Василев', смята Цацаров"}
{"url": "https://offnews.bg/obshtestvo/arestuvaha-oshte-dvama-za-nahluvaneto-v-rozhenskia-manastir-688475.html", "text": "Още двама души са арестувани за нахлуването в Роженския манастир. Така арестуваните станаха 7. Сред тях има 44-годишен адвокат от Сандански. Четирима от арестуваните са младежи. Обирджиите нахлуха в манастира и вързаха игумен Теофил. Разследващите проверяват версията адвокат да е поръчал обира. Обирджиите опитали да разбият зазидан прозорец. Щетите върху сградата не са много големи. Духовниците обаче са разтърсени от случилото се. „Връщане в средновековието...Отецът е в добро състояние, той няма как съвсем доброволно да предаде цял манастир на група не знаещи какво правят деца. За голямо съжаление, което е така циничното, така младежи да издевателстват над така сериозен човек вече на възраст”, коментира архимандрит Епифаний пред Нова телевизия.Манастирът е бил основно реставриран в средата на миналия век, затова според духовниците няма никаква вероятност в стените му да има скрити съкровища или жълтици.", "date": "2018.09.20", "title": "Арестуваха още двама за нахлуването в Роженския манастир"}
{"url": "https://offnews.bg/sviat/britanskata-politcia-arestuva-dvama-15-godishni-mladezhi-gotveli-ter-688459.html", "text": "Полицията в Югоизточна Англия арестува две 15-годишни момчета по подозрение в \"подготовка на терористични действия\". Според властите двамата са симпатизанти на \"крайната десница\", предаде ДПА, цитирана от БТА.Момчетата били арестувани от отдела на полицията за борба с тероризма в домовете си в пристанищния град Рамсгейт, а после били отведени в полицейски участък за разпит, съобщи полицията в графство Кент.Представител на отдела за борба с тероризма заяви, че арестите са били \"предварително планирани и извършени по разузнавателни сведения\", и допълни, че няма непосредствена заплаха за обществеността.\"Ангажирани сме с това да противодействаме на всякакви идеологии, които представляват заплаха за обществената сигурност\", заяви той.\"Разглеждаме заплахата от крайната десница по абсолютно същия начин, както и всяка друга заплаха\", добави представителят.В изявлението на полицията не бяха дадени повече подробности за арестите.", "date": "2018.09.20", "title": "Британската полиция арестува двама 15-годишни младежи, готвели 'терористични действия'"}
{"url": "https://offnews.bg/politika/rokadite-v-kabineta-naj-setne-sa-fakt-deputatite-prieha-ostavkite-688421.html", "text": "Депутатите приеха оставките на министрите Николай Нанков, Валентин Радев и Ивайло Московски, а после одобриха и новите попълнения в кабинета. Всяка една от трите оставки беше гласувано отделно. Новите министри се заклеха. Както се очакваше - депутатите на вицепремиера Валери Симеонов не подкрепиха освобождаването на старите министри, но бяха \"за\" новите.Част от Министерския съвет стават  като транспортен министър,  като регионален и - като вътрешен.По време на дебатите се стигна до напрежение. Социалистите отправиха редица въпроси към Желязков, Аврамова и Маринов. От БСП искаха обсъждането да се води под формата на диалог с кандидатите за министри, но това така и не стана. \"Задавам конкретен въпрос на Младен Маринов и се надявам на конкретен отговор. Каква е оценката му за действията на полицията в Радомир и какво ще направите да предотвратите подобни „лоши“ комуникации\", каза депутатът от БСП Крум Зарков и подчерта, че случаят е стигнал до световните медии. Социалистите питаха и за пропуснатите през летище София чужденци, както и за кадровата политика в МВР.В крайна сметка единствено Росен Желязков взе думата. \"С новите министри няма да се крием зад щит, а ще поемем категоричен ангажимент да изпълняваме приоритетите на правителството\", каза той.Дебатите по промените в кабинета продължиха 3 часа и по време на тях се чуха от похвали за подалите оставка до коментари за \"видими резултати\".\"Ние наказваме с оставка достойни хора. Във всеки един от трите случая, всеки един от тях може да докладва пред това Народно събрание сериозни постижения в съответната област. Постижения каквито не е имало досега\", коментира Данаил Кирилов от ГЕРБ. Той похвали и новите попълнения. \"Росен Желязков е страхотен професионалист, юрист с изключителна квалификация и опит\", каза Кирилов. Похвали и Аврамова, и Маринов.В отговор социалистите попитаха защо тогава министрите се сменят. \"Вие ги позорите, като казвате, че са добри, но трябва да си отидат. Тeхните оставки вече не са никакъв морален акт\", коментира Зарков по повод изказването на Кирилов.По време на дебатите от ДПС обявиха, че предсрочните избори са неизбежни.\"Нито оставки, нито предсрочните избори сами по себе си са решение\", каза още Карадайъ. \"Правителството е изчерпано, каквито и промени да прави, не може да промени усещането на немощ\", добави по-късно депутата от ДПС Йордан Цонев Лидерът на парламентарната група на \"Обединените патриоти\" Волен Сидеров пък коментира, че подновяването на един кабинет е нещо нормално и демократично.Председателят на комисията по култура и медии и депутат от ГЕРБ Вежди Рашидов пък поиска лидера на БСП Корнелия Нинова да си подаде оставката:Друг депутат от най-голямата партия - Тома Биков, пък подчерта, че единственият човек от БСП, който е подал оставка в този мандат, е служител от „Позитано 20“, наел СПА хотел. \"Така че по-полека с оставките и критиките\", обърна се той към социалистите.Освен между ГЕРБ и БСП, нападки извън темата с трите оставки имаше и между \"Воля\" и ВМРО. Към края на дебатите думата взе председателят на парламентарната група на ГЕРБ. Той дълго изброява успехите на правителството и \"видимите резултати\" от управлението на ГЕРБ, както и разкритикува БСП. Според Цветанов с \"Визия за България\" социалистите опознавали туристическите дестинации в страната. \" За всички е ясно, че най-големият корупционен натиск в България е по времето на кабинета на Орешарски\", каза той, а после се обърна към БСП с думите: \"Единственият момент, когато сте поели отговорност, е оставката ви през 2014 година\".Социалистите видяха в изказването на Цветанов предизборна реч. \"Това ясно показва, че ГЕРБ се готви за избори. Това е перманентна правителствена криза – дълбока криза на държавността. Държавата е изчерпана и на практика липсва. 10 години държавата е под атаките на троянския кон на ГЕРБ – демонтирана отвътре и преправяна така, че да отговори на интереса на определени хора\", коментира Драгомир Стойнев.", "date": "2018.09.20", "title": "Рокадите в кабинета най-сетне са факт, депутатите приеха оставките"}
{"url": "https://offnews.bg/tenis/federer-iska-da-igrae-v-tandem-s-dzhokovich-na-laver-cup-688441.html", "text": "Швейцарската легенда в мъжкия тенис Роджър Федерер сподели, че в демонстративния турнир Laver Cup по всяка вероятност той ще си партнира с Новак Джокович в мачовете на двойки в надпреварата.Миналата година швейцарецът сформира тандем с Рафаел Надал, а двамата постигнаха важна победа във втория ден от надпреварата.\"Двойките ще са от ключово значение, както видяхме и миналата година. Мисля, че Отборът на света е фаворит във всички три мача при каретата.Ние ще трябва да направим няколко суперотбора с играчи на сингъл. Бих иска да играя с Новак, надявам се и той да е на това мнение.Ще го решим в процеса на разговори. Не съм играл двойки от миналата година. Спечелих обаче последния си мач и затова съм уверен\", каза Федерер.Турнирът започва на 21-и септември, а в Отбора на Европа освен Маестрото и Джокович, е и българинът Григор Димитров, както и Александър Зверев, Давид Гофен и Кайл Едмънд.\"Строени и готови да започваме,\" написа хасковлията в социалните мрежи под обща снимка със своя тим. Първият мач от надпреварата ще започне в петък от 21.00 часа българско време.", "date": "2018.09.20", "title": "Федерер иска да играе в тандем с Джокович на Laver Cup"}
{"url": "https://offnews.bg/politika/desnite-za-borisov-pudel-na-putin-podkrepian-ot-oligarsi-688434.html", "text": "Дясното обединение Демократична България излезе с изключително остра позиция по повод \"шикалкавенето\" на премиера Бойко Борисов по темата с европейските санкции срещу режима на Виктор Орбан в Унгария.В нея ДСБ, Да България и Зелените директно наричат лидера на ГЕРБ \"пудел на Путин\", който се крепи на власт благодарение на олигарси.Г-н Борисов, ние разбираме Вашия личен интерес да работите срещу единна Европа – защото сам Вие не спазвате европейските стандарти за правосъдие, конкуренция, свободни медии, пишат десните.Според тях евродепутатите от ГЕРБ вече са избрали да подкрепят корупционен модел на управление на Орбан и съпротива му срещу върховенството на правото. Затова и му предлагат ГЕРБ да се преименува на Граждани за евразийско развитие на България.Ето и цялата позиция на Демократична България:", "date": "2018.09.20", "title": "Десните за Борисов: Пудел на Путин, подкрепян от олигарси"}
{"url": "https://offnews.bg/futbol/sestrata-na-ronaldo-besnee-zaradi-chervenia-karton-nedved-spori-sas-s-688444.html", "text": "Сестрата на суперзвездата на Ювентус Кристиано Роналдо - Катя Авейро определи като \"позорно\" решението на съдията Феликс Брих да покаже директен червен картон на нападателя в двубоя с Валенсия снощи.Брих пресилено изгони португалеца след ситуация в наказателното поле на \"прилепите\", при която Роналдо леко побутна с ръка по главата защитника Джейсън Мурийо.\"Това е позор за футбола... Справедливостта ще възтържествува... Искат да унищожат брат ми, но Бог никога не спи\", написа Авейро в профила си в социалната мрежа Инстаграм.Вицепрезидентът на Юве Павел Недвед също реагирал емоционално на червения картон на Роналдо. Според информация на испанското издание \"Марка\" на почивката чехът опитал да стигне до рефера Феликс Брих и да му потърси сметка за спорния червен картон. Съдиите обаче не обърнали внимание на гневната тирада на директора на \"бианконерите\".Арбитър № 1 в света за 2016 година Марк Клатънбърг също е на мнение, че решението португалецът да бъде изгонен е твърде пресилено.\"Роналдо очевидно беше раздразнен от това, че Мурийо преигра и постави ръката си на главата на бранителя. Контактът бе твърде малък и не знам как асистентът, който бе на около 20 метра, е сметнал, че това е неспортсменско нарушение.Ако аз ръководех този мач, щях да покажа жълти картони и на двамата. Роналдо ще бъде наказан за един мач, но всичко останало би било прекалено тежко наказание\", заяви Клатънбърг пред \"Дейли Мейл\".", "date": "2018.09.20", "title": "Сестрата на Роналдо беснее заради червения картон, Недвед спори със съдиите"}
{"url": "https://offnews.bg/temida/pusnaha-chetirima-ot-zadarzhanite-za-nezakonna-sech-sluzhiteli-na-gors-688476.html", "text": "Специализираният съд пусна под гаранция двама от общо петимата арестувани за участие в организирана престъпна група за незаконна сеч. Други двама са пуснати под домашен арест, съобщи БНТ. Сред арестуваните бяха директорът на Регионална агенция по горите - София Милчо Христов и шефът на горското в Своге. Те са пуснати под домашен арест заради влошено здраве въпреки настояването на прокуратурата те да останат в ареста. \"Настояваме за тази най-тежка мярка, защото членовете на групата и съответните директори и длъжностни лица са извършили множество несъщински корупционни престъпления, същите са повлиявали на множество административно-наказателни процедури, прекратявали са редица производства срещу членове на групата, и са прикривали престъпни деяния и административни нарушения, извършвани от организираната престъпна група\", коментира прокурорът Ангел Кънев.За осем месеца групата за незаконна сеч е спечелила 1,2 млн. лева. Групата стреляла по домовете на хора, опитали да подадат сигнал и палила тяхното имущество.Решението не е окончателно и може да се обжалва.", "date": "2018.09.20", "title": "Пуснаха четирима от задържаните за незаконна сеч служители на горско"}
{"url": "https://offnews.bg/politika/spored-prezidenta-noviat-vatreshen-ministar-e-otgovoren-za-marliavata-688440.html", "text": "Президентът Румен Радев каза, че е рано да се правят оценки за новите министри в правителството. Той обаче смята, че кандидатурата на главния секретар на МВР Младен Маринов за нов вътрешен министър е парадоксална. Причината е, че именно професионалното ръководство на ведомството е отговорно за планиране на работата на полицейските органи.„Парадоксално е. Премиерът маха министър на вътрешните работи, заради „мърлявата“ работа на полицията. По закон тази работа се планира, организира, ръководи и контролира от главния секретар на МВР, който се предлага за министър“, заяви  Радев, цитиран от \"Фокус\".Радев коментира и съгласувателната процедура, която беше пречка при подписването на указа за освобождаването на Маринов. „Самият факт, че най-сетне правителството склони да изпълни тази съгласувателна процедура е малка, но важна крачка напред в битката за законност“, заяви президентът.Според държавния глава правителството има две позиции за Унгария - едната за пред българската публика, а другата за пред Съвета на ЕС.По думите му министър-председателят е оторизиран да изрази позицията на страната ни по темата за Унгария. \"Той представлява България в Съвета на ЕС, но и аз, както и вие, сме затруднени да проследим тази позиция“, заяви Радев.Той обаче смята, че \"запушването на устата\" не е европейски принцип и че въпросът за Унгария е комплексен и трябва да се разглежда в цялата му всеобхватност. Той заяви, че не приема запушването на устата да е европейски инструмент.", "date": "2018.09.20", "title": "Според президента новият вътрешен министър е отговорен за мърлявата работа в МВР"}
{"url": "https://offnews.bg/futbol/as-na-levski-se-ozoval-sluchajno-na-gerena-688443.html", "text": "Футболистът на Левски Жерсон Кабрал сподели в в интервю за \"Voetbalzone.nl\", че се е озовал случайно на \"Герена\". Холандецът призна, че през миналото лято е трябвало да заиграе в Русия.Той е имал готов договор с Динамо Москва, но всичко се разпаднало в последния момент. Въпреки това Жерсон не съжалява от развоя на събитията.\"Бях в Русия, преминах медицинските изследвания и ме представиха пред отбора, запознах се с хората, които в бъдеще щяха да са ми съотборници. Също така се здрависах с треньора Дмитрий Хохлов, стиснах си ръката и с президента.Дори имах шкафче в съблекалнята. За моя изненада обаче трансферът така и не бе финализиран. Изведнъж ми казаха, че трябва да съм повече трениран.Както изглеждаше, че няма никакъв проблем, така и в деня, в който трябваше да подпиша договора, за който се бяхме разбрали, излезе такъв.Искаха да премина някои допълнителни тестове. Ситуацията стана доста неясна и в крайна сметка всичко се провали. До ден днешен не знам какво точно се случи. Беше невероятно. В онзи момент бе и много разочароващо\", каза Кабрал.", "date": "2018.09.20", "title": "Ас на Левски се озовал случайно на Герена"}
{"url": "https://offnews.bg/bojni/dzhoshua-se-zakani-uajldar-e-sledvashtiat-688448.html", "text": "Световният шампион в тежката категория на професионалния бокс Антъни Джошуа сподели, че след битката с Александър Поветкин, ще се изправи срещу Дионтей Уайлдър. Британецът ще защитава световните си титли на WBA, WBO, IBF и IBO тази събота на \"Уембли\".\"След всяка моя победа си казвам, че следващият мач ще е с Уайлдър. Сега обаче действително съм убеден, че след като приключа с Поветкин, започвам да се готвя за Дионтей. Този бой ще се състои.Без значение дали спечеля или не, аз искам да срещна Уайлдър. Когато започвах кариерата си, той и Тайсън Фюри бяха 5 години пред мен. Аз ги гледах и се питах - кога ли ще имам възможността да ги срещна?Сега е обратното - те ме гледат и искат мач с мен. В тежката категория един удар променя историята. Ще се отнеса с Поветкин, както с всеки друг съперник - с уважение, но нямам желание да чакам повече за мач с Уайлдър\", каза Джошуа.Изказването му означава, че на този етап той няма намерение да среща победителя от мача на Кубрат Пулев и Хюи Фюри. Двамата ще се изправят един срещу друг на 27 октомври в \"Арена Армеец\", като спечелилият ще стане официален претендент на IBF.", "date": "2018.09.20", "title": "Джошуа се закани: Уайлдър е следващият"}
{"url": "https://offnews.bg/razsledvane/iskate-shofiorska-knizhka-bez-kurs-i-listovki-niama-problem-1600-lev-688438.html", "text": "Перфектен шофьор сте, но имате \"малък\" проблем - нямате книжка, а не ви се губи време с курсове, изпити по теория и кормуване. Или искате да наемете някой за шофьор, но той е неграмотен и няма шанс с листовките. Няма проблем! Достатъчни са имена, ЕГН, адрес, подпис на бял лист, няколко дни търпение, определена сума и готово: получавате напълно легална шофьорска книжка.Оферти като описаната не са нито тайни, нито необичайни. Напротив - публикуват се толкова често в общодостъпни Фейсбук групи, че са станали тривиални - потребители ги подминават, сякаш е напълно в реда на нещата да си купиш книжка или диплома.Попадаме на такава в публичната Фейсбук група \"Търся, продавам, подарявам\". Отправя я Mim Ivanova, която освен шофьорски книжки предлага и \"напълно легални\" дипломи за завършено образование.Тя не е единствената търговка - регистриран като Галин предлага пълната палитра от незаконно добити документи:Свързваме се с трети продавач, регистриран като Ivaylo Georgiev, чрез Вайбър и искаме оферта.Представяме се за полуграмотна девойка, която за n-ти път не може да пребори листовките. Питаме колко струва шофьорска книжка, категория B и Ivaylo надлежно ни информира.\"Цената за категория В е 1600 лева, процедурата отнема приблизително 7-8 дни, след като поръчате, а документите, които вадим - пише той - се издават директно чрез КАТ и са напълно легални.\"Плащането - продължава продавачът - се извършва, след като клиентът види документа, парите се превеждат по банков път.\"За да поръчате, са необходими три имена, ЕГН, местораждане, населено място по адресна регистрация, снимка и подпис на бял лист\", допълва той.Проблемът с купуването на шофьорски книжки у нас определено е много сериозен. След обявяването на гладната стачка на дисидента Николай Колев-Босия бе създадена извънредна парламентарна комисия, която да разследва сигналите за корупция в Изпълнителна агенция \"Автомобилна администрация\" (ИААА), която изпитва кандидат-шофьорите.Миналото лято ГДБОП направи акция и арестува 12 души от общо 16 изпитващи от ДАИ-София за продажба на шофьорски книжки. В момента всички те си стоят на работа. Ресорният зам.-министър на транспорта, който отговаря за ИААА, Ангел Попов е с внесен в съда обвинителен акт за измама. Прокуратурата поиска и отстраняването му от работа, но заместникът на Московски, който е известен с прякора си Геле Линейката, упорито отказва да си тръгне. Попов категорично ", "date": "2018.09.20", "title": "Искате шофьорска книжка без курс и листовки? Няма проблем: 1600 лева и е ваша"}
{"url": "https://offnews.bg/obshtestvo/mezhdunarodna-konferentcia-v-sofia-obsazhda-badeshteto-na-upravlenieto-688446.html", "text": "Българската асоциация за управление на проекти организира 2018 IPMA Conference: „Бъдещето на управлението на проекти – проектно лидерство, компетенции и култура. IPMA Agile сертификационен модел“.Събитието ще се проведе на 10 и 11 октомври 2018 г. в Международното висше бизнес училище.Конференцията събира на едно място международни и български експерти, мениджъри на проекти и изпълнителни директори от широк кръг индустрии, за да обсъдят най-новите тенденции и добри практики в областта.„Актуалната статистика сочи, че делът от брутния вътрешен продукт на редица водещи икономики, реализиран чрез проекти, вече надминава 40%. Проектният мениджмънт се наложи като доминиращ подход за реализация на почти всички промени в бизнес средата и създаването на нови продукти и услуги. Това обуславя необходимостта от поддържането на високи професионални стандарти и утвърждаването на професията “Проект мениджър” като висококвалифицирана и специфична професия с приложение във всички сфери на дейност“, каза Велизар Проданов, председател на УС на БАУП.През първия ден на конференцията ще се разгледат актуални не само на национално, но и на международно ниво теми, сред които са бъдещето на управлението на проекти; уменията и компетенциите, необходими за успешно управление на проекти; Agile лидерство и изискванията на ICB 4.0. За първи път в България специалистите по управление на проекти ще имат възможност да участват в единствената по рода си симулационна игра „Морски вълк“, изцяло базирана на изискванията ICB 4.0. Тя ще бъде водена от създателя й Владимир Иванов - Латвия.През втория ден ще се проведе специален мастър клас „Конкурентоспособност чрез усъвършенстване на организационните умения при управление на проекти“ с лектор Рейнхард Вагнер, експредседател на Международната асоциация по управление на проекти (IPMA). Днес вече не е достатъчно да управляваш професионално само един проект. Мастър класът ще бъде съсредоточен върху развитие на организационните умения за управление на множество проекти, програми и портфолио от продукти и услуги, представяйки основните концепции и начини за развитие. Специален семинар за обучители се организира на 11 октомври с водещ Владимир Иванов - той е на тема „8 начина да използваме играта за управление на проекти “Морски вълк”.Следете последните новини за 2018 IPMA Conference - „Бъдещето на управлението на проекти – проектно лидерство, компетенции и култура. IPMA Agile сертификационен модел“ на официалния сайт на събитието: ", "date": "2018.09.20", "title": "Международна конференция в София обсъжда бъдещето на управлението на проекти"}
{"url": "https://offnews.bg/volejbol/gibona-niama-da-bade-lesno-sreshtu-iran-sasht-i-kanada-688451.html", "text": "Селекционерът на волейболния национален отбор Пламен Константинов сподели на пресконференция преди мачовете с Иран, САЩ и Канада от Група G на световното първенство, че \"лъвовете\" имат шаносве да се класират за следващата фаза на надпреварата.\"Във втората фаза останаха само водещите отбори в света. Затова мисля, че качеството на мачовете ще бъде още по-добро от първата фаза. Това означава, че ще трябва да вложим много повече усилия, за да спечелим двубоите си.Ако останем с 2 загуби, е напълно реално да се класираме за финалите. Само Италия, Полша и САЩ са без нито едно поражение до момента.Всички отбори, с които ще се конкурираме за класиране във финалната фаза, са с по една или две загуби. С три победи от втората фаза е реално да се надяваме на класиране напред.Въпросът е дали може да ги постигнем. Важен е двубоят в петък. Ако спечелим утре, няма какво да губим срещу американците. Те са най-силни в нашия поток, но имаме нашите шансовеНяма да бъде лесно срещу такива съперници. Надявам се, че домакинството и усилията на момчетата да ни помогната в тежките моменти. Публиката също\", каза Константинов.", "date": "2018.09.20", "title": "Гибона: Няма да бъде лесно срещу Иран, САЩ и Канада"}
{"url": "https://offnews.bg/politika/novite-ministri-obeshtaha-priemstvenost-688449.html", "text": "Новите министри Петя Аврамова, Росен Желязков и Младен Маринов обещаха, че в работата им ще има приемственост от техните предшественици. \"Съзнавам отговорността, която поемам с поста. Ще държа на приемствеността и ще продължа всички добри политики на предходните министри - Нанков и Павлова\", каза Аврамова, която пое регионалното министерство.Предшественикът й Николай Нанков коментира, че е доволен от избора на нов министър. \"Изключително щастлив съм, че оставяме подредена къща на добър стопанин като Петя Аврамова\", каза той. Самата Аврамова пък обяви, че иска да използва знанията и опита на Нанков. Това предизвика журналистически въпрос към бившя министър - дали би ли останал в министерството като зам.-министър.  \"Не мисля, че е редно да отговарям на този въпрос. Това, което тримата министри направихме като морален акт и като поемане на политическа отговорност в широкия спектър на думата, е факт\".Аврамова обяви, че имала 3 приоритета - ефективност, качество и контрол.Новият министър на транспорта Росен Желязков пък заяви, че е запознат с всички процеси, които са на дневен ред в министерството и предстои да приоритизира следващите стъпки. Предшественикът му обяви, че \"секторът в момента е в устойчиво състояние, на Росен Желязков му предстои да продължи с модернизацията на железниците\".Желязков каза, че първата му работа ще бъде да се види с Московски и екипа му. \"Да се създадат условия за нормална приемственост, да се внесе необходимото успокоение в работата и непрекъсваемостта на процесите и да се приоритизират следващите стъпки. Това, което ще бъде направено в конкретика, ще бъде артикулриано в парламента и пред медиите в близките дни\", каза той. Бившият главен секретар на МВР и настоящ вътрешен министър Младен Маринов обяви, че на системата ѝ трябва да се продължи започнатото. \"Смятам, че ориентирайки се и към човешкия ресурс, и към технологичното обновяване, ще постигнем добри резултати\", каза Маринов. Той коментира, че въпросът кой ще бъде новият главен секретар на МВР не стои на дневен ред.Досегашният вътрешен министър пък обяви, че ще върен в Народното събрание като депутат и ще е част от \"комисията за отбрана и вътрешна сигурност\" и дори иска да й е председател. Такава комисия обаче не съществува. Има две отделни комисии - по вътрешен ред и сигурност и по отбрана. ", "date": "2018.09.20", "title": "Новите министри обещаха приемственост"}
{"url": "https://offnews.bg/politika/amerikanskiat-poslanik-na-kraka-pri-dogan-688442.html", "text": "Почетният председател на ДПС д-р Ахмед Доган и председателят партията Мустафа Карадайъ са се срещнали вчера с посланика на САЩ Н.Пр. Ерик Рубин в централата на Движението за права и свободи. Това става ясно от сайта на ДПС. Според информацията са обсъдени \"актуални политически въпроси, както и развитието на двустранните отношения\".Участниците в срещата изразиха задоволство от възможността да обменят мнения и позиции по отделни теми, както и убеждението, че такива срещи са необходими и полезни.Взаимното уважение и диалогът способстват за развитие на демократичните процеси и трябва да бъдат поощрявани, пише още в информацията на ДПС.", "date": "2018.09.20", "title": "Американският посланик на крака при Доган"}
{"url": "https://offnews.bg/politika/borisov-radev-da-si-napravi-partiata-ili-da-oglavi-bsp-688447.html", "text": "\"Към днешна дата има една ясно изразена позиция и тя е от партия ГЕРБ със своите 6 евродепутати и от ВМРО със своя депутат Джамбазки, които са гласували против санкции срещу Унгария\".Това заяви премиерът Бойко Борисов пред журналисти след неформалната среща на държавните и правителствени ръководители на ЕС в Залцбург.Думите му са по повод обвиненията на лидера на БСП Корнелия Нинова, че на Борисов .Той посочи още, че снощи веднага се обадил на Красимир Каракачанов и Валери Симеонов да им разясни какво са приели на оперативно заседание. Борисов заяви, че решението на правителството да подкрепи Унгария няма правна стойност, а позицията ще бъде изготвена за \"някой ден\", ако се стигне до такова решение:Министър-председателят е категоричен, че не воюва с президентската институция. Според него Румен Радев всеки ден излиза и казва нещо срещу ГЕРБ. \"В края на краищата хайде най-сетне да си направи партията или да оглави БСП, да излезе на избори, да си подреди министри, да управлява и да го докаже\", каза Борисов.Бойко Борисов коментира още думите на председателя на ПГ на \"Обединени патриоти\", че началникът на кабинета на премиера - Румяна Бъчварова, може да саботира премиера:Според него Румяна Бъчварова се справя добре като началник на кабинета. \"В България вече все повече, когато една фалшива, жълта или кафява новина се появи някъде, вие я подемате, почва да се ретранслира и това е модел на поведение на много политици\", заяви Бойко Борисов.", "date": "2018.09.20", "title": "Борисов: Радев да си направи партията или да оглави БСП"}
{"url": "https://offnews.bg/tehnologii/zhiustin-toms-digitalniat-ekspert-za-sajt-na-godinata-komunikatcii-688445.html", "text": " е конкурс, който цели да покаже, че в България се търсят високи стандарти в онлайн пространството. 52-членно жури ще определи най-добрия сайт в няколко категории, а самият конкурс е организиран от \"Фондация за активно развитие на уеб\".Пред ОFFNews застана Жюстин Томс - представител на фондацията и ръководител на събитието, която разказва повече за \"Сайт на годината\", дигиталния бранш и неговото развитие.Томс е сред пионерите в българския уеб. Автор е на над 10 книги по темата. Дългогодишен преподавател в НБУ по дигитални комуникации и онлайн присъствие. Ръководи агенция \"Ей Би Си Дизайн енд Комюникейшън\" и определено има какво да каже:\"Сайт на годината\" е нещо ново, което продължава стари традиции, поставени преди доста години. Радвам се, че го има и че браншът ще може да показва стандарти, ниво и помага за развитието на по-качествени сайтове в България - за бизнеса и за хората.Започва да тежи това да си пионер, когато минат едни 20 години. Темпото е различно. Очакванията на всички други към теб са различни. И за Dir.bg важи същото. Дълго са били лидер. Трудно е да се задържат на старите позиции без да се променят. А промяната изисква доста.За силен бранш не е трудно. Дупката от 3 години показва, че мястото на \"Сайт на годината\" е запазено и събитието е повече от нужно. Хубаво, че интернет бизнесите са далеч от политиката и все още са доста чисти.Процес си беше. Но вече твърдо сме там и то повече от 10 години. В началото сайтове се правеха, \"защото е модерно\", \"защото така казаха шефовете от чужбина\". Днес тази потребност е осъзната и е ясно, че сайтът е основно звено в комуникационния микс на всеки бизнес.Нужно е всяка фирма, организация, институция да си има комуникационна стратегия. Няма как през 2018 г. да не е така, ако този субект иска да съществува устойчиво на пазара и в бъдеще. Нещата \"на парче\" и кампанийно вече отминаха. В интернет говорим за маркетинг в реално време, 24/7 маркетинг. Без това няма как да мине. И не е толкова страшно, колкото звучи. Но е важно да се прави с мисъл и компетенция. Иначе ще доведе до лутане и загуби. Повече по темата може да се прочете в книгите ми или да се дойде на лекциите ми и организирани от фирмата обучения.Много ясно. Хората са други днес, имат различни изисквания. Кой чете от хартия новини? Никой. Дори възрастните хора все повече са онлайн. В този смисъл \"традиционни\" медии е повече бранд, отколкото реална медия. Да, технологиите промениха много. Промениха и понятието за медии, за новини, внесоха интерактивност, скорост, двупосочност. И този процес е необратим. Дори понякога може да бъде плашещ.Те са платформа за общуване. Общуване между хората, които разбира се си носят и амбициите, и страховете, и еготата в тази платформа. Дори ги показват повече.Не, нормално явление са. Не са само у нас. Мисля, че самите платформи полагат доста усилия да противоборстват и намират инструменти да лимитират белите на троловете. Но не е лесно. Тепърва ще се случват неща в тази посока.Идеално. Ще е добре да се поекспериментира в тази посока. Модели вече има - от години много хора живеят във виртуални светове.Няма много. Но я трупа. Културата извън интернет и в интернет не са различни. Процес е и няма как да се прескочат стъпала, иска си натрупване и работа. Но зависи с кого го сравняваме българинът. Спрямо някои култури сме доста напред като дигитална нация.И да, и не. Някои от най-добрите инфлуенсъри са именно журналисти. За България това явление все още е в кулминация и смятам, че скоро ще започне да затихва, както се случва навън. За социалните мрежи, инфлуенсърите, троловете, интернет медиите - за всичко това ще има лекции на семинарната част съпътстваща \"Сайт на годината\".Ще има други формати, които ще се случват след награждаването на 4-ти октомври. Очаквайте.Много и най-различни специалисти са нужни за онлайн средата. От технически, хардуеристи, през програмисти, фронт ендъри, дизайнери, копирайтъри, криейтив хора, SEO специалисти, маркетинг, content експерти и още и още, и още.На различни места, ако говорим за формално образование. Има и много курсове - все по-популярни са и набират скорост. Но най-вече онлайн. Всеки сам. Ученето е гарантирано за цял живот при тези професии.Относително. Отново зависи с какво го сравняваме. Плюс от специалист до специалист в digital-а си има разлика.Хората. Не обичам мрънкачи и мързеливци. Гледам да ги избягвам. Зареждат ме другите хора - хората, които искат да работят, да променят, да учат, да развиват, да се развиват, да са активни, да са истински, мислещи и чувстващи, създаващи - те ме зареждат.", "date": "2018.09.20", "title": "Жюстин Томс: Дигиталният експерт за 'Сайт на годината', комуникациите и интернет културата на българина"}
{"url": "https://offnews.bg/futbol/iuve-se-spravi-s-valensia-ronaldo-izgonen-v-debiuta-si-za-biankoneri-688411.html", "text": "Ювентус победи с 2:0 Валенсия в двубой от Група Н на Шампионската лига, като в главно действащо лице се превърна главният съдия Феликс Брих.Сблъсъкът на стадион \"Местая\" беше изпълнен с много нерви и след три изпуснати чисти положения, гостите останаха с човек по-малко на терена в 29-ата минута заради червен картон на Кристиано Роналдо.Това обаче не попречи на италианците да спечелят дузпа в края на полувремето, когато Даниел Парехо ритна с бутоните в главата Жоао Кансело, а Миралем Пянич запази хладнокръвие от бялата точка. Малко след подновяването на играта торинци спечелиха нова дузпа за фаул на Миши Батшуай срещу Леонардо Бонучи. Босненският национал отново се разписа и удвои преднината на \"бианконерите\". В края на двубоя Войсчех Шчесни спаси дузпа на Парехо.Манчестър Юнайтед пък стартира участието си в Шампионската лига с победа с 3:0 над Йънг Бойс в другия мач от групата. Футболистите на мениджъра Жозе Моуриньо стигнаха безпроблемно до триумфа, в който главен герой беше Пол Погба. Халфът се отчете с два гола и една асистенция към Антони Марсиал, който оформи класиката в срещата.В друг интересен сблълсък тази вечер европейският клубен шампион Реал Мадрид разгроми Рома с 3:0. Иско откри резултата от фаул в самия край на първото полувреме, а точен изстрел на Гарет Бейл в 58-ата минута успокои феновете на \"белия балет\". В добавеното време красиво попадение на резервата Мариано Диас довърши Рома.Група Е:Аякс - АЕК 3:0Бенфика - Байерн Мюнхен 0:2Група F:Шахтьор Донецк - Хофенхайм 2:2Манчестър Сити - Олимпик Лион 1:2Група G:Реал Мадрид - Рома 3:0Виктория Пилзен - ЦСКА Москва 2:2Група Н:Валенсия - Ювентус 0:2Йънг Бойс - Манчестър Юнайтед 0:3", "date": "2018.09.20", "title": "Юве се справи с Валенсия, Роналдо изгонен в дебюта си за \"бианконерите\" в Шампионската лига"}
{"url": "https://offnews.bg/obshtestvo/tciala-nosht-bez-voda-v-chast-ot-mladost-1-688389.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. От 23:00 часа тази вечер до 09:00 часа утре, във връзка с подмяна на спирателен кран на ул. „Андрей Сахаров\", жк. „Младост“ 1, се налага спиране на водоподаването в бл. 70, бл. 71, бл. 72, бл. 72А, бл. 73, бл. 75А, ул. „Андрей Сахаров“ №25, №48, №50, №52, №56. бл. 70А, ул. „Андрей Сахаров“ №23.Подмяна на водомерен възел на ул. „Пролет“, кв. „Горубляне“, налага спиране на водоподаването от 09:00 до 19:00 часа в района на ул. „Пролет“ и ул. „Роса“. Монтаж на спирателен кран на ул. „Иван Кралича“, кв. „Бенковски“, се налага спиране на водоподаването от 09:00 до 19:00 часа на ул. „Иван Кралича “, ул. „Хоризонт“, ул. „Биримирски извор“. Диагностика на уличен водопровод на ул. „Христо Ботев“, с. Яна, налага спиране на водоподаването от 10:00 до 18:00 часа на бул. „Ботевградско шосе“, ул. „Васил Левски“, ул. „Райна Княгиня“, ул. „Старо Буховско шосе“. Заради подмяна на водомерен възел на ул. „Христо Андонов“, кв. „Суходол“, се налага спиране на водоподаването от 09:00 до 12:00 часа на ул. „Христо Андонов“. ", "date": "2018.09.20", "title": "Цяла нощ без вода в част от Младост 1"}
{"url": "https://offnews.bg/kultura/preporachvame-vi-balgarskite-hudozhnitci-dnes-i-chavdar-petrov-v-kvad-688397.html", "text": "От днес до 4 ноември в залите на галерия \"Квадрат 500\" ще можете да надникнете в света на художника Чавдар Петров и неговата \"Лунна нощ\".Изложбата е част от инициативата „Българските художници днес“ на Национална художествена галерия.Изложбата включва творби, създадени през настоящата година, които отразяват един много съкровен аспект от артистичната същност на автора – детската възхита от съприкосновението със звездното небе, прераснала впоследствие в неизчерпаем източник на вдъхновение.В своите спомени художникът разказва: „От малък обичам да гледам луната. Спомням си как на село лятно време спяхме навън. Баба и дядо постилаха рогозките, върху тях чергите, и всички лягахме. Нас децата ни слагаха по средата. Кучетата и котките също бяха покрай нас. Аз гледах небето, звездите, слушах песента на щурците и мечтаех за много неща. Но най-хубаво ми беше, когато изгрее луната. Когато е пълнолуние, нощите стават вълшебни. Светлината, хвърлените сенки придават една приказност на цялата природа. Не обичам да спя на спуснати щори и пердета. Продължавам да гледам небосклона, луната и звездите!“Картините са отражение на творческата вглъбеност, в която на преден план излизат магията и очарованието на природата.", "date": "2018.09.20", "title": "Препоръчваме ви: Българските художници днес и Чавдар Петров в Квадрат 500"}
{"url": "https://offnews.bg/obshtestvo/slanchevo-do-29-gradusa-dnes-688412.html", "text": "Днес ще бъде слънчево с временни увеличения на облачността, предимно висока. Ще духа слаб до умерен вятър от изток-североизток. Максималните температури ще са между 24° и 29°, в София - 26°, показва прогнозата на Националния институт по метеорология и хидрология.Над планините ще бъде предимно слънчево с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра около 20°, на 2000 метра – около 13°.Над Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала.", "date": "2018.09.20", "title": "Слънчево, до 29 градуса днес"}
{"url": "https://offnews.bg/sviat/sled-zaltcburg-nikakav-napredak-po-brekzit-688415.html", "text": "Никакъв напредък по споразумението за Брекзит. Това е резултатът от работната вечеря на лидерите на ЕС в Залцбург, Австрия, пише \"Ройтерс\". Основната спънка е въпросът за режима на ирландско-британската граница.\"На този етап сме в застой. Няма прогрес\", каза президентът на Литва Далия Грибаускайте.\"По въпроса за границата няма напредък. Нека видим какво ще покаже дискусията между 27-те утре\", коментира словашкият премиер Петер Пелегрини. Във въпросната дискусия ще се съберат лидерите на страните членки без Тереза Мей.Британският министър-председател е категорична, че Великобритания ще излезе от Съюза през март и че нов референдум по въпроса няма да има. В речта си Мей попитала колегите си как биха постъпили, ако от тях поискат да се съгласят с \"юридическо разделяне\" на техните страни. Това целял ЕС с искането за граница без граничен контрол между Република Ирландия и Северна Ирландия. Това означавало британската провинция да остане територия, в която да важат икономическите правила на ЕС.Според нея проблемът можел да бъде разрешен, ако се гарантира \"търговия без пречки\".Че липсва напредък потвърди и ирландският премиер Лео Варадкар в Залцбург вчера. Шефът на Еврокомисията Жан-Клод Юнкер също каза пред репортери, че споразумението с Великобритания все още е \"твърде далече\".Според преговарящия екип на Брюксел проблемът не е само митнически - трябва да се гарантира, че влизащите в ЕС британски стоки ще бъдат произведени според правилата на ЕС - нещо,което Лондон иска да избегне.", "date": "2018.09.20", "title": "След Залцбург: никакъв напредък по Брекзит"}
{"url": "https://offnews.bg/sviat/zhurnalist-shte-lezhi-7-godini-v-zatvora-zaradi-kritiki-sreshtu-liderk-688416.html", "text": "Бивш политически коментатор бе осъден на седем години затвор за критики срещу лидерката на Мианмар Аун Сан Су Чжи, отправени във \"Фейсбук\", предаде Франс прес, цитирана от БТА.Нгар Мин Све бе признат за виновен за \"метеж\" и за писане на \"оскърбителни публикации\" в социалната мрежа срещу Су Чжи, \"създавайки у хората невярна представа за нея\", заяви пред АФП вчера говорител на съда.Нгар Мин Све е бивш колумнист в издаван от правителството вестник по времето на военната хунта. Той е известен с критичното си отношение към бившата дисидентка Су Чжи, дошла на власт в началото на 2016 г.Миналата година хиляди хора подкрепиха подписка с искането Аун Сан Су Чжи да върне Нобеловата си награда за мир заради гоненията срещу рохингите в Мианмар липсата на реакция на случващото се в страната. Според много политически коментатори в страната се извършва етническо прочистване на мюсюлманското малцинство.", "date": "2018.09.20", "title": "Журналист ще лежи 7 години в затвора заради критики срещу лидерката на Мианмар"}
{"url": "https://offnews.bg/razsledvane/dori-i-naj-novite-vlakove-na-bdzh-simens-deziro-veche-sa-opasni-688390.html", "text": "Дори и най-новите влакове на БДЖ - електрическите и дизеловите мотриси \"Дезиро\" на германския гигант \"Сименс\" вече са опасни за пътуване, показа проучване на OFFNews. Те са навъртели стотици хиляди километри над максимално допустимия пробег, след който трябва да отидат на основен ремонт. Според техническите им изисквания, мотрисите трябва да бъдат пратени на капиталов ремонт при достигане на 1 милион километра. По изключение се допуска отлагане до 1,2 милиона километра. Всичките \"Дезира\", които все още са в движение в момента, са навъртели над 1,2 милиона километра още в края на миналата година. А в момента някои от влакчетата на \"Сименс\" вече са достигнали крайно недопустимите милион и половина километра пробег. Това крие риск както от катастрофи, така и от скорошното им бракуване, показва анализ, поръчан от БДЖ, с който OFFNews разполага.Жп превозвачът продължава да използва германските мотриси, тъй като по време на сегашното ръководство на компанията с години бяха забавени крайно наложителни ремонти на подвижния състав. На практика компанията няма здрави влакове, с които да изпълнява превозите по договора за предоставяне на обществена железопътна услуга, ако спре \"Дезирата\". А в случай, че превозите бъдат ограничени, то и държавата би трябвало да отреже субсидията от 200 милиона лева, която изплаща на дружеството всяка година. Естествено БДЖ не искат да губят сигурните пари, още повече че пътниците им намаляват с всяка следваща година заради все по-некачествената услуга.Не е луд, който яде зелникаХитруването с живота и здравето на пътниците от страна на БДЖ, които ще загубят пари, ако спрат мотрисите, би следвало да е проблем най-вече за транспортното министерство. Там има цяла администрация, която изпълнява ролята на секторен регулатор - Изпълнителна агенция \"Железопътна администрация\" (ИАЖА). Чиновниците там отдавна са наясно с проблема с вече опасните \"Дезира\", но не са предприели никакви стъпки да ги спрат. И няма как да е иначе след като говорим за администрация, която е на подчинение на транспортния министър, който също така е принципал на самите БДЖ. Получава се омагьосан кръг, в който държавните чиновници могат само да ръсят захар против уроки и да палят свещички с някой от неремонтираните влакове да не се случи трагедия като тази с автобуса край Своге. Защото тогава сметката ще пристигне точно при ИАЖА и министъра, който им е шеф. Колкото до БДЖ, там цари омерта по отношение на проблема с германските влакчета. Държавната компания е поръчала \"Анализ на техническото състояние на дизелови мотрисни влакове серия 10 и електрически мотрисни влакове серии 30 и 31, собственост на \"БДЖ-Пътнически превози\" още през лятото на 2016 г. Докладът на проф. дтн инж.-мат. Ненчо Георгиев Ненов е заведен в деловодството на компанията под вх. № 36-00-572 на 12 септември 2016 г. и съдържа куп притеснителни констатации за забавените ремонти на мотрисите \"Дезиро\". В анализа изрично е посочено, че \"БДЖ-Пътнически превози\" не разполага с необходимото оборудване, технически капацитет, технологични възможности и обучен персонал и няма възможност да извърши самостоятелно предстоящите основни ремонти\". В документа са записани изключително стряскащи факти. Ето няколко примера:След констатацията се изброява дълъг списък от рискови елементи при мотрисите \"Сименс\" - гумени уплътнения и водни съединения на двигатели, силови агрегати, редуктори и други елементи на силовото задвижване; елементи от ресорното окачване; външни гумени уплътнения по коша на мотрисите.И още:Според анализа друг сериозен проблем с мотрисите \"Дезиро\" е некачествената им поддръжка от страна на \"БДЖ-Пътнически превози\".По-нататък той изрично посочва, че без ремонт на \"Сименсите\" на практика ще доведе до риск от изключително тежки повреди, снижаване на остатъчния ресурс на най-важните агрегати и:", "date": "2018.09.20", "title": "Дори и най-новите влакове на БДЖ - Сименс Дезиро вече са опасни"}
{"url": "https://offnews.bg/112/otkriha-tcial-arsenal-ot-vzrivni-veshtestva-i-orazhie-v-doma-na-61-god-688423.html", "text": "Голямо количество оръжие и боеприпаси бяха открити на 19.09.2018г. в частен имот в село Манастирище, община Хайредин, съобщиха от МВР.Намерени и иззети са незаконно притежавани оръжия и боеприпаси. Акцията е проведена след оперативно-следствени действия на служители от сектор „Противодействие на криминалната престъпност“ при ОДМВР- Враца, които извършиха проверка и претърсване в частен имот - къща и двор в село Манастирище, общ. Хайредин, собственост на двама братя, на 61г. и на 54г.При претърсване на помещения ползвани от 61-годишния мъж, са намерени и иззети: гладкоцевна ловна пушка 12 калибър; 2 пневматични пушки; 1 бойна граната РГД-5 със завита запалка в нея; 1 имитационна граната със запалка в нея; 50 електродетонатори; тротилова пресовка с тегло около 200 грама; 1 метално тяло с цилиндрична форма, саморъчно изработено; 3 пълнители за автомат тип „АК“; 3 метални кутии с барут за ловни патрони; 1 плик, съдържащ около двеста грама барут за ловни патрони; 1 кутия с капсулвъзпламенители за ловни патрони; 2 огнепроводни шнурове съответно с дължина 8,10 метра и 0,20 метра; 417 ловни и бойни боеприпаси от различен калибър.В хода на претърсването, след установяването на взривни вещества, местопроизшествието е запазено до пристигането на екип на Специализираният отряд за борба с тероризма- МВР. Собственикът на имота/61-годишен/, който е криминално проявен, не е задържан по здравословни причини. Образувано е досъдебно производство по чл. 339 от НК.", "date": "2018.09.20", "title": "Откриха цял арсенал от взривни вещества и оръжие в дома на 61-годишен мъж от Манастирище"}
{"url": "https://offnews.bg/sviat/dvama-zaginaha-v-moshtna-buria-v-irlandia-688414.html", "text": "Двама души загинаха в мощна буря, която удари Великобритания.В Ирландия караваната на швейцарска туристка (50 г.) е била отнесена от вятъра и е паднала от скала, а жената е починала. В Северна Ирландия 20-ина годишен мъж е бил смазан от паднало дърво в парк.200 хиляди останаха без ток по време на бурята \"Али\". В Северна Ирландия и Шотландия тя повали дървета и блокира пътища. Повече от 50 полета бяха отменени. Скоростта на вятъра достигна 225 километра в час.", "date": "2018.09.20", "title": "Двама загинаха в мощна буря в Ирландия"}
{"url": "https://offnews.bg/liubov-i-seks/natalia-kobilkina-obiavi-pri-gala-che-chaka-bebe-688424.html", "text": "Известната сексоложка Наталия Кобилкина и съпругът ѝ - гръцкият милионер Такис Дретакис, очакват първото си дете.Кобилкина сама разкри приятната изненада в ефира на \"На кафе\" по Нова телевизия. Тя е в четвъртия месец, но все още не е решила в коя болница ще роди, уточни сексоложката.Според нея бременността не трябва да пречи на забавленията в живота на жената. Необходимо е обаче да се спазва режим на хранене и редовно да се спортува, за да се поддържа добра физическа форма и самочувствие, категорична е Кобилкина.", "date": "2018.09.20", "title": "Наталия Кобилкина обяви при Гала, че чака бебе"}
{"url": "https://offnews.bg/politika/ninova-gerb-naliva-s-ednata-raka-pari-na-arabadzhiev-i-minio-stajkov-688418.html", "text": "Борисов и ГЕРБ поставиха България на колене пред 5 търговски вериги. Това заяви лидерът на БСП Корнелия Нинова на среща с граждани във Велико Търново за „Визия за България“. Тя обясни, че правителството дава открит урок за антиикономическа, антиевропейска политика и липса на държавност - Порожанов е отишъл при търговските вериги да ги помили да не покачват цената на хляба. Лидерът на левицата подчерта, че в ръцете на управляващите са всички механизми за влияние на шоковото поскъпване на цените на хляба - намаляване на ДДС, сезиране на КЗК. По думите й комисията трябва да попита веригите - защо натискат българските производители да продават продукцията си под себестойност. Тя допълни, че хлебопроизводители са обяснили, че ако един хляб струва 1 лев, 35 ст. се плаща на производителя, 45 ст. са за търговската верига и 20 ст. отиват като ДДС в бюджета. Нинова подчерта, че БСП е повдигала многократно темата с двойните стандарти при храните, предлагала е закон за търговските вериги, както и мерки за подпомагане на българското производство. „Малкият и средният бизнес е пропищял от извиването на ръце от страна на търговските вериги - да продава под себестойност, да плащат услуги, които не им се предоставят. Докъде докара Борисов България? Вместо да изправят държавата срещу този проблем и да се справят с него, те отиват да се молят на колене“, заяви Корнелия Нинова. Председателят на БСП цитира думите на Борисов: „Олигарсите, ако не искат да им взимаме ролсройсите, да спазват законите“. Тя припомни първия мандат на Борисов, когато са обикаляли с хеликоптери и са снимали палатите на митничари, на олигарси и са обещавали да им ги приберат като незаконно придобити. „Палатите още са си там и онези хора си живеят в тях. Така и сега - докато с едната ръка прибира ролсройсите, с другата ръка на същите хора им наливат милиони от нашите пари“, каза още тя. Лидерът на БСП попита - кое правителство е наляло пари в хотелите на Арабаджиев, на който сега му прибират ролсройсите, за да спят там всички европейски делегации и е наляло на Миньо Стайков стотици хиляди по време, пак на Европредседателството, за да снабдява с ракия за гостите от Европа. „С кои очи сега ще погледнат тези европейски лидери и ще им кажат, че са спали, яли и пили от такива хора, които сега ги прибират за престъпления“, попита Корнелия Нинова.На страницата си във фейсбук късно снощи тя коментира и думите на премиера Борисов от Залцбург, че Решението на Министерски съвет да бъде изготвена позиция срещу предложението на Европейския парламент към Съвета на ЕС за започване на процедура за отнемане на гласа на Унгария няма правна стойност.Нинова написа: ", "date": "2018.09.20", "title": "Нинова: ГЕРБ налива с едната ръка пари на Арабаджиев и Миньо Стайков, с другата им взима ролсройсите"}
{"url": "https://offnews.bg/obshtestvo/sv-evstatij-bil-izgoren-zaedno-s-zhena-si-i-sinovete-si-688392.html", "text": "Църквата почита днес Св. великомъченик Евстатий Плакида и пострадалите с него - жена му Татяна и чедата му Агапий и Теопист. Св. великомъченик Евстатий живял през втората половина на първия и първите десетилетия на втория век. Като езичник носел името Плакида. Бил прославен римски пълководец при царуването на императорите Тит и Траян.Евстатий расъл в езичество, но по-късно приел свето Кръщение заедно с жена си Теопистия и синовете си Агапий и Теопист. Първото изпитание у него било това, че изгубил цялото си богато имущество и измрели всичките му слуги. За него било особено тежко да изпадне изведнъж в крайна бедност и да се лиши от помощниците си. Към големите материални лишения се прибавили оскърбленията от предишните му приятели. Станал последен бедняк, той узнал, че повече от тях са обичали в него само богаството му. Те го изоставили в нещастието. Готови били да обвинят него за постигналите го беди. Евстатий преживял това много тежко. Не възроптал против Бога. Решил да напусне родината си заедно с цялото си семейство. Не искал да живее повече там, гдето станала печалната промяна в живота му. Не можел да понася това, че хората изменили коренно отношенията си към него, към жена му, към синовете му.Той заминал за Египет, гдето можел да скрие своя сан. Заел се с надничарска работа, за да прехранва семейството си. Тук обаче го сполетяла още по-голяма беда: разбойник отвлякъл жена му, а синовете му се изгубили в пустинята.Евстатий прекарал в Египет 15 години в мъки, лишения и труд. В това време варвари застрашавали столицата на империята – Рим. Император Траян си спомнил за бившия военачалник Плакида, който не веднъж отблъсквал с успех враговете. Заповядал да го намерят, за да му повери наново командването на войската. Евстатий бил открит и доведен в Рим. Императорът го приел с почести и го назначил за върховен началник на римската войска.Походът срещу варварите завършил с блестящ успех.Евстатий се връщал тържествено в Рим начело на победоносната войска. При това завръщане той имал голямо щастие: в лицата на двама прекрасни момци – войници открил своите синове, а в лицето на една жена, която прислужвала във войската – своята съпруга. Овчари били отървали синовете му от нападналите ги в пустинята зверове и ги отгледали като свои чеда. Бог бил избавил жена му от нейния пленител, като го наказал със смърт. Вестта за това чудно събитие се разпространила бързо измежду войниците. И цялата войска споделила радостта на своя любим военачалник.Като че ли нищо вече не могло да помрачи радостта на събралите се наново след толкова тежки години съпруг, съпруга и синове.Новият император Адриан, който наследил умрелия Тит, приел с големи почести удържалите славна победа над варварите и пожелал да отпразнува това събитие чрез тържествено жертвоприношение на езическите богове. Насъбрали се за вземат участие в това празненство всички войници, всички граждани на Рим, които все още вярвали в езическите богове. Само Плакида, главният виновник на честваното събитие, не се оказал в храма ...- А къде е Плакида? – запитал императорът, който веднага забелязал отсъствието му.Адриан наредил веднага да го извикат. Запитал го:Защо не вземаш участие в благодарственото жертвоприношение на боговете? Аз съм християнин - отговорил Евстатий. – Почитам единия мой Бог – Господ Иисус Христос. Нему благодаря. Него славя. Аз знам, че Той изпрати Своята помощ за победа над враговете ...Разгневен от тоя отговор и разярен до крайност от съпротивата на Евстатий да вземе участие в езическото празненство, император Адриан, не пощадил прославения с победи и любов от народа военачалник. Лишил го от военен сан и заповядал да го предадат заедно с цялото му семейство на зверовете в цирка.За изумление на многобройните посетители в цирка зверовете не се допрели до Евстатий, до жена му и синовете му. После били хвърлени в нагорещена пещ, където се сдобили с мъченическа смърт. Телата им обаче останали невредими в огъня.Благочестиви християни ги погребали с почести през 126 година. ", "date": "2018.09.20", "title": "Св. Евстатий бил изгорен заедно с жена си и синовете си"}
{"url": "https://offnews.bg/112/zadarzhaha-mazh-ograbil-dete-s-belezhka-ne-vikaj-imam-nozh-688427.html", "text": "46-годишен мъж от Хасково е задържан след като заплашил и ограбил дете. Сигналът е подаден от 12-годишно момиче от Димитровград. Детето е посетило районното полицейско управление в 16 часа вчера и разказало, че докато се прибирало към дома си в Димитровград, забелязало мъж с колело, който го следвал, информира Дарик. При влизане във входа на блока, непознатият подал на момичето бележка, на която пишело: „Не викай, защото имам нож“. Накарал я да отключи апартамента и задигнал мобилния ѝ телефон и дребни монети. След като я заплашил, хвърлил ключовете за дома и си тръгнал. След подадения сигнал са сформирани полицейски екипи за издирване на нападателя. С помощта на видеонаблюдението на града и даденото от момичето описание, той е задържан.Пред разследващите е направил пълни самопризнания и е описал механизма на извършеното престъпление. При обиска е намерен мобилният телефон на момичето.Образувано е досъдебно производство, съобщават от ОД на МВР-Хасково.", "date": "2018.09.20", "title": "Задържаха мъж, ограбил дете с бележка: Не викай, имам нож!"}
{"url": "https://offnews.bg/obshtestvo/lgbti-mladezhi-se-sabirat-v-borisovata-gradina-zaradi-ubit-ot-homofobi-688429.html", "text": "Фондация GLAS и младежка ЛГБТИ организация „Действие” организират възпоменание и запалване на свещи на мястото в Борисовата градина, където през 2008 г. 25-годишният Михаил Стоянов беше пребит до смърт заради предполагаемата си хомосексуалност. Десет години по-късно убийците получиха намалени присъди въпреки самопризнанието си, че „са прочиствали парка от гейове“Възпоменанието е днес от от 18 ч. 25-годишният Михаил Стоянов беше пребит до смърт в Борисовата градина от младежи, които “прочиствали парка от гейове”, на 30 септември 2008 г. Точно 10 години по-късно след жестокото убийство извършителите влязоха в затвора с намалени присъди след решение на Върховния касационен съд. През юни 2018 г. те бяха осъдени на 10 и на 4.5 години затвор.Извършителите бяха задържани напълно случайно, две години след убийството, което е първият документиран и получил широка публичност случай на убийство по хомофобски подбуди у нас, което го прави с особено важно значение както за съдебната практика, така и ЛГБТИ хората в България. Знаковото дело е пример и за бавно правосъдие – три години бяха нужни на прокуратурата да изправи пред съда само част от отговорните.Сега действащото законодателство в България нито признава жертвите на хомофобски и трансфобски престъпления, нито отправя към извършителите послание, че сексуалната ориентация и половата идентичност не могат да бъдат причина за посегателство. С това възпоменание отново настояваме за промяна в Наказателния кодекс, пишат организаторите на възпоменанието.", "date": "2018.09.20", "title": "ЛГБТИ младежи се събират в Борисовата градина заради убит от хомофоби"}
{"url": "https://offnews.bg/politika/mvr-bojkotira-upravlenskata-programa-i-dava-na-obshtinite-da-mu-varsha-688431.html", "text": "Министерството на вътрешните работи е дало зелена светлина на спорните промени в , с които се позволява на общините да назначават униформени служители по сигурността. Те ще имат правомощия, близки до полицейските, като ще преминават на обучения в МВР и освен задържането на лица и налагане на санкции, ще могат да заработват и като пътни полицаи.Във вътрешната комисия в парламента е внесено становище, в което ръководството на МВР дава принципното си съгласие с промените в закона и се съгласява вменените му по закон правомощия в Закона за МВР и Закона за движение по пътищата да се изпълняват и от служители извън системата му. С това на практика ведомството влиза в хипотезата, с която парламентът узакони изземването на правомощия на МВР от частните охранителни фирми. Това доведе до реакция от  и , които атакуваха разпоредбите в Конституционния съд като противоконституционни. В същото време,  промените в закона за местната власт, които бяха внесени от депутати от ГЕРБ и Обединени патриоти, влизат в противоречие с управленската програма на правителството. В нея наистина е посочена необходимостта от по-тясно сътрудничество на МВР с местната власт, но никъде не е посочено назначаването на общински служители, които да поемат част от отговорностите на МВР. Нещо повече: там се говори за преразпределение на кадровия ресурс, така че да може да се увеличи присъствието на полицейски състав в малките и средно големите населени места, като това трябва да стане чрез назначаване на \"униформени служители в полицията и жандармерията на свободни длъжности по незает щат\". В програмата е предвидено също промяна в Закона за МВР за осигуряване на служители по трудово правоотношение, които да съдействат при опазването на обществения ред в малките населени места. За общините е предвидено МВР да изгради \"видеонаблюдение на основните артерии с криминогенен потенциал\".Увереност на вносителите за цитираните законодателни промени вероятно е дало изречението за \"Засилено сътрудничество с Националното сдружение на общините в Република България и с местните комисии по опазване на обществения ред и сигурността\".Само че от становището на МВР по тези промени изобщо не се говори за сътрудничество. Нещо повече - МВР в прав текст заявява, че в определени случаи, когато назначените по закона общински служители задържат нарушител, не е нужно да го предават на полицейските органи. Сътрудничеството в този случай се свежда до уведомяване на властите.  От становището на МВР се разбира също, че законовите промени крият риск от създаване на хаос сред институциите заради дублиране на функции. Първата заложена мина е във възможността да съществуват два органа на общинско ниво, които да се грижат за сигурността. Сега съществуват съвети по сигурността, които подпомагат областните управители и кметовете на общини. От вътрешното министерство смятат още, че не е съвсем ясно как ще си сътрудничат с местната власт, когато новоназначените им служители извършват контрол само на общински разпоредби. На практика с това МВР признава възможността тези служители да изземват функции.От МВР виждат и колизия с промените с подготвяния нов Закон за движение по пътищата, където е предвидено специален фонд, в който се събират парите от глоби, да финансира изграждането на мрежа от технически средства за контрол на пътя. Новопредложените текстове в закона за местната власт крият отново риск от дублиране на правомощия по санкционирането на пътя.   ", "date": "2018.09.20", "title": "МВР бойкотира управленската програма и дава на общините да му вършат работата"}
{"url": "https://offnews.bg/112/politcai-otkriha-16-afgantci-i-irakchani-v-dzhip-kraj-mezdra-688428.html", "text": "Около 16.10 часа в сряда в района на 183 км на главен път 1-1 в посока Мездра полицейски служители предприели проверка на лек автомобил „Крайслер Вояджър“, управляван от криминално проявен столичанин.В колата униформените установили общо 16 чужди граждани - 14 мъже, жена и дете, всичките без документи за самоличност. Част от тях са се представили за граждани на Афганистан, а останалите – за иракчани, съобщават от МВР.Извършен е оглед на местопроизшествието. Водачът е задържан с полицейска мярка за 24 часа, а автомобилът - иззет. Самоличността на мигрантите е в процес на установяване.По случая е образувано досъдебно производство, работата по което продължава под наблюдението на районната прокуратура.", "date": "2018.09.20", "title": "Полицаи откриха 16 афганци и иракчани в джип край Мездра"}
{"url": "https://offnews.bg/temida/8-godini-zatvor-za-ubijstvoto-na-11-godishnata-nikol-688454.html", "text": "8 години затвор за убийството на 11-годишната Никол получи 16-годишният Иван.Момичето беше намушкано с нож в асансьор на жилищен блок в Бургас миналото лято. Младежът ще трябва да плати и 150 000 лева на майката на убитото момиче. Двете деца се запознали в социалните мрежи, а след това решили да се срещнат в отдалечен квартал на Бургас. Иван до момента отказва да каже какво точно се е случило в асансьора, където беше открито тялото на Никол. Според съдията Стефан Стойков Иван казал, че опитал да целуне момичето, но то се дръпнало и той решил да го накаже, съобщи bTV. Родителите на Иван са категорични, че той не е убиец и е бил натопен. Майката на момчето Донка Петрова обясни, че той е кротко дете и вкъщи дори не е вземал нож, за да отреже нещо, а всичко правела тя. Според прокуратурата обаче е доказано, че именно Иван е пробол с нож Никол. Решението на съдебния състав за наказанието за Иван е взето единодушно. 8-годишната присъда е с 2 години под максимума за такова престъпление, извършено от непълнолетен. И двете страни смятат да обжалват присъдата.", "date": "2018.09.20", "title": "8 години затвор за убийството на 11-годишната Никол"}
{"url": "https://offnews.bg/sviat/sasht-nalozhiha-sanktcii-na-kitajska-agentcia-kupuvala-rusko-orazhie-688478.html", "text": "САЩ разшириха обсега на санкциите срещу Русия, съобщи РИА Новости.В \"черния списък\" са включени още 27 физически лица и шест компании. Включените в списъка са свързани руския сектор за отбрана и разузнаване. Обвиняемите за намесата на изборите в САЩ руски граждани също са включени в списъка.  За първи път са наложени и санкции на чуждестранна организация, купувала руско въоръжение. Санкции са наложени на китайска военна агенция, купила самолети Су-35 и зенитни ракетни системи С-400.В същото време американският президент Доналд Тръмп обяви, че е подписал указ за затягане на режима на санкциите срещу Русия. \"Подписаният от мен указ ще засили прилагането на тези санкции чрез даването на допълнителни пълномощия на министъра на финансите Стивън Мнучин, за да може да предприема определени действия по отношение на тези санкции\", се казва в посланието на Тръмп до председателите на Камарата на представителите и Сената.Министерствата и органите на федералното правителство освен това са получили разпореждания да предприемат всички необходими мерки в рамките на правомощията си, за да гарантират пълното прилагане на санкциите, уточнява президентът на САЩ.", "date": "2018.09.20", "title": "САЩ наложиха санкции на китайска агенция, купувала руско оръжие"}
{"url": "https://offnews.bg/politika/ministerskite-ostavki-otnovo-na-dneven-red-688413.html", "text": "Трите министерски оставки отново влизат в дневния ред на Народното събрание.Първият  на транспортния министър Ивайло Московски, регионалния Николай Нанков и вътрешния Младен Маринов дойде на 13 септември, когато се оказа, че президентът Румен Радев не е подписал указа за освобождаването на Маринов от поста главен секретар на МВР. Причината - липса на задължителната съгласувателна процедура между \"Дондуков\" 1 и \"Дондуков\" 2. След спорове кой е прав и кой - крив, в крайна сметка правителството я задейства и .Между 13 и 19 септември обаче се появи още една спънка - .Днес обаче се очаква всичко да мине безпроблемно и в трите министерски кресла да седнат  (транспорт), Петя Аврамова (регионално развитие) и Младен Маринов (МВР).Тримата подали оставки министри – вътрешният Валентин Радев, транспортният Ивайло Московски и регионалният Николай Нанков, си отиват заради тежката катастрофа на пътя край Своге, при която загинаха 17 души.", "date": "2018.09.20", "title": "Министерските оставки отново на дневен ред"}
{"url": "https://offnews.bg/sviat/erdogan-v-turtcia-niama-kriza-tova-sa-manipulatcii-688432.html", "text": "Президентът на Турция и лидер на управляващата партия АКП Реджеп Таийп Ердоган заяви, че в страната няма икономическа криза и описа ситуацията като „просто манипулации“, а освен това посочи, че Турция е по-богати и по-ефективна, отколкото е била преди 20 години, пише електронното издание на вестник „Хюриет“, цитирано от Агенция „Фокус“.Неговите коментари идват в момент, когато турската лира загуби 40% от стойността си спрямо американския долар от август до сега и Централната банка увеличи лихвения процент до 24%, за да се справи с инфлацията, коментира изданието.Ердоган настоя на позицията си, че девалвацията на лирата е резултат от „международна атака срещу Турция“, като отбеляза, че „Турция е по-богата и много по-ефективна от преди 20 години“.Той също подчерта скорошния президентски декрет, с който бе променен закона за защита на турската валута. С него, всеки, който оперира от Турция, трябва да прави финансовите си операции с лири.", "date": "2018.09.20", "title": "Ердоган: В Турция няма криза. Това са манипулации"}
{"url": "https://offnews.bg/futbol/tcska-pregovaria-tajno-s-brazilski-half-688425.html", "text": "От ЦСКА водят преговори с бразилски офанзивен халф. \"Червените\" обаче пазят името на играча в тайна. Той е в София, като дори е бил на трибуните по време на домакинството на Черно море, спечелено с 3:1, пише \"Тема спорт\".Въпросният плеймейкър има паспорт на държава членка на Европейския съюз. Това е много важно, защото квотата на червените за играчи извън ЕС е заета.Всеки тим у нас може да картотекира петима такива футболисти, но само трима от тях да са в групата за двубой. Лимитът на червените е зает от четирима бразилци – защитника Жеферсон, крилото Рафаел Енрике и централните нападатели Евандро и Мауридес, както и от последното попълнение – гамбиецът Али Coy.Няма да е изненада, ако до часове ЦСКА се сдобие с поредното си ново попълнение. Освен към бразилски атакуващ халф, червените проявяват интерес и към друг чужденец – португалец.", "date": "2018.09.20", "title": "ЦСКА преговаря тайно с бразилски халф"}
{"url": "https://offnews.bg/112/spipaha-s-rushvet-sluzhitel-na-babh-688456.html", "text": "Служител от Областната дирекция по безопасност на храните (ОДБХ) в Ямбол е задържан при вземане на подкуп, съобщиха от Областната дирекция на МВР.Арестуваният е главен инспектор и като длъжностно лице е поискал и приел пари от собственик на търговски обект в Елхово, Подкупът бил в размер на 300 лева.На 62-годишния мъж е повдигнато обвинение и му е наложена мярка за неотклонение \"парична гаранция\" от 1000 лева.", "date": "2018.09.20", "title": "Спипаха с рушвет служител на БАБХ"}
{"url": "https://offnews.bg/offtopic/unikalno-video-i-love-rock-n-roll-na-gajda-688417.html", "text": "Уникално изпълнение на гайдари стана хит в социалните мрежи. Музикантите свирят на сватба във Варна и изключително изненадващо импровизират хита I Love Rock N Roll на традиционния нашенски музикален инструмент. Резултатът е шокиращо добър.Вижте сами:", "date": "2018.09.20", "title": "Уникално видео: I Love Rock N Roll на гайда"}
