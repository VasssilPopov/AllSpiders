{"url": "https://m.offnews.bg/news/Futbol_18793/155-sa-samnitelnite-doping-probi-na-ruski-futbolisti_659292.html", "text": "Шефът на независимата комисия към Световната антидопингова агенция Ричърд Макларън обяви, че 155 съмнителни проби на руски футболисти.Според думите му са били подменяни директно пробите при контрол, а големият брой предизвикващи съмнения случай е доказателство, че в руския футбол се е действало систематично.С допинг, или не, руският футбол не печели големи успехи, а наскоро \"сборная\" отпадна още в групите на турнира за Купата на конфедерациите.\"Тези 155 случая трябва да бъдат анализирани.Уведомил съм вече ФИФА. За мен е очевидно, че е имало банка с чиста урина, която е била използвана за футболистите.По нашите сведения са се правили много опити за подмяна на допинг тестовете\", каза Макларън и посочи и една конкретна проба с номер 387 829 на играч от руската Премиер лига.", "date": "2017.06.28", "title": " 155 са съмнителните допинг проби на руски футболисти"}
{"url": "https://m.offnews.bg/news/Kultura_33/Vtora-godina-bez-Spirit-of-Burgas_659299.html", "text": "За втора поредна година, едно от значимите музикални събития у нас, фестивалът „Spirit of Burgas“, няма да се проведе. Това логично поставя и въпроса за неговото бъдеще. Първото издание на бургаския MTV фестивал „Spirit of Burgas“ бе тридневно - от 15 до 17 август 2008 година и събра тридесет хиляди меломани от България, Англия, Полша, Румъния и Турция. Всъщност, той наистина започна като MTV фестивал, но само в началото бе подкрепен с организацията на най-голямата музикална телевизия. В първите си години, фестът получаваше редица международни признания, включително и през 2009 г. бе посочен от \"Таймс\" сред 20-те най-добри фестивални дестинации. През годините, Spirit of Burgas доведе в България световно известни изпълнители: Robbie Williams, Moby, Faith No More, The Prodigy (на два пъти), Skunk Anansie, Fun Lovin 'Criminals и още много други. С годините се появиха и проблеми. През 2012 и 2013 г. започнаха финансовите затруднения на организаторите. Община Бургас неведнъж бе декларирала, че финансовата й помощ към феста ще намалява с всяка изминала година, за да може събитието само да се издържа. И така, от 300 000 лв. в началото, съфинансирането през 2013 г. бе намалено на 150 000 лв. Промоутъри, обаче, неведнъж са декларирали, че без стабилна финансова помощ от местната администрация няма как да се получи нещо качествено. Изданието именно през 2013 г. дори беше предшествано от протести на различни фирми, които имаха да получават пари от организаторите. Проблеми с пропускателния режим и недобре подбрани за такъв тип фестивал изпълнители, също бяха част от “Spirit of Burgas” 2013. Това издание беше и първото, чиято продължителност бе намалена от три на два дни. На следващата година, от Община Бургас взеха решение по-добре да пропуснат една година, вместо да предлагат нискокачествен продукт. Отново в рамките на два дни, „Spirit“ – ът се завърна през 2015 г. и то – ударно, със своеобразен фронтмен – Роби Уилямс. И… като че ли всичко приключи. Нито през миналата година се проведе фестивал, нито ще има и през тази година. Опитахме се да се свържем с последните му организатори - \"Болкан Ентъртеймънт Къмпани\". Посочените телефони на страницата им вече не са активни. Последната актуална информация на сайта на компанията е именно за последния „Spirit“ – от 2015 г. А наскоро, кметът Димитър Николов, призна, през годините е срещал силен отпор за провеждането на фестивала.„“, коментира Николов.Той уточнява, че общината има ноу – хау – то и може да го направи, но са необходими много средства. Те трябва да се поемат само от организаторите, категоричен е общинският съветник Ангел Божидаров (НФСБ).„“, казва Божидаров, който е твърдо против общината да плаща за фестивала. Събитието е скъпо и трудно се организира, пояснява неговата колежка от ГЕРБ Калояна Живкова. Тя не смята, че фестивалът е вече част от историята, но очевидно и промоутърите нямат интерес към него, заради финансовата тежест.„“, казва Живкова.От общинската администрация са се опитали, през миналата година, да инициират разговори с промоутъри, но нищо не се е финализирало. Поне за момента, “Spirit of Burgas“, остава като музикално събитие – част от историята на морския град, събрало през годините стотици хиляди фенове от цял свят, танцували на бургаския плаж с музиката на любимите си изпълнители. В очакване на някой ентусиаст, който отново ще възроди Духа на Бургас.", "date": "2017.06.28", "title": " Втора година без „Spirit of Burgas”"}
{"url": "https://m.offnews.bg/news/Obshtestvo_4/Na-12-iuli-Ministerski-savet-shte-razgleda-programata-ni-za-predsedate_659303.html", "text": "На 12 юли Министерският съвет ще разгледа и приеме първия вариант на програмата на България за председателството на ЕС, заяви министър Лиляна Павлова, цитирана от \"Фокус\".Приоритетите на България ще бъдат Западните Балкани, сигурност и миграция, бъдещето на Европа, многогодишната финансова рамка.„Този първи вариант ще бъде основа за водене на преговори, за обществени дискусии, за дебат в обществото, в Народното събрание в следващите 3 месеца, за да може да бъдат направени обществените консултации, които сме длъжни да направим, за да финализираме приоритетите“, посочи Лиляна Павлова.„Целта е до края на месец октомври да направим този дебат. Паралелно с това екипите ще работят по анализа на досиетата и техния напредък от Естонското председателство“, коментира тя. „Очакваме в началото на месец декември вече да знаем какъв е конкретният пакет досиета, който приемаме, на какъв етап са. Те ще бъдат допълнени в програмата“, обясни Павлова.По време на председателството на България ще се проведат 30 срещи на високо ниво, включително една на най-високо, допълни още тя.", "date": "2017.06.28", "title": " На 12 юли Министерски съвет ще разгледа програмата ни за председателството на ЕС"}
{"url": "https://m.offnews.bg/news/Ikonomika_59/Sriv-v-Balgarski-poshti-Baviat-se-vsichki-pratki-ot-i-za-chuzhbina_659304.html", "text": "Всички пратки от и за чужбина закъсняват, обявиха от „Български пощи“ ЕАД.От държавната компания, която работи на загуба, въпреки дотациите от бюджета, обясняват, че причината за зававянето на писмата и колетите е поради преминаване към по-нова версия на системата за проследяване на пратки.Полагат се всички усилия за възстановяване на нормалния ритъм на работа, заявяват от пощите.От дружеството се извиняват за причинените неудобства и обещават да уведомят клиентите си веднага след като ситуацията се нормализира.Сривовете в системата на държавните пощи не са нещо необичайно. Съвсем наскоро обслужването във всички пощенски клонове в страната бе преустановено за повече от два часа заради проблем в компютърната система.", "date": "2017.06.28", "title": " Срив в \"Български пощи\". Бавят се всички пратки от и за чужбина"}
{"url": "https://m.offnews.bg/news/Politika_8/E-uslugata-za-500-000-lv-za-balgari-v-chuzhbina-izpolzvana-2-pati-za_659298.html", "text": "Ненужно изискване за български електронен подпис блокира използването на електронна услуга за българи в чужбина за 500 000 лева, като от съществуването ѝ до момента - за година и половина, услугата е използвана от двама души. Това стана ясно от думите на външния министър Екатерина Захариева по време на днешното заседание на Министерския съвет, става ясно от стенограмата от заседанието. Ще се работи и по въпроса за въвеждане на електронно подаване на документи за лична карта за българите в чужбина. В момента такова съществува, но тъй като се изисква български електронен подпис. , уточнява Захариева.За неработещата услуга написа още , като за проблемите с нея ставаше ясно и от отчет на външното министерство. До този период от създаването на електронната услуга беше подадена само една заявка за издаване на документи, но тя не беше одобрена, тъй като за нея е използван американски електронен подпис. Тя предлага още да се удължи валидността на международните паспорти на 10 години. Промяна ще се направи и за поставянето на Апостил, като предложението на Захариева е той да се поставя на повече места в страната, а не само в София - в областните управи и инспекторатите по образование. Обмисля се още да отпадне необходимостта от поставяне на Апостил за някои документи. Захариева казва още, че в момента няма дипломатическа поща, а се чака служебно лице да пътува в чужбина, за да вземе документи. \"Нямаме дипломатическа поща, това е истината. И затова съм предприела мерки за връщането на т. нар. командирска поща, но трябва да видим къде имаме национален превозвач, а не да чакаме дипломатически куриер да отиде\", посочва тя, като допълва, че ако услугите са по електронен път, ще отпадне и това изискване.В Министерството на външните работи ще отпадне изискването за заверка на подписа на преводите. По думите на външния министър Екатерина Захариева има възможност за отпадане и намаляване на такси с 30-40%. От думите на  пък става ясно, че министерството ни е събирало 21 такси без правно основание. Тези такси ще отпаднат напълно. Освен това се преразглеждат 67 такси, които ще бъдат намалени с между 10 и 60 процента. По 14 услуги министерството вече няма да изисква от гражданите документи, а по 23 процедури ще се намалят сроковете за предоставяне на услугите, посочва министърът. От министерството са поискали още всеки случай, в който се изисква заверяване на документа с \"Вярно с оригинала\", това да става по служебен път. Облекчения се правят и за кандидатстване по Оперативна програма „Конкурентоспособност”. Основната промяна, която ще бъде направена в  ще е обединяване в един режим оценката по въздействие върху околната среда, комплексните разрешителни СЕВЕЗО и докладът по СЕВЕЗО, което според министър Нено Димов ще съкрати сроковете и възможностите за обжалване, защото ще има само един акт, и ще намали оборота на изискваните документи. След направен анализ отпадат пет от регулаторните режими в . Ще отпаднат 7 административни услуги, 53 ще бъдат облекчени, което по думите на министър Румен Порожанов ще намали значително изискваните от министерството документи. Вицепремиерът Томислав Дончев пък напомня, че докато се правят опити за борба с административната тежест, се приемат нови документи, които утежняват положението, затова предлага да се създаде административен борд, който да следи актовете на Министерския съвет и дали те не водят до увеличаване на административната тежест.Освен това в Агенция \"Електронно управление\" ще бъде командирован по един служител от всяко министерство, който ще помага за анализа на информацията за документите, които се изискват от гражданите от всяко ведомство. Административните услуги и режими, за които е предоставена информация до момента, е 1422, като общият брой документи или удостоверения, изисквани от администрациите за предоставяне на услугите, е 5985, става ясно от стенограмата.\"Още не е достатъчна енергичността. Още ми се струва, че не всички разбирате колко ни е важно\", казва премиерът Бойко Борисов по време на заседанието.От думите му става ясно, че ще се направи опит част от законовите промени, които се изискват за административната реформа, да минат през парламента преди лятната ваканция на депутатите, а други ще останат за септември.На заседанието министрите обсъждат и парите, които ще отидат в МВР за униформи на полицаите. Премиерът отново споменава платените пари за АЕЦ \"Белене\" и за КТБ, като допълва, че предишното увеличение на заплатите на полицаите отново е направено от правителство под негово ръководство. ", "date": "2017.06.28", "title": " Е-услугата за 500 000 лв. за българи в чужбина използвана 2 пъти за 1,5 г."}
{"url": "https://m.offnews.bg/news/Futbol_18793/Atletiko-se-otkaza-ot-uslugite-na-Ibrahimovich_659295.html", "text": "Шведската звезда Златан Ибрахимович няма да има шанса да продължи кариерата си в Атлетико Мадрид, пише \"Mundo Deportivo\".Преди дни се появиха информации, че треньорът на \"дюшекчиите\" Диего Симеоне иска да подсили състава си с 35-годишния ветеран, но впоследствие се е отказал от тази идея.Причини за новото му решение не се споменават, но е твърде вероятно те са да заради високите финансови изисквания на Ибра.В момента нападателят се възстановява от тежка контузия и се очаква да е готов за игра през януари.Именно тогава пада и трансферното ембарго на Атлетико, наложено от ФИФА.През миналия сезон Ибрахимович игра в Манчестър Юнайтед и се превърна в голмайстор на отбора.Името му беше свързвано с още един куп европейски грандове, сред които Реал Мадрид.Интерес към него има и от американски и китайски клубове.", "date": "2017.06.28", "title": " Атлетико се отказа от услугите на Ибрахимович"}
{"url": "https://m.offnews.bg/news/112_6/Zaloviha-nad-64-kg-amfetamin-na-Dunav-most-2_659306.html", "text": "Вчера на Дунав мост 2 Видин-Калафат граничните полицаи са задържали микробус, превозвал повече от 64 кг амфетамин и 990 л прекурсори в туби. Установено е, че прекурсорът е оцетен анхидрид, използван за произвеждане на хероин.Шофьорът на буса е българин, който е задържан за 72 часа. Предстои да бъде внесено искане за определяне на постоянна мярка за неотклонение „задържане под стража“.ГДГП и ГДБОП  продължават съвместно процесуално –следствените действия по случая.  ", "date": "2017.06.28", "title": " Заловиха над 64 кг амфетамин на Дунав мост 2"}
{"url": "https://m.offnews.bg/news/Leka-atletika_18783/Tihomir-Ivanov-otnovo-preodolia-2-30-m_659307.html", "text": "Звездата ни в сектора за скок на височина Тихомир Иванов продължава с отличните си изяви от началото на летния сезон.Десетият от Олимпийските игри в Рио де Жанейро 2016 в скока на височина отново премина гросмайсторската граница от 2.30 метра и затвърди мястото си в световния елит.След като през миналата седмица спечели победа за България на Европейското отборно първенство от Първа лига, днес 22-годишният плевенчанин завърши втори на международния турнир “Златен шпайк” в Острава (Чехия) също с 2.30 м, но този път се справи с височината от втория опит.Височината е определена като квалификационна за участие на световното първенство в Лондон през август.Иванов атакува и 2.32 м, но направи три грешки. Победата в Острава с 2.32 м извоюва европейският първенец от Белград 2017 и бронзов медалист от Световното първенство в Берлин на открито през 2009 г. Силвестър Беднарек (Полша).Третото място си поделиха Майед Ел Деин Джахал (Сирия) и Уилсън Джамал (Бахама) с по 2.27 м.", "date": "2017.06.28", "title": " Тихомир Иванов отново преодоля 2,30 м"}
{"url": "https://m.offnews.bg/news/Tenis_18788/Sharapova-zapisa-knigata-si-na-CD_659302.html", "text": "Бившата номер 1 в женския тенис Мария Шарапова записа и аудио вариант на автобиографията си, която предстои да се появи в книжарниците наесен.CD-то струва малко повече от книжното тяло с твърди корици - 19,85 долара срещу 15,40.Записите са продължили над 20 часа или три работни дни, но Шарапова е останала доволна от резултата, което си личи по щастливата й усмивка в края на процеса в студиото.Правенето на записа осмисли периода на възстановяване на Шарапова, която се контузи през май и пропусна сезона на трева.Тя ще се завърне на корта на 16 юли, а не както предварително се очакваше на 31 юли за турнира в Станфорд.Рускинята планира да участва в двубоите от надпреварата World Team Tennis, в която тимовете са съставени от по двама мъже и две жени.Очаква се Шарапова отново да играе за тима на Ориндж Каунти Брейкърс, за който тя има вече седем участия в предишни години.", "date": "2017.06.28", "title": " Шарапова записа книгата си на CD"}
{"url": "https://m.offnews.bg/news/Obshtestvo_4/Gripen-ne-izliza-ot-proizvodstvo-tvardiat-ot-Saab-v-razrez-s-izka_659310.html", "text": "Шведският изтребител \"Грипен\", който в момента е в процес на проучване за покупка от страна на България, не е пред спиране от производство, заяви вицепрезидентът на \"Сааб\" Даниел Боестад след изказването на бившия военен министър Бойко Ноев.По думите на Боестад Ноев е направил „редица заблуждаващи и фактически неверни твърдения”.„Изтребителят „Грипен” C/D на шведската компания „Сааб” е най-модерният боен самолет, който е на въоръжение днес. Не е вярно, че производството на „Грипен” C/D ще спре. Сааб има производствен капацитет да отговори на търсенето на клиентите както за „Грипен” C/D, така и за „Грипен” E.”, пише вицепрезидентът на шведската компания.По-рано днес в студиото на бТВ Бойко Ноев заяви, че избраният от България модел на самолета „Грипен” ще бъде спрян от производство. Той добави, че досега от този модел самолети са произведени само 250, което според него говори за липса на интерес за въоръжаване с тях.Вицепрезидентът на \"Сааб\" и тук има коренно различна позиция: „интересът към „Грипен” никога не е бил толкова голям”, защото много държави заменят в своите ВВС \"30-40 годишните флотилии от изтребители\".", "date": "2017.06.28", "title": " \"Грипен\" не излиза от производство, твърдят от \"Сааб\" в разрез с изказването на бившия военен министър"}
{"url": "https://m.offnews.bg/news/Futbol_18793/TcSKA-Sofiia-podnoviava-trenirovki_659297.html", "text": "Вицешампионът ЦСКА-София подновява днес подготовката за новия сезон.Армейците получиха два дни почивка от старши треньора Стамен Белчев след края на лагера в Австрия и довечера от 18:30 часа ще проведат тренировка на базата в Панчарево.Има вероятност Славия да приеме ЦСКА-София на 14 юли (петък) от 20:00 часа.\"Червените\" вече са уведомени за тази възможност, но това не се харесва на клубната управа и не е изключено клубът да поиска срещата да се играе през уикенда.\"Все още не сме доуточнили програмата на първия кръг. Ще я обявим до края на тази седмица.Ако Славия и ЦСКА играят в петък от 20:00 часа, те няма да открият сезона, защото ще има среща от 18:00 часа\", поясни председателят на СТК към БФС Неделчо Михайлов през \"Тема Спорт\".", "date": "2017.06.28", "title": " ЦСКА-София подновява тренировки"}
{"url": "https://m.offnews.bg/news/Futbol_18793/Niki-Mitov-gotvi-takticheski-mini-za-Sutieska_659305.html", "text": "Треньорът на Левски Николай Митов ще крие до последно състава на 26-кратните шампиони за дебютния им мач в Европа утре вечер срещу Сутиеска на \"Георги Аспарухов\". Единственото сигурно в почти изцяло обновения състав на \"сините\" е, че те ще излязат с двамата си новопривлечени нападатели Серджиу Буш и Антонио Вутов, които доскоро бяха с травми. Те вече са напълно възстановени и ще могат да играят утре. Това обяви наставникът на тима Николай Митов.\"Ще разчитам на всички футболисти. Буш и Вутов са готови. Очакванията ми са да победим с резултат, с който да си осигурим предимство преди втория мач и да отстраним противника. Разузнали сме ги, имат много напуснали. За мен е важно как ще играе нашият отбор.Наясно съм със състава. Утре ще видите с каква схема ще изляза. Мен ме интересува отборът в сегашното му състояние. Имаме доста нови футболисти.Имаме нужния респект към противника, но превъзходството искаме да го покажем на терена, а не на приказки. Имаме добри футболисти, добър отбор. Вярвам на футболистите на 100%.Важно е ние как ще играем. Те трябва да се съобразяват с нашата игра, а не ние с тяхната.Имаме нужното самочувствие. Играчите са подготвени да преодолеем противника. Респект и уважение към съперника, но до терена\", обяви Николай Митов на днешната си пресконференция.Двубоят между двата тима е утре, 29 юни, от 20.00 часа и ще се играе на стадион \"Георги Аспарухов\".", "date": "2017.06.28", "title": " Ники Митов готви тактически мини за Сутиеска"}
{"url": "https://m.offnews.bg/news/Sviat-_12/Frenskoto-pravitelstvo-razreshava-na-lesbijskite-dvojki-in-vitro-protc_659312.html", "text": "Френското правителство съобщи, че ще последва съвета на национален консултативен орган да разреши на самотни майки и на лесбийски двойки да раждат чрез оплождане ин витро, предаде Асошиейтед прес, цитирана от БТА.Говорителят на правителството Кристоф Кастанер уточни, че още не е определена дата за приемане на промяната в парламента.Целта ни е да претворим в закон становището (на комитета), което подкрепя изразените в предизборната кампания позиции на Еманюел Макрон. Важно е да постигнем възможно най-широк консенсус. В никакъв случай не трябва да има прекалено неотстъпчиви и догматични позиции, които биха изправили едни хора срещу други\", каза Кастанер, цитиран от Франс прес.През 2013 г. във Франция бе приет закон, който разрешава еднополовите бракове. Той бе посрещнат с масови демонстрации за и против тези бракове, които изложиха на показ дълбоките разделения във френското общество по този въпрос.В момента оплождане ин витро във Франция могат да ползват само стерилни хетеросексуални двойки.Кастанер заяви, че правителството не обмисля да отменя съществуващата забрана за ползване на сурогатни майки.Днес Френската католическа църква призова президента Макрон \"да не пробужда страстите\" по темата за оплождането ин витро.Лидерката на крайнодесния Национален фронт Марин Льо Пен, която бе победена на втория тур на президентските избори от Макрон, се обяви против ползването на оплождане ин витро от самотни майки и лесбийски двойки, защото, по думите й, \"правенето на деца без баща е изключително вредно за детето\".", "date": "2017.06.28", "title": " Френското правителство разрешава на лесбийските двойки ин витро процедури"}
{"url": "https://m.offnews.bg/news/Obshtestvo_4/Stotitci-na-protest-v-Asenovgrad-sreshtu-romi-napadnali-sportisti-v-g_659314.html", "text": "Спонтанен протест се проведе по улиците на Асеновград, предаде Стотици жители на Асеновград излязоха по централните улици на града. Първоначално протестът е започнал мирно, но по-късно протестиращите са се насочили към ромската махала. Полицията и жандармерията, които са били на мястото на събитието, са спрели тълпата преди да стигне до ромската махала. Протестът е организиран в социалните мрежи. Очаква се още един - в неделя, като се предвижда той да бъде по-голям.В понеделник група младежи от ромски произход напада с камъни и колове деца и треньори от клуба по гребане на СК \"Асеновец\".Напрежението е започнало след като лодката на гребците се обръща във водата. Първоначално ромите предлагат да помогнат, но след отказ от страна на децата стават агресивни. По думи на едно от момичетата от отбора по кану-каяк, групата младежи тръгнала след тях, целила ги с камъни, дори ги заплашила с удавяне и убийство.На помощ си притичват двама от треньорите в спортния клуб, които също отнасят удари от страна на ромите. В побоя са пострадали дори малки деца. Нападнатите успяват да стигнат до болницата, но там ромите ги причакват и отново нападат. В разпрата са пострадали и родители на част от децата. Със сериозни травми са трима - момче от отбора е с контузия на главата и натъртвания, а негов съотборник е със счупена дясна китка. Един от ромите - нападатели пък е със счупени прешлени на кръста.За нападението бяха задържани осем души от ромски произход между 18 и 41 години, образувано е досъдебно производство. Районната прокуратура също ще предприеме мерки.", "date": "2017.06.28", "title": " Стотици на протест в Асеновград срещу роми, нападнали спортисти в града"}
{"url": "https://m.offnews.bg/news/Futbol_18793/Meksikanski-fen-kazal-che-otiva-za-tcigari-i-se-ozoval-v-Rusiia_659311.html", "text": "На какво ли не са способни футболните фенове, за да подкрепят любимите си отбори.Пореден връх постигна мексиканския фен Артуро Гарсия за турнира за Купата на конфедерациите в Русия.Мъжът от град Монтерей казал на жена си, че излиза за цигари, но вместо към магазинчето за тютюневи изделия се отправил към международното летище, откъдето хванал полет за Русия с прекачване в Германия.Това е доста скъпо удоволствие и мъжът пръснал всичките си спестявания.За капак той скъсал и ахилесово сухожилие по време на пътуването, но и това не го спряло.Цялото страдание и разходи засега се оправдават, тъй като Мексико достигна до полуфинал в турнира.", "date": "2017.06.28", "title": " Мексикански фен казал, че отива за цигари и се озовал в Русия"}
{"url": "https://m.offnews.bg/news/Sviat-_12/Otkriha-bakterii-ot-fekalii-v-leda-na-Starbaks-Kosta-i-Kafe-Nero_659301.html", "text": "Проучване на Би Би Си показа, че ледът в три от най-големите вериги за кафе във Великобритания съдържа бактерии от фекалии. Проби от студени напитки от \"Коста Кафе\", \"Сарбъкс\" (и двете компании имат обекти в България - б. р.) и \"Кафе Неро\" съдържат различни нива на бактериите.Експертът Тони Люис заяви, че откритите нива са бактериите се варират в различните проби.\"Те не трябва да присъстват в никаква степен - без значение са количествата, които са намерени\", добави той.Микроорганизмите могат да предизвикат сериозни стомашно-чревни проблеми.7 от 10 проби на \"Коста Кафе\" са показали наличие на фекални бактерии, а в другите едва вериги около 30% от пробите са заразени. От \"Коста Кафе\" съобщават, че е актуализирала насоките за обработка и съхранение на леда.От \"Старбъкс\" съобщават, че провеждат собствено разследване по случая. Техен говорител заяви, че компанията е взела \"хигиената изключително насериозно\".По същия начин, говорител на \"Кафе Неро\" заяви, че \"се извършва задълбочено разследване\" и че веригата ще предприеме \"подходящи действия\".", "date": "2017.06.28", "title": " Откриха бактерии от фекалии в леда на \"Старбъкс\", \"Коста\" и \"Кафе Неро\""}
{"url": "https://m.offnews.bg/news/Futbol_18793/Chili-na-final-bi-Portugaliia-s-duzpi_659316.html", "text": "Чили заслужено стана първият финалист в турнира за Купата на конфедерациите! Шампионът на Южна Америка изхвърли след дузпи  европейския първенец Португалия. Редовното време в Казан завърши 0:0.Вратарят на Чили беше феноменален при дузпите. Клаудио Браво хавана първите три на опитните Куаресма, Моутиньо и Нани. В същото време сънародниците му не сгрешиха чрез Видал, Арангис и Алексис Санчес . Така дузпите приключиха предсрочно.Този път Роналдо не направи нищо в атака за \"мореплавателите\". Мачът вървеше скучно и живна едва в последните минути. Чили може да се сърди на шанса и на съдията, че не би в редовното време.Първо южоамериканците не получиха чиста дузпа. В последните секунди в пеналта на Португалия стана страшно. Видал нацели гредата със страхотен удар извън пеналта, а Родригес сякаш не си повярва при добавката и отново улучи гредата, останал сам на празна врата.Буквално в следващата атака голямата звезда Алексис Санчес изигра отлично ситуация в наказателното поле и би силно, но бранителят Понте се хвърли геройски и изби в корнер.Все пак Чили взе своето на дузпите и очаква съперника си на финала. Утре вечер младият тим на Германия среща Мексико, за да излъчат втория претендент за трофея.", "date": "2017.06.28", "title": " Чили на финал, би Португалия с дузпи"}
{"url": "https://m.offnews.bg/news/112_6/56-godishen-mazh-sas-schupen-preshlen-sled-intcident-v-Antichniia-teat_659308.html", "text": "56-годишен мъж е със счупен прешлен и охлузвания след като един от най-горните редове на Античния театър в Пловдив, който представлява платформа с дървени седалки, пропада, предава бТВ.Мъжът, чието име е Николай Гърев, е бил със семейството си на представление в театъра. Минути преди спектакъла да започне, платформата се чупи и кракът на му пропада до коляното. Той има счупване на четвърти прешлен на седалищната кост, а възстановяването му ще продължи поне 40 дни.Оказва се, че голяма част от дъските на платформата са прогнили. От общината са започнали подмяната им днес. Директорът на институт \"Старинен Пловдив\" Минко Кафтански се извини за инцидента, обясни, че сцената е открита, седалките са подложени на атмосферни влияние и понякога се случват такива неща. Въпреки това пострадалият не мисли, че случилото с него е случайно. Според него, нарочно платформата е повредена, за да се случи инцидент.За да не пострадат и други хора, семейство Гъреви са решени да търсят правата си в съда.", "date": "2017.06.28", "title": " 56-годишен мъж със счупен прешлен след инцидент в Античния театър в Пловдив"}
{"url": "https://m.offnews.bg/news/Futbol_18793/Sektor-G-Lavat-ne-voiuva-s-mishkite-a-gi-iziazhda_659315.html", "text": "Ето и декларацията:Влиятелният фенклуб на ЦСКА Сектор Г излезе с поредна декларация по повод актуалните събития в клуба. В текста се внасят някои уточнения по повод предпоследната декларация, а за финал завършва с призив да се напълни стадиона за първия мач от сезона срещу Славия.\"Във връзка със заявената вчера категорична и ясна наша позиция, искаме да внесем няколко важни уточнения и да опровергаем някои спекулации, които започнаха да витаят в общественото пространство през последните 24 ч.Лицето Никола Дърпатов никога и под никаква форма не е бил преносител или изразител на нашето мнение. Колкото и да не им се иска на някои хора, Сектор \"Г\" не е започнал с тяхното присъствие, нито ще завърши с липсата им.Благодaрим на всички медии, които безпристрастно отразиха това, което имахме да кажем и не си позволиха да подвеждат аудиториите си, преекспонирайки мнението ни.Въпреки това на едно място, чиято спортна секция се контролира от \"журналист\", известен единствено със своята дълбока любов към столичния квартал \"Обеля\" и неговите забележителности, си позволиха да представят доста тенденциозно позицията ни.Разберете, не обявяваме война нито на цирковата трупа \"Малко Лудогорче 1945+3\", нито на \"Дунав\" (Русе) или което и да е физическо лице, било то и с перхидролен отенък. Лъвът не воюва с мишките, а ги изяжда.Няма да позволим на никого да трупа известност на наш гръб, камо ли да ни въвлича в интриги с фалшивата си демагогия.Компромис и прошка няма да има за всеки, застанал на пътя ни.Очакваме всички вас срещу \"Славия\" на Националния стадион.ЦСКА ЗОВЕ ПОВЕЧЕ ОТ ВСЯКОГА!\"", "date": "2017.06.28", "title": " Сектор Г: Лъвът не воюва с мишките, а ги изяжда!"}
{"url": "https://m.offnews.bg/news/Obshtestvo_4/Obshtinski-savetnik-Zelena-zona-i-v-Studentski-grad-bez-koli-do-Alek_659277.html", "text": "Зелената зона трябва да бъде разширена, включително и на главните улици в Студенстски град, във Възраждане, Красно село и Оборище. Това заяви Стефан Марков, общински съветник от Реформаторския блок, по телевизия БИТ. Градският транспорт трябва да стане приоритетен и да се спрат закъсненията, причинени от невъзможността на автобусите да се движат нормално по пътя, какъвто е случаят в Студентски град, коментира Марков.Марков заяви, че трябва да се обособят повече пешеходни зони и подобно на околовръстния път около София за колите, да се направи пешеходен ринг в центъра на София, както е в голяма част от столиците в Европа.Площад \"Александър Невски\" също трябва да попадне в пешеходната зона. Няма град, в който около един от символите му, да е паркинг, допълни Стефан Марков.", "date": "2017.06.28", "title": " Общински съветник: Зелена зона и в Студентски град, без коли до Александър Невски"}
{"url": "https://m.offnews.bg/news/Politika_8/Polk-Nikolaj-Karaivanov-e-predlozhen-za-nachalnik-na-shtaba-na-Suhopa_659276.html", "text": "Николай КараивановПравителството предлага на президента да назначи полковник  за началник на щаба на Сухопътните войски и да го удостои с висшето офицерско звание „бригаден генерал”. Полк. Караиванов е завършил ВНВУ „В. Левски” и ВА „Г. Раковски”. На военна служба е от 1985 г.Кабинетът предлага също от длъжност и от военна служба да бъде освободен бригаден генерал , директор на дирекция „Стратегическо планиране” в Министерството на отбраната. Причината е навършване на пределна възраст за военна служба. За ръководител на дирекцията е предложен полк. , който ще бъде удостоен със звание „бригаден генерал”.За назначаване като директор на дирекция „Комуникационни и информационни системи” във Военния секретариат на ЕС в Брюксел и удостояване със звание бригаден генерал е предложен полк. . Очаква се той да поеме поста от 1 август т. г.Правителството предлага още президентът да измени Указ №85 от 2012 г., с който са утвърдени длъжностите във въоръжените сили на Република България и Националната служба за охрана, изискващи висши офицерски звания. С промените в указа се добавя длъжността директор на дирекция „КИС” във Военния секретариат на ЕС с военно звание „бригаден генерал/флотилен адмирал”, която е определена като национален принос на страната ни към ЕС. Систематично се променя и мястото в списъка на длъжността „командир на 68-а бригада „Специални сили”, която след измененията в ЗОВС премина на непосредствено подчинение на началника на отбраната.", "date": "2017.06.28", "title": " Полк. Николай Караиванов е предложен за началник на щаба на Сухопътните войски"}
{"url": "https://m.offnews.bg/news/Tenis_18788/Pironkova-otvia-rumanka-v-Ijstbarn_659282.html", "text": "Най-добрата ни тенисистка Цветана Пиронкова се класира на осминафиналите на турнира в Ийстбърн на трева, който е от категория \"Премиер\".Пловдивчанката отнесе Моника Никулеску от Румъния с 6:0, 6:4 в срещата, която вчера бе отложена поради лоши атмосферни условия. В първата част Цвети беше абсолютен властелин на корта. За 19 минути тя изигра най-добрия си сет за годината. Българката го спечели на нула, като позволи на 51-ата в света румънка да спечели само 4 от общо 28-те точки в частта.Румънката започна втория сет с пробив. В следващия гейм 29-годишната пловдивчанка имаше две поредни точки за рибрейк, но не успя. Неизбежното се случи за 3:3. Цвети поведе с 40:0 след отлична къса и реализира втората точка за пробив.Пловдивчанката не допускаше грешки и се възползваше от всяка възможност, а представянето й бе удоволствие за наблюдаване. Бившата полуфиналистка на \"Уимбълдън\" загуби само четири точки в първия сет, като го приключи за 18 минути.На Пиронкова, която влезе в основната схема като \"щастлива губеща\" и се класира директно за втория кръг заради отказа на Петра Квитова, ще й се наложи да изиграе и следващия си двубой днес.По-късно през деня в битка за място на четвъртфиналите тя ще се изправи срещу втората в света Симона Халеп от Румъния. Финалистката на турнира \"Ролан Гарос\" днес се справи трудно с китайската квалификантка Ин-Ин Дуан след 3:6, 6:3, 6:2.", "date": "2017.06.28", "title": " Пиронкова отвя румънка в Ийстбърн"}
{"url": "https://m.offnews.bg/news/Futbol_18793/Agentat-na-Ronaldo-govori-45-minuti-pred-sada_659286.html", "text": "Един от най-известните футболни мениджъри в света - Жорже Мендеш, който работи с мегазвездата Кристиано Роналдо, се яви пред испанския съд и заяви, че няма никакво участие във финансовите планове и действия на клиента си Радамел Фалкао, който е уличен от прокуратурата в данъчна измама.Мендеш, който не е обвиняем по никакви дела, преписки или процедури, се яви пред съда вчера и говори в рамките на 45 минути като част от разследването срещу колумбиеца Радамел Фалкао и дали има основание да се стартира дело.Агенцията, която е собственост на Мендеш- Гестифут разпространи изявление, в което се казва: \"нито той, нито служителите му са се намесили в създаването на корпоративни структури за клиентите си и много рядко са извършвали за тях данъчни консултации\".Обвиненията срещу Фалкао стартираха миналия месец, когато испанската прокуратура го обвини, че в периода 2012-2013 година е измамил данъчните власти в страната с около 6 милиона долара.Твърди се, че неплатените данъци са от пари, които колумбийският играч е заработил от продажба на имиджовите си права за реклами на продукти, а не от заплатата, която е получавал от тогавашния си клуб Атлетико (Мадрид).В момента Фалкао е футболист на френския шампион Монако.", "date": "2017.06.28", "title": " Агентът на Роналдо говори 45 минути пред съда"}
{"url": "https://m.offnews.bg/news/Drugi_18773/Portugaliia-i-Chili-opredeliat-parviia-finalist-dnes_659250.html", "text": "Доста интересни събития предлага ефирът днес. Пикът е довечера, когато Португалия и Чили определят първия финалист в турнира за купата на конфедерациите.13.00 ч Тенис, турнир за мъже в Ийстборн - Eurosport 1 (пряко)13.00 ч Тенис, „Уимбълдън“ (кв.) - Eurosport 2 (пряко)13.00 ч Тенис, турнир за жени в Ийстборн - F+/Sport+ HD (пряко)19.00 ч Футбол, Лудогорец - Университатя Крайова - „Диема спорт“ (пряко)21.00 ч Футбол, Купа на конфедерациите, Португалия - Чили - БНТ 1/БНТ HD (пряко)21.05 ч Светът на голфа“ - Mtel sport 222.05 ч Trans world sport - Mtel sport 1", "date": "2017.06.28", "title": " Португалия и Чили определят първия финалист днес"}
{"url": "https://m.offnews.bg/news/Obshtestvo_4/46%C2%A0000-parvoklasnitci-poluchavat-ednokratna-pomosht-ot-250-lv_659287.html", "text": "Около 46 000 първокласници, чиито семейства имат ниски доходи, ще получат еднократна помощ в размер на 250 лева. Еднократната помощ се отпуска по реда на Закона за семейни помощи за деца.Право да я получат имат семейства, чиито деца са записани в първи клас в държавно или общинско училище за първи път. Друго задължително условие е средномесечният доход на член от семейството за предходните 12 месеца да е по-нисък или равен на 400 лв.Помощта се отпуска без доходен тест за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето.Срокът за подаване на заявление-декларацията за отпускане на помощта след записване на детето в първи клас е не по-късно от 15 октомври на текущата учебна година.", "date": "2017.06.28", "title": " 46 000 първокласници получават еднократна помощ от 250 лв."}
{"url": "https://m.offnews.bg/news/Politika_8/Tcvetanov-Prezidentat-da-se-izvini-potapka-Konstitutciiata_659245.html", "text": "Президентът Румен Радев потъпка българската Конституция - това обяви от парламентарната трибуна зам.-председателят на ГЕРБ Цветан Цветанов. Реакцията му е по повод това, че вчера на празника за 140 години от Освобождението на Свищов от турско робство не е бил допуснат на срещата на президента с кмета на града Генчо Генчев.За да докаже твърденията си, Цветанов цитира Конституцията: \"В член 4, в Конституцията е записано, че президентът е държавен глава и олицетворява единството на нацията. Със своето действие вчера той не изпълни ангажиментите си\", категоричен бе Цветанов.По думите му този факт е много тревожен, а президентът потъпква българската Конституция.После Цветанов обясни какво е станало на празника на Свищов вчера. \"Бяхме с областния управител на Велико Търново, заместник-областния управител и народни представители от Великотърновска област. Президентът Румен Радев, който е и главнокомандващ, беше на среща с кмета. А ние бяхме лишени от възможността да присъстваме на тази през среща\", обясни зам.-председателят на ГЕРБ и добави: \"Радев каза, че ще е президент на всички без принадлежност и етнос\".От думите на Цветанов стана ясно още, че на срещата с президента е присъствал Иво Христов, който е началник на кабинета на Радев. \"Ако приемем, че президентът има официален разговор с кмета на общината, може да приемем за нормално да не бъдат допуснати депутати, но на срещата присъства Иво Христов, а той не притежава достъп до класифицирана информация\", обясни Цветанов.Той припомни и мнението на БСП за президента Росен Плевнелиев, че разделял нацията. \"Във вчерашния ден трябваше всички да сме заедно и в такива празнични дни трябва да сме обединени, а не разединени\", каза Цветанов. \"Това не е семейно частно парти, а празник на цялата общественост на България\", категоричен беше зам.-председателят на ГЕРБ.Цветанов уточни, че на срещата не е била допусната и лидерът на БСП Корнелия Нинова и депутати на БСП. Той каза, че след като не е бил допуснат на тази среща, се е обадил в президентството, за да потърси отговор каква е причината, но така или иначе не бил допуснат до разговор с президента с Румен Радев, а началника на кабинета му Иво Христов му е обяснил, че решението да не бъде допуснат на срещата Цветанов е решение на президентската институция и не подлежи на коментар.След това Цветанов призова президента да прочете Конституцията и особено член 1, в който ясно пише, че България е парламентарна държава.Той подчерта, че нацията не трябва да се разединява и попита риторично с какво президентът Радев буи могъл да реши проблема на една община.В края на изявлението си Цветан Цветанов добави, че се надява, че Радев ще намери повод да се извини и се надява, че ще го направи с достойнство.От трибуната Крум Зарков от БСП се обърна към председателя на Народното събрание, за да му каже, че няма право да се правят декларации, които не са в дневния ред на парламента.Лидерът на БСП Корнелия Нинова също не пропусна да коментира със задоволство казуса, обръщайки се директно към ГЕРБ. \"Поставяте въпроса за единение, за приоритети като председателство на Съвета на ЕС и принципи на демокрацията като парламентарна република. Докато говорихте такива красиви думи, обявихте война на президентската институция, говорихте за натиск, за корупция, наричахте ни убийци, майките на децата с увреждания ви чакат, чака ви протест на полицаите, за каква сигурност, спокойствие и единение говорите\", каза Нинова. След това се обърна и лично към Цветанов и му каза: \"Г-н Цветанов, уважаваме действията на президента и го подкрепяме от първото му действие, до ден-днешен и вчера\". \"Цяла България и цял Свищов вчера видяха, че ние стояхме до г-н Радев - аз отляво, вие от дясно. Не обвинявайте държавния глава\", каза още Нинова.", "date": "2017.06.28", "title": " Цветанов: Президентът да се извини, потъпка Конституцията"}
{"url": "https://m.offnews.bg/news/Obshtestvo_4/Shefat-na-NDK-za-edin-den-pokaza-kak-se-urezhda-porachka-za-remont_659251.html", "text": "Шефът на НДК за един ден Борислав Велков пусна във фейсбук скандални съобщения, свързани с обществената поръчка за ремонта на НДК. Велков прави разкритията си като председател на Съвета на директорите на НДК. Той бе избран от министър Лиляна Павлова да заеме мястото на изпълнителния директор Мирослав Боршош, но Борисов върна титуляра на поста. Синът на депутата от БСП Славчо Велков твърди, че НДК е фалирало дружество, а загубите му за три години са 21 млн. лева пари на данъкоплатците. Според него в Двореца на културата действат \"моделите “Боршош”, които се превръщат в тенденция, при които взимаш от данъкоплатците, продаваш през бившата си билетна компания, разплащаш се щедро с “културата” и усвояваш разликата през най-различни допълнителни услуги и свързани компании\". Това се нарича КУЛТУРНА кражба, пише Велков. Той публикува и няколко лични съобщения от служител на НДК за указанията за нагласяване на обществената поръчка. Както става ясно и от съобщенията \"Галчев инженеринг\" е определена от комисията за изпълнител на обществената поръчка за реконструкцията на НДК – Конгресен център миналата година. Компанията предложи цена 16 549998 лв без ДДС, която е по-висока от предварително обявената стойност – 13,9 млн. лева без ДДС. Другата спомената в sms-ите Главболгарстрой е класирана на пето място. Общо 6 оферти бяха подадени за реконструкция на сградата на НДК, по повод председателство на Съвета на Европейския съюз през 2018 г. УВАЖАЕМИ ХОРА НА ДУХА, КУЛТУРАТА И БИЗНЕСА! (БОРШОШ, ТИ НЕ СИ МЕЖДУ ТЯХ.)С интерес следя какво се случва вчера и днес около казуса Национален дворец на културата. Твърдо бях решил да не публикувам нищо, но в името на КУЛТУРАТА и ОБЩЕСТВОТО, на което тя е огледало, реших, че ще бъде голямо лицемерие да не го направя. Имам син, който е на 16 години, и някак си би било добре да му предадем всички заедно няколко урока за КУЛТУРАТА и ХИГИЕНАТА на духа! За мен принципната и професионалната позиция се неделими! В този смисъл съм представител на една нова КУЛТУРА в България (макар рядка все още), която се казва ПРОФЕСИОНАЛНА КУЛТУРА. Изповядва се от ПРОФЕСИОНАЛИСТИ! Там, където съм се учил, попивал зания и практикувал, тези казуси за КУЛТУРАТА и ИНСТИТУТИТЕ са ги минали преди 150 години! Така, че съм много наясно какво точно ви пиша!И така, нека споделя няколко неща, за да се изясни картинката на всички! Все пак съм много по-пряк участник в спектакъла от повечето актьори в него!В качеството си на председател на СД на НДК и отговорен към професионалните ценности, ще Ви кажа, че заварих едно тежко фалирало дружество. Катастрофирало дружество! Това означава, че и КУЛТУРАТА в него е фалирала! Без визия, без бизнес план ( а тя го изисква), без ясна перспектива! Нищо, освен само общи приказки. Бизнес план няма, но ясна цел се оказа, че има - дружеството да бъде източено по всевъзможни начини! Много са! “ЗАПАДНИТЕ КУЛТУРНИ” модели, с които се сравняваме не допускат подобни неща! Там КУЛТУРАТА печели, а тук КУЛТУРАТА губи. Или се източва. Защо? Ами защото моделите “Боршош”, които се превръщат в тенденция, при който взимаш от данъкоплатците, продаваш през бившата си билетна компания, разплащаш се щедро с “културата” и усвояваш разликата през най-различни допълнителни услуги и свързани компании, се нарича КУЛТУРНА кражба, в която вие участвате, но без да знаете. Всъщност някои знаят, други не, но тези дни се натъкнах на “холивудски” хонорари във фалиралото НДК! Дали сте си таланта, времето, енергията и никой не го оспорва, но всичко си има цена!За да не се отвличам, ето и малко общи цифри като начало: загубата на дружеството за 2015 г. - около 9,3 млн. лева, 2016 г. - 8,5 млн., 2017 г. - 3,4 млн., или общо за 3 години около 21 млн. лева българска данъкоплатска пара. Дали в тези пари има КУЛТУРА? Да, разбира се, но когато се управляват добре. Иначе са деградивен КУЛТУРЕН фактор. Е, уважаема Ваня Щерева, доволна ли сте, че участвате индиректно в КУЛТУРНОТО източване на века? който освен да реализира минуси с оправданието, че е ИНСТИТУТ - МЕЦЕНАТ, нищо друго няма! Факт. Институти са Министерство на културата, Министерство на образованието, а НДК е една културна инфраструктура, която е потенциална платформа на тези институти, колега меринджей! Можеш да инвестираш в някои продукти, но тогава, когато си ... поне около нулата! Още малко инфо: в продукцията “Квартет” ( уважение към актьорите) инвестицията е около 800 000 лева, а възвращаемостта е 90 000 лева през онази билетна компания, а постановката е поставена 2 пъти, или 450 000 лева на вечер! Нали се досещате, че тези 90 000 лева са реалният пазар. Това ли е продукт? Какво точно изгради този продукт в полза на КУЛТУРАТА, което да е устойчиво? Ако частен промоутър инвестира и възвръщаемостта е в това съотношение, то той ще се вози в трамвай. А меринджеят се вози в “Лексъс” и казва, че това е “институт”! Освен това го прави в годината, в която има загуба от 8,5 млн. лева! Докато всички останали се борят на този пазар, “института” ... Щях, без да искам, да кажа, че се краде от него :) Уважаеми хора на духа и културата, искрено съжалявам, че са ви омотали в този съвършен сценарий. Вие просто гастролирате там, а на гърба на таланта ви се случва всичко това. Оставям всичко на вашата КУЛТУРНА съвест, която си е лично ваша, но помнете, че има възпитателен обществен ефект! Не го забравяйте! Няма да издавам колко пари има в сметката на дружеството към днешна дата, но бих обобщил така - то е с показатели на фалит. Още по-зле дори - наличните пари са вече предварително похарчени, защото са дължими за няколко поредни месеца на фирмата ( и браво за търпението и усилията, които се полагат), която в момента се чуди как да адаптира и ремонтира НДК за наистина най-важното събитие с дългосрочно културно отражение за цялото общество, каквото е предстоящето Председателство на България през 2018 г. Тези данъкоплатски пари са били преведени целево за него! Ако всичко това беше плод на некадърност, добре! Но всичко това е плод на алчност и много добре планирани действия. Знам, че няма да успокоя никого, но НДК, освен парите за ремонта си, няма и стотинка отгоре, а натрупаните задължения към този и онзи, тук и там, са мечтата на съдебния изпълнител. Да, в името на КУЛТУРАТА е възможно всичко! Да уволним (между другото, десетки \"неудобни\" хора водят трудови дела срещу НДК), да унизим, да откраднем. Ето в такава КУЛТУРА участвате вие, а всички ние - живеем. Категорично мога да заявя, че това е “сламен мениджмънт”, който рано или късно ще рухне. В крайна сметка “КУЛТУРАТА ПОБЕДИ”. Тъй като сега НДК отива в КУЛТУРАТА, време е и ПРОКУРАТУРАТА да влезе в КУЛТУРАТА,. Ако смятате, че КУЛТУРАТА с голямата си “победа” си е върнала отново архаичния модел на съществуване, то нека всички сме наясно, че вие също носите солидарна обществена отговорност за случващото се! Последните два месеца всъщност се опитваме да подредим хаоса от последните три години. Натиснахме педала на макс, като същевременно удържаме положението, за да не подпише меринджеят някоя простотия от глупост, която всички, даже и него да вкара в беля, накъдето всъщност устремено се е запътил! Има бол негативни оценки на кой ли не за част от дейностите, също и безкрайни медийни съмнения около разходването на средствата. Казвам го аз, който съм присъствал на всяко едно заседание, и много добре знам какво сме си казали там. Вие не сте били. Само ще ви кажа, че вие се хванахте на един фейсбук пост. Sorry. Всички се хванаха. И за да ви докажа това, започвам скромно да публикувам това онова в пространството, все неща, които доказват, че именно “той” е оказвал натиск на клети хора още през 2016 г., когато два месеца не бяха от такова жизнено важно значение. Има много такива материали, така, че разполагате с достатъчно време, за да си промените мнението. Уважаема Ваня Щерева, Вашето нямаше да се загуби, че даже можеше да е и повече. Ако имахте малко повече търпение и желание, щяхте да имате и удоволствието да участвате в написването на една нова книга в културната ни история - нов БГ КУЛТУРЕН МОДЕЛ, finally.Публикувам този текст в личната си страница, защото изразявам лично мнение, което не обвързва никого от екипа, в който съм. Позицията, която изразявам, все още в качеството си на председател на Съвета на директорите на НДК, е освен административно оправдана, но и морална. #МОРАЛ #КУЛТУРА В този управителен орган отговаряме за парите на данъкоплатците, от които се дотира и КУЛТУРАТА! Айде лека нощ, и да ни е честита \"ПОБЕДАТА”.:) ", "date": "2017.06.28", "title": " Шефът на НДК за един ден показа как се урежда поръчка за ремонт"}
{"url": "https://m.offnews.bg/news/Obshtestvo_4/Atlanticheskiiat-savet-iska-da-bade-proveren-i-Parvanov-lobiral-li-e-z_659281.html", "text": "Времената парламентарна комисия, която трябва да изясни обстоятелствата около решението за купуване на нови изтребители и намесата на президента Румен Радев в нея, трябва да обхване и мандата на президента Георги Първанов.Това се посочва в позиция на Атлантическия съвет на България (САБ) за избора на нов многоцелеви изтребител. Комисията беше създадена с решение на парламента в сряда по предложение на депутатите от ГЕРБ.  В позицията на новосформираната организация, сред  на която са и двама бивши военни министри - Велизар Шаламанов и Тодор Тагарев в двете служебни правителства на президента Росен Плевнелиев, се посочва, че е необходимо да се обхване целият процес по вземането на решение - от ангажиментите, поемани от президента Георги Първанов през 2007 г. по време на срещите си с премиера и краля на Швеция, до действията на президента Румен Радев през последните месеци.\"Необходимо е да бъдат идентифицирани основните длъжностни лица и механизмите за вземане на решение по управлението на проекта, включително как са определяни изискванията, критериите за оценка и моделите за плащане\", се посочва в текста.Според документа служебното правителство на Огнян Герджиков е извършило \"редица несвойствени дейности\" и е поело отговорността да препоръча самолета „Грипен” като \"най-подходящ за българските географски, исторически и военнополитически реалности\":В позицията се посочва, че страната ни се нуждае от летателни апарати с доказани бойни качества, с максимално висок коефициент на бойна ефективност при пълна оперативна съвместимост с нашите съюзници в НАТО - тезата често беше застъпвана в полза на американските изтребители F-16, включително и от президента Росен Плевнелиев.Според САБ процесът на вземане на решение за избора на самолет е бил непрозрачен, а данъкоплатците трябва да бъдат информирани за това как се харчат публични средства. В позицията се посочва още:От текста става ясно, че в САБ имат резерви по отношение на отстранения участник - португалската страна с употребяваните F-16. Това стана след , в който се посочва, че португалското предложение не включва възможност за разсрочено изплащане:От Атлантическия съвет изразяват подкрепа за програма за превъоръжаване и изграждането на национални отбранителни способности, адекватни на изискванията за сигурност през ХХI в. и на съюзните ангажименти на страната.", "date": "2017.06.28", "title": " Атлантическият съвет иска да бъде проверен и Първанов лобирал ли е за \"Грипен\""}
{"url": "https://m.offnews.bg/news/Futbol_18793/Ukrajna-shte-bojkotira-Mondiala-v-Rusiia-za-kojto-ne-se-e-klasirala_659255.html", "text": "Малко странни хора са в украинския футбол, готвят бойкот на първенство, за което не са се класирали. Напомнят за Илиян Киряков и отказа му от националния отбор. Все пак имат право на мнение.Футболната федерация на Украйна обмисля да се откаже от участие на световното първенство в Русия догодина, съобщава вестник \"Известия\", цитиран от Новспорт. Сънародниците на Андрий Шевченкоа искат да се бойкотира турнира, но въпреки това пред националния отбор е поставена задача да се представи достойно в квалификациите.Забележете! Да спечели класиране, след което демонстративно да се откаже. Идеята се поддържа на правителствено ниво, като украинските власти се надяват, че и други държави ще последват примера им.\"Задачата пред националния отбор е да излезе от квалификационната група, а след това ще говорим за други цели и планове\", коментира вицепрезидентът на федерацията Игор Кочетков.След 6 кръга от квалификациите за Мондиал 2018 Украйна е на 4-то място в група I, където битката е кървава. Хърватия и Исландия водят с по 13 точки. Следват Турция и Украйна с по 11.", "date": "2017.06.28", "title": " Украйна ще бойкотира Мондиала в Русия, за който не се е класирала"}
{"url": "https://m.offnews.bg/news/Politika_8/DPS-poiska-da-se-otmeni-Zakonat-za-burkite-V-evropejska-Sofiia-biiat_659256.html", "text": "ДПС поиска да бъде отменен Законът, който предвижда глоба за носене на бурки. Повод ДПС да поиска \"спешната поправка\" е побоят над двете дъщери на зам.главния мюфтия, които вчера станаха жертва на насилие заради това, че са били забрадени.Лидерът на партията Мустафа Карадайъ осъди от парламентарната трибуна побоя от вчера и го обяви за \"поредната проява на ксенофобия\".По думите му \"не е нормално в европейска София да бъдат бити жени, само защото носят забрадки и това е \"тревожно явление и отдалечаване от демокрацията и европейските ценности, поставя държавата пред риск и създава лоша репутация\".След това мисълта му се насочи отново към управляващата коалиция, за да поиска отговорност от ГЕРБ затова, че във властта има \"лъжепатриоти, които създават условия за подобни прояви и насаждат усещането за правилност\".\"Вместо да бъдат осъдени, те се превръщат в пример за подражание. ГЕРБ трябва да поеме и носи своята отговорност за всичко, което нарушава демокрацията\", каза Карадайъ.\"Не е нормално носенето на забрадка да е проблем\", каза Карадайъ, след което поиска спешни промени в Закона за носене на бурките, който също бил предпоставка.\"Няма нищо по-важно от мира и разбирателството и мирното съжителство на всички етноси в страната\", каза още в декларацията си Мустафа Карадайъ.", "date": "2017.06.28", "title": " ДПС поиска да се отмени Законът за бурките: В европейска София бият за забрадки"}
{"url": "https://m.offnews.bg/news/Tehnologii_18759/Vnimanie-nova-seriia-kiberataki-s-virusa-Petya_659254.html", "text": "заразеният компютър се оказва със заключени файлове, които притежателят може да си върне срещу откуп,Нова серия кибератаки по целия свят се очакват заради вируса Petya, който напада компютрите на същия принцип като появилия се преди около два месеца WannaCry.Много компании и лични компютри в Европа и САЩ вече пострадаха от атаката. Сред жертвите са фирмените компютри на голямата рекламна агенция WPP, производителят на храни Mondelez, юридическата компания DLA Piper и датската фирма за логистика и транспорт Maersk. Технологията е следната:  обикновено в .Petya се разпространява чрез операционната система Windows. Според специалисти вирусът има по-добра техника за разпространение от WannaCry и съответно - потенциал за повече поражения. Ако собственикът на заразения компютър не желае да плати, може да загуби ценни файлове. Затова съвет номер 2 е винаги да правите копия на важните си документи. Така, дори да бъдете хакнати, загубата няма да е голяма и няма да се наложи да плащате, за да получите отново достъп до тях.Вирусът Petya иска по $300, платени в биткоини, за код за отключване на хакнатите файлове.Едни от първите поразени компютри са в Украйна. Смята се, че вирусът е прикачен към нова счетоводна програма, ползвана от фирми, работещи с украинското правителство. Затова в страната заразените машини са много - в институции, банки, летището, дори системата на метрото. Хакната е била и мониторинговата система за радиацията в Чернобил.Какво да правим?Вирусът прониква в компютъра и изчаква около час преди да го рестартира. Докато тече рестартирането, изключете компютъра, за да попречите на Petya да криптира файловете. След това се опитайте да презапишете всички важни документи на външна памет.\r\n", "date": "2017.06.28", "title": " Внимание - нова серия кибератаки с вируса Petya"}
{"url": "https://m.offnews.bg/news/Izvan-terena_18817/Ruska-krasavitca-Ronaldo-e-zhencho-az-sam-za-Chili_659278.html", "text": "Анастасия Зимникова е звезда в чилийския ефир. Руският модел живее в страната от няколко години. И логично беше избрана да участва в предавания, подгряващи мачовете от турнира за Купата на конфедерациите, който се провежда в родината й.Анастасия жегна сериозно звездата на Португалия - Кристиано Роналдо, преди днешния полуфинал с Чили. \"Съперникът има един футболист. Това е Роналдо. Докато Чили разполага с колектив, но има и Санчес, и Видал\", показа знания красавицата.Напук на общото мнение обаче тя не харесва Кристиано като мъж. \"Въобще, не си падам по тази метросексуална мода. Роналдо ми идва малко женчо\", отбеляза още Анастасия.Тя е толкова запленена от страстта на чилийците към футбола, че поддържа на първо място този национален отбор. Стискала е палци за Чили дори срещу Русия. \"Е, на хокей съм си за Русия\", споделя още тя.Блондинката завършва филология в родината си и заминава на обучение по френски език в САЩ. Там се запознава с чилийския си съпруг. Първо се установяват в град Икике до пустинята, после се местят в столицата Сантяго. Добра новина за чилийските мачовци - вече е разведена. Издържа се сама като модел, хостеса и преводач. Любопитно съчетание.  \"В Чили може да намериш всичко. На един час от столицата са Андите. Но за един час може да се озовеш и на плажа. Хората са невероятно мили и приятелски настроени\", разказва Анастасия.\"Аз съм висока блондинка, истинска кралица в Чили! Местните обожават всичко руско. Постоянно ме питат как се печели сърцето на една рускиня. Интересуват се обаче и от културата ни, от езика ни. Дори преподавам руски на желаещи.Забелязвам, че ставаме все повече. Особено в столицата Сантяго срещам все по-често руснаци\", допълва дамата.Анастасия може да бъде спокойно за хляба си. С тези умения още дълго време ще се вият опашки да посещават уроците й по руски.", "date": "2017.06.28", "title": " Руска красавица: Роналдо е женчо, аз съм за Чили"}
{"url": "https://m.offnews.bg/news/Politika_8/Ninova-prashta-NDK-na-prokuror-i-obiavi-Dve-lobita-v-GERB-se-biiat-ko_659253.html", "text": "Парламентарната група на БСП ще поиска да се създаде Временна анкетна комисия, която да разследва какво се случва в НДК и защо министър Лиляна Павлова уволни директора му Мирослав Боршош, а премиерът Бойко Борисов го върна. БСП ще подаде и сигнал за разследване на скандала с НДК до главния прокурор.Това обяви от парламентарната трибуна лидерът на партията Корнелия Нинова.Тя попита още Цветанов за каква парламентарна република говори, когато не са обсъдени приоритетите на председателството на Съвета на ЕС, а премиерът подписва в Брюксел с другите две държави приоритетите и вече втори месец не идва на парламентарен контрол, за да се обсъди.Председателят на парламента Димитър Главчев обаче се намеси, като обясни, че премиерът е бил на парламентарен контрол на 9-ти юни, а сега е 28 юни и това не са два месеца.Което отново предизвика гнева на БСП към него, а депутатът Таско Ерменков му каза, че не е адвокат на Бойко Борисов и го призова да не злоупотребява с властта, която му е дадена. Главчев се защити, че има право да отговори, когато се изричат неистини от трибуната.", "date": "2017.06.28", "title": " Нинова праща НДК на прокурор и обяви: Две лобита в ГЕРБ се бият кой да вземе 50 млн. лв. за плочки"}
{"url": "https://m.offnews.bg/news/Obshtestvo_4/12-chasa-bez-voda-v-chast-ot-Ovcha-kupel-na-suho-i-v-tcentara_659231.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Заради подмяна на спирателни кранове на ул. „Феникс“ в „Овча купел“ 2, се налага спиране на водоподаването от 9:00 до 21:00 часа на ул. „Антон Колар“, ул. „Херман Майер“, ул. „Иван Хаджийски“, ул. „Феникс“, бул. „Президент Линкълн“; по ул. „Иван Хаджийски“ от ул. „Херман Майер“ до ул. „Промишлена“ магазин СБА. Във връзка с подмяна на уличен водопровод на ул. „Царибродска“ в Център, се налага спиране на водоподаването от 10:00 до 19:00 часа на ул. „Царибродска“, ул. „Димитър Петков“, бул. „Тодор Александров“ и бул. „Александър Стамболийски“.", "date": "2017.06.28", "title": " 12 часа без вода в част от Овча купел, на сухо и в центъра"}
{"url": "https://m.offnews.bg/news/Obshtestvo_4/V-Druzhba-protestirat-za-12-i-pat-zaradi-zatvorena-pateka_659235.html", "text": "Жители на квартал „Дружба“ в София излизат на протест за 12-и път днес. Недоволството им е зарази затворена пътека, която свързва „Дружба 1“ с „Дружба 2“. Тя се намира в частен имот, ограда спира свободния достъп на хората. Пътеката е най-прекият път до една от масовите спирки на градския транспорт, както и до един от големите хипермаркети в района. Жителите настояват пътят да бъде отворен. ", "date": "2017.06.28", "title": " В Дружба протестират за 12-и път заради затворена пътека"}
{"url": "https://m.offnews.bg/news/Sviat-_12/Helikopter-atakuva-Varhovniia-sad-na-Venetcuela_659234.html", "text": "Венецуелския президент Николас Мадуро съобщи, че сградата на Върховния съд в Каракас е била нападната от хеликоптер, предадоха Асошиейтед прес и Ройтерс.Най-малко една граната е била хвърлена по сградата, но не е експлодирала. След това нападащият хеликоптер е прелетял над сградата на вътрешното министерство. По данни на Ройтерс хеликоптерът е полицейски.Нападението беше извършено в момент, когато 54-годишният президент говореше на живо по държавната телевизия, съобщава АП. Освен това хеликоптерът е обстрелял сградата на съда.Мадуро заяви, че е била задействана националната противовъздушна отбрана. Тя е осуетила нападението, което президентът определи като терористично. \"То можеше да предизвика трагедия с десетки убити и ранени\", подчерта президентът.Мадуро заяви, че осъжда терористичното нападение и призова опозиционната \"Коалиция на демократичното единство\" да направи същото, предаде ТАСС. В социалните медии се появиха снимки на син полицейски хеликоптер, носещ антиправителствен лозунг, предаде АП. Пилот на полицейски хеликоптер на име Оскар Перес призова за \"бунт\" срещу това, което той определи като \"тиранията\" на Мадуро. \"Имаме два избора: да бъдем съдени утре от съвестта си и хората, или да започнем още днес да се освобождаваме от това корумпирано правителство\", заяви Перес. Той четеше изявление, а зад него стояха четирима души във военни униформи, маски за ски и носещи щурмови пушки. \"Президент Николас Мадуро, ние искаме незабавно да подадеш оставка заедно с министрите и да се свикат всеобщи избори\", добави Перес, цитиран от ТАСС. Той заяви, че срещу правителството се обявява коалиция от военни, полицаи и граждани, националисти и патриоти, без партийна принадлежност. Представителите на тази група водят наземна и въздушна операция, \"за да върнат властта на демократичния народ и да възстановят конституционния ред\", подчерта Перес.Върховният съд на Венецуела беше един от основните инструменти на Мадуро в борбата с опозицията, която контролира парламента след победата на изборите през декември 2015 г., припомня ТАСС.Министърът на комуникациите и информациите Ернесто Вилегас заяви, че в нападението е използван откраднат от полицията хеликоптер.", "date": "2017.06.28", "title": " Хеликоптер атакува Върховния съд на Венецуела"}
{"url": "https://m.offnews.bg/news/Politika_8/Balgariia-otkriva-konsulstvo-v-Belfast_659274.html", "text": "Правителството реши да бъде открито почетно консулство на България в Обединеното кралство Великобритания и Северна Ирландия със седалище в Белфаст.Откриването му ще допринесе за засилване на двустранните контакти в областта на бизнеса и културата, както и за оказване на съдействие на българските граждани в контекста на последствията от Брекзит, обявиха от правителствената пресслужба.За почетен консул ще бъде назначен британският гражданин Пол Мартин.Той притежава солиден опит по трудово-социални въпроси – бил е съветник към Министерството на труда и социалната политика на България и има добри контакти у нас и в Северна Ирландия, посочиха от МС.", "date": "2017.06.28", "title": " България открива консулство в Белфаст"}
{"url": "https://m.offnews.bg/news/Obshtestvo_4/Zhalt-kod-za-opasna-zhega-goreshtinite-prodalzhavat-do-sabota_659232.html", "text": "Жълт код за опасна жега 14 области в страната днес. Това са Видин, Монтана, Враца, Плевен, Ловеч, Габрово, Велико Търново, Благоевград, Пазарджик, Пловдив, Стара Загора, Сливен, Хасково и Ямбол.Максималните температури ще са между 32 и 37 градуса. След обяд ще се появят облаци, в планините ще превали и прегърми. Край морето ще е слънчево, но морският бриз сваля температурите и термометрите ще се качат до 27 градуса. Сред вълните от 2 бала ще е до 25°.По откритите планински части ще духа до силен западен вятър. Максималната температура на 1200 метра ще е около 25°, на 2000 метра – около 19 градуса.Според прогнозата на НИМХ горещините продължават, през уикенда се очаква те да стигнат до 38-40 градуса. ", "date": "2017.06.28", "title": " Жълт код за опасна жега, горещините продължават до събота"}
{"url": "https://m.offnews.bg/news/Kultura_33/Asian-Dub-Foundation-zabivat-predi-Dubioza-v-Arena-Armeetc_659236.html", "text": "Asian Dub Foundation ще бъдат специални гости на вече обявения за тази есен концерт на Dubioza Kolektiv в София. Те ще изнесат близо едночасов сет, непосредствено преди босненците. Събитието ще се състои на 27 октомври, петък, в столичната зала Арена Армеец, а билети вече се разпространяват чрез мрежата на Eventim.bg. Двете групи пристигат у нас по покана на Строежа.Английската банда ще се появи пред българските фенове в пълен шестчленен състав – Dr. Das, Ghetto Priest, Steve Chandra Savale (a.k.a. Chandrasonic), Brian Fairbairn, Aktar Ahmed (a.k.a. Aktarv8r), Nathan Lee.Характерният за Asian Dub Foundation стил е съчетание от твърди джънгъл-ритми, дъб, индъстриъл, енергични пънк-рок китари, ситар и натрапчиви звуци, извадки от традиционната индийска музика, подкрепени от агресивни, бързи и изгарящи хип-хоп и рага лирики. Последният им албум \"More Signal More Noise\", издаден през юли 2015 г., подсилва отново статута на групата, още повече, че към формацията се завръщат част от основателите - Dr. Das, вокалистът от ямайски произход Ghetto Priest, включва се и бившият барабанист на Prodigy - Brian Fairbairn.На 27 октомври вратите на зала Арена Армеец ще отворят в 18:30 ч., а началото на сета на Asian Dub Foundation е определено за 20:00 ч. Dubioza стратират в 21:15 ч. Билети за събитието се разпространяват чрез мрежата на Eventim.bg на цени от само 30 лв. на предварителна продажба и 35 лв. на самата дата и на място. Към момента е предвидено предлагането на билети само за ниво Терен, правостоящи, като броят им е ограничен и вече над една трета от количеството е разпродадено. Организаторите силно препоръчват възможно най-ранното закупуване! ", "date": "2017.06.28", "title": " Asian Dub Foundation забиват преди Dubioza в Арена Армеец"}
{"url": "https://m.offnews.bg/news/Obshtestvo_4/Dokazano-IAdem-meso-s-poveche-voda-i-piem-sok-s-po-malko-plodove-obn_659240.html", "text": "След проведено няколкоседмично изследване от български експерти от агенцията по безопасност на храните станаха ясни резултати от проверките за качеството на храните у нас и в Западна Европа. Установено е, че двоен стандарт има както в качеството, така и в цената на продуктите.31 вида храни са били тествани - шоколадови изделия, безалкохолни газирани напитки, сокове, местни и млечни изделия, както и детски храни.При тестовете съществени разлики са установени при 7 от тестваните продукти. Разлика в етиката няма при останалите 24.В Германия например пият 100% сок, а у нас същия продукт е с 97% сок и 3% пулп.При детските храни разлика е открита при съдържанието на рапичното олио. В Германия то е 1.3%, а у нас 0.9%. Разлика има и при протеина в храната, но тя е незначителна.При местните продукти например водното съдържание у нас е по-високо, откокото в немската шунка. Д-р Любомир Кулински от БАБХ обясни, че нашето месо явно не е оставено да изсъхне добре. Изследвани са фанкфуртери, наденички и салами.От БАБХ успокоиха, че поне, когато пише \"100% свинско месо\", то това отговаря на истината.Най-голяма разлика експертите от БАБХ са открили при сравненията между немско и българско сирене. Това от Германия е по-добре изглеждащо и дори по-вкусно, каза Кулински.Направеното изследване днес представи и министър Порожанов след заседание на Министерски съвет.\"Ценовият анализ е доста първичен“, коментира той. По думите му от тези 30 продукта, за 16 от тях има значително по-високи цени, които са в България. „Най-фрапантни са 2 вида детски пюрета. За единият цената е с около 90% по-висока, а другият – 107%. По високи цени в рамките на диапазон между 20% и 70% наблюдаваме и при млечните продукти, определени сирена и шоколадови продукти от различно естество. Колкото и да е на пръв поглед необяснимо, разликите в цените не са незначителни. Още утре ще поканя КЗП, заедно с федерациите, които са за защита на потребителите.\"Сега следва експертна група да изготви доклад, който да бъде връчен на земеделския министър Румен Порожанов. През септември на среща на високо ниво, темата ще бъде обсъдена и в Европа, каза още Кулински.", "date": "2017.06.28", "title": " Доказано: Ядем месо с повече вода и пием сок с по-малко плодове (обновена)"}
{"url": "https://m.offnews.bg/news/Tenis_18788/Dzhokovich-protegna-raka-na-Beker-shte-go-spasiava-ot-bankrut_659244.html", "text": "Голям човек е Новак Джокович! Световният номер две в тениса заяви, че е готов да помогне на бившия си треньор Борис Бекер, който беше обявен в банкрут от лондонски съд.Двамата се разделиха и немецът не спести някои критики към сърбина. но явно всичко е забравено.\"Когато научих новината, веднага се обадих на Борис, за да изясня ситуацията. Той ми каза, че медиите силно са преувеличили нещата. Скоро ще се срещнем в Лондон, ние сме в отлични отношения\", каза сърбинът, цитиран от \"Хералд Сън\".Ноле призна ролята на германеца за своето развитие.\"Много харесвам Бекер и като човек, и като специалист. Той изигра много важна роля в моята кариера и аз никога няма да забравя това. Готов съм да му помогна, ако бъде необходимо\", допълни Джокович.Сега Ноле се готви с друга легенда - Андре Агаси. \"Пиратът\" ще остане със сърбина до края на Уимбълдън.", "date": "2017.06.28", "title": " Джокович протегна ръка на Бекер, ще го спасява от банкрут"}
{"url": "https://m.offnews.bg/news/Obshtestvo_4/Georgi-Parvanov-navarshva-60-g-dnes_659239.html", "text": "Георги Първанов навършва 60 години днес. Президентът два мандата - от 2002 до 2012 г., се оттегли от лидерския пост на АБВ през януари. Първанов подчерта тогава, че оттеглянето му не означава напускане на политиката след над четвърт век в нея.\"Ще бъда по-активен във формирането на политиката, твърдя, че имам още сили, за да помагам не само на партия АБВ - защо не и в национален план\", обясни Първанов. И обеща да напише книга, в която да разкаже своята гледна точка за случващото се в страната, докато той бе държавен глава и председател на две партии - БСП и АБВ. Според близки на Първанов, той вече работи върху книгата, а рождения си ден ще празнува в семеен кръг. ", "date": "2017.06.28", "title": " Георги Първанов навършва 60 г. днес"}
{"url": "https://m.offnews.bg/news/Temida_18762/Do-5-godini-zatvor-za-mladezha-napadnal-slepi-turisti-v-Nesebar_659238.html", "text": "21-годишният Тодор Николов, който нападна група слепи туристи в Несебър миналата седмица, се сдоби с обвинение за хулиганство.Младежът все още е в ареста като се очаква прокуратурата да поиска той да остане за постоянно зад решетките. Ако бъде признат за виновен, той може да бъде изпратен в затвора за срок до 5 години, пише Нова телевизия.\"По време на задържането и към момента, той не е дал никакво обяснение за случилото се. За мен няма обяснение на какво се дължи агресивното му поведение\", заяви районният прокурор на Несебър Радост Бошнакова.Полицията в Бургас откри Николов след като сама се е сезирала след излъчни репортажи.", "date": "2017.06.28", "title": " До 5 години затвор за младежа, нападнал слепи туристи в Несебър"}
{"url": "https://m.offnews.bg/news/Obshtestvo_4/Bivsh-voenen-ministar-Shvetciia-spira-da-proizvezhda-izbraniia-za-arm_659249.html", "text": "Избраният от България модел на самолета „Грипен” ще бъде спрян от производство, oбяви в предаването „Тази сутрин” на  бившият военен министър Бойко Ноев.Той посочи, че досега от този модел самолети са произведени само 250, което според него говори за липса на интерес за въоръжаване с тях.Ноев твърди, че модернизацията на Военновъздушните сили (ВСС) е замислена порочно, защото е заложено купуването непременно на новопроизведени машини. Той припомни, че президентът Румен Радев беше началник на ВСС и е задал критериите и формулата за избор на новите бойни самолети.Според бившия военен министър Радев е бил в конфликт на интереси, когато то взима решение за новите бойни самолети. Именно затова е много важно да се създаде временна анкетна комисия към парламента и най-заинтересован от това е президента, смята Ноев.", "date": "2017.06.28", "title": " Бивш военен министър: Швеция спира да произвежда избрания за армията ни изтребител"}
{"url": "https://m.offnews.bg/news/Obshtestvo_4/Ot-nashata-ferma-s-liubov-za-vas-vsiaka-sedmitca-v-Sofiia_659247.html", "text": "Фермерски храни на малки производители от страната ще бъдат представяни всяка седмица до началото ноември на фестивал \"От нашата ферма - с любов за Вас\" в София.  Първото издание е днес до 18,30 часа пред Министерството на земеделието и храните на бул. \"Христо Ботев\" 55. Оганизаторите Биоселена обещават разнообразни храни, произведени от семейни ферми и малки производители: сирене, кашкавал, кисело мляко, мед и пчелни продукти, сладка, яйца, месо, сезонни плодове и зеленчуци, билки, подправки. Тематични дни, дегустации, кулинарни демонстрации, правене на място на сирене, сметана и кисело мляко също са предвидени в програмата на фестивала. Щандове ще имат занаятчии от Задругата на майсторите на народни художествени занаяти.Всички фермери и производители са регистрирани по Наредба 26 на МЗХ за преработка във фермата и преки продажби.", "date": "2017.06.28", "title": " \"От нашата ферма - с любов за вас\" всяка седмица в София"}
{"url": "https://m.offnews.bg/news/Izvan-terena_18817/Karolin-Vozniatcki-se-sableche-gola-za-koritcata-na-ESPN-Body_659246.html", "text": "Датската тенисистка Каролин Возняцки се щракна за корицата на култовото издание ESPN Body. И побърза да се похвали със снимката на своята страница в Instagram.\"Горда съм и се възхищавам на това фото. Благодаря на ESPN Body за корицата\", написа Возняцки. Интересното е, че само ден по-рано бременната Серина Уилямс се щракна гола за Vanity Fair.Списанието ESPN Body е популярно с това, че на корицата си съблича всяка година спортна звезда. На първата страница са били боецът Конър Макгрегър, футболистката Хоуп Соло, Серина Уилямс и други.Иначе Возняцки е известна не само като една от красавиците на професионалния тенис. Тя е в играта от 2005 година. Има два финала от Големия шлем, както и 27 титли от WTA. През кариерата си е заработила над 20 милиона долара.Имахме щастието да я гледаме на първия турнир в  \"Арена Армеец\". Тогава в София пристигна прочутият голфър Рори Макилрой, с когото бяха гаджета, но се разделиха.", "date": "2017.06.28", "title": " Каролин Возняцки се съблече гола за корицата на ESPN Body"}
{"url": "https://m.offnews.bg/news/Futbol_18793/TcSKA-Sofiia-obiavi-che-shte-razsledva-UEFA_659237.html", "text": "Сега стана страшно. ЦСКА-София обяви, че ще разследва УЕФА! Нищо че УЕФА досега разледваше ЦСКА-София и дори изхвърли тима от евротурнирите за три години, както е по закон.Това става ясно от съобщение на официалния сайт. Ето какво гласи то:\"\".", "date": "2017.06.28", "title": " ЦСКА-София обяви, че ще разследва УЕФА"}
{"url": "https://m.offnews.bg/news/Ikonomika_59/Deputati-naddavaha-ot-300-do-500-lv-za-minimalna-pensiia-V-krajna-sm_659257.html", "text": "За втори път депутатите приеха абсолютно единодушно минималната пенсия от 1 юли да стане 180 лева, а от 1 октомври - 200 лева. Това стана с гласуване на промени в Закона за бюджета за държавно обществено осигуряване, който парламентът днес гледа на второ четене.На първо четене на закона депутатите пак гласуваха единодушно след дълъг спор. И днес те не пропуснаха да поспорят. Първо БСП започна да се гаври с управляващите и по-точно с Патриотите, чието предизборно обещание беше пенсията да стане 300 лева. \"Предлагаме от 1 юли минималната пенсия да стане 300 лева. Помагаме ви да изпълните обещанията си”, каза Георги Гьоков от БСП.По-изненадващото предложение дойде от ДПС, депутатът Рамадан Аталай направи предложение минималната пенсия да стане 500 лева. И двете предложения бяха гласувани и отхвърлени.Отхвърлено беше и предложението на БСП да бъдат преизчислени всички пенсии спрямо средния осигурителен доход за 2013 г.След това беше гласувано и реалното предложение на ГЕРБ пенсията от 1 юли да стане 180 лева, а от 1 октомври - 200 лева. То беше очаквано прието - с 202 гласа „за” единодушно.В момента минималната пенсия за осигурителен стаж е 161 лева, която получават 500 хиляди български пенсионери.", "date": "2017.06.28", "title": " Депутати наддаваха от 300 до 500 лв. за минимална пенсия. В крайна сметка ще е 180 лв."}
{"url": "https://m.offnews.bg/news/Obshtestvo_4/Balovete-v-gimnaziite-v-Sofiia-palen-spisak_659248.html", "text": "Математика, немски език и компютърни науки. Това са приоритетите на най-силните ученици, кандидатствали след седми клас в софийските гимназиите, показва .С най-високите балове отново са Софийската математическа и двете немски гимназии (91 НЕГ и 73 СУ), а тази година за първи път много напред в класацията излиза и училището към Техническия университет в София.Софийската математическа гимназия (СМГ) заема първите две места с паралелките си с първи чужд език немски и с първи чужд език английски. 91 Немска езикова гимназия (НЕГ) е трета, а четвъртата пралелка по бал е за 125 средно училище (СУ) \"Боян Пенев\" с изучаване на чужди езици.За първа година толкова напред в класацията по бал излиза Технологичното училище по електронни системи към Техническия университет, чийто клас \"Компютърни мрежи\" пети сред всички 360 паралелки с прием след VII клас в столицата.Веднага след него се нарежда Националната природоматематическа гимназия.Седмото място отново е за 91 НЕГ, а осмото е пак за ТУЕС, с класа \"Системно програмиране\" и английски език.9 Френска езикова гимназия (ФЕГ) заема деветата позиция с класа с първи чужд език френски, втори - английски и разширено изучаване на български език и литература.Последна в Топ 10 на паралелките е 164 Испанска езикова гимназия - с испански и втори чужд език френски. Втора немска езикова гимназия (73-то средно училище \"Владислав Граматик\") заема 15-ото място в класацията по паралелки с класа си с първи чужд език немски, втори - английски и разширено изучаване на математика.В Топ 20 влиза още Втора английска езикова гимназия \"Томас Джеферсън\".Ето и подреждането в останалите паралелки с прием след VII клас в София ():", "date": "2017.06.28", "title": " Баловете в гимназиите в София (пълен списък)"}
{"url": "https://m.offnews.bg/news/Medii_73/Sled-Brekzit-medijni-kompanii-napuskat-Ostrova-i-poglezhdat-kam-Balg_659242.html", "text": "- Госпожо Стоянова, защо е важен ресорът на новия български еврокомисар по отношение на медиите?- Отдавна вече не говорим за медиите без в мислите си да сме в интернет. Дори пред добрия и стар телевизионен екран сядаме с поне още два екрана в ръцете си - на смартфона и таблета, чрез които ползваме предимствата онлайн. Рядко мислим обаче за дигитални рискове. За потребителите те са свързани най-вече със сигурността на данните. За утвърдените медии и професионалните журналисти големите предизвикателства се изразяват в девалвация на труда заради псевдо-новини и дори цели фалшиви сайтове, а както и кражба на интелектуален продукт чрез безнаказано копиране и размножаване.Това са само два от аспектите, в които трябва се задълбочи новият европейски дигитален еврокомисар и те засягат всички в ЕС. Тези въпроси -  - са детайлно разработени в три европейски директиви, промените по две от които се гласуват в момента - за аудиовизуалните медийни услуги и за авторските права. Дигиталният еврокомисар трябва да довърши успешно започнатите реформи в споменатите области.- Погледнато не само в европейски, но и в световен мащаб, бизнесът с фалшивите новини процъфтява. Повлияване на изборна кампания, например, струва 400 000 долара. Наполовина излиза, ако се цели онлайн-провокацията на протести. Дискредитирането на журналист стига до 55 000 долара. Тези цифри е обобщила фирма за сигурност (Trend Micro), като са сравнени предложения от Русия, Китай и англоезичния свят в Darknet - в пространството на интернет, където всеки остава анонимен.Развиването на слуховете в теми, създаването на несигурност, изваждането на истински цитати от контекста - това вече е бизнес, от който се изкарват пари.От 2015 в ЕК работи екип от 11 души, който следи съзнателното разпространение на фалшиви новини, т.нар. EU-Stratcom. За 20-те месеца на своето съществуване те са открили и проучили 3200 псевдо-информации. Сред най-абсурдните, но и най-лесните за опровергаване, са фалшиви новини от чешки социални медии, например че канцлерът на Федералната република е финансирала с пари на германския данъкоплатец посещения на бежанци при чешки проститутки. В края на март в Словакия пък гръмва, че Ангела Маркел е оповестила условията за своето оттегляне.Целта на всички псевдо информации е дискредитиране на отделни фигури, отслабване на доверието в цели институции. Екипът на ЕК работи със стотици хиляди доброволци в различни държави, които проучват и разкриват стратегии и източници зад фалшивите новини. През миналата година и с поглед към изборите във Франция, Холандия и Германия Европейският парламент настоя работата на групата да бъде подсилена. Страните-членки на ЕС обаче отказаха да предоставят повече средства и ресурси. Новият еврокомисар би могъл да постави темата отново и то високо в европейския дневен ред.- В Обединеното кралство има много телевизионни компании от трети страни -извън ЕС, които са предпочели там да получат регистрация за доставянето на медийни услуги на територията на цяла Европа. 2000 такива фирми са изправени пред опасността да останат без легални европейски разрешителни, след излизането от страната от общността. Няма да повярвате, но само преди две седмици получих писмо от британска фирма, която от името на такива компании се интересува за възможностите за регистрация в България. Това може да бъде шанс медийния ни пазар, но със сигурност ще представлява голямо предизвикателство за надзора, а и за законодателя в нашата страна.", "date": "2017.06.28", "title": " След Брекзит - медийни компании напускат Острова и поглеждат към България"}
{"url": "https://m.offnews.bg/news/Futbol_18793/Pustinia-na-Gerena-predi-Levski-Sutieska_659261.html", "text": "Доста слаб интерес от страна на привържениците има за предстоящия домакински мач на Левски срещу черногорския Сутиеска от Първи квалификационен кръг на Лига Европа.На касите на \"Герена\" е абсолютна пустиня, видя репортер на OFFNews. Рядко се появяват по един-двама фена, които да си закупят пропуски за двубоя.Това е в тотален контраст с миналогодишния дебют на Левски в евротурнира, когато \"сините\" премериха сили с Марибор. Тогава на \"Герена\" се възцари еуфория след силния мач в Словения, докато сега привържениците очевидно са разочаровани от сезона и селекцията.Във фен магазина пък не работи терминалът за плащане с карти, като вероятната причина е техническа, допуска сайтът на Левски, което принуждава феновете да плащат в брой.Припомняме, че поради наложено от УЕФА наказание, Сектор \"Б\" на стадион \"Виваком Арена – Георги Аспарухов\" ще бъде изцяло затворен.На съоръжението са монтирани турникети на входовете и всеки привърженик трябва да спазва стриктно написания на своя билет вход към сектора. През входове, различни от описаните на пропуските няма да може да се влиза на стадиона.Цените на пропуските за мача със Сутиеска (Черна Гора):ВИП Сектор „А“ – 70 лв.Сектор А – ложа 3 цена 30лв.Сектор А – блок 1 и 2 цена 20лв.Сектор А – блок 3 и 4 цена 18лв.Сектор А – блок 5 и 6 цена 15лв.Сектор В – цена 10лв.Сектор Б е затворен", "date": "2017.06.28", "title": " Пустиня на \"Герена\" преди Левски - Сутиеска"}
{"url": "https://m.offnews.bg/news/Sviat-_12/Bivshiiat-shef-na-predizborniia-shtab-na-Tramp-bil-lobist-na-partiiata_659260.html", "text": "Бившият шеф на предизборния щаб на американския президент Доналд Тръмп Пол Манафорт се е регистрирал като лобист на бившата управляващата партия в Украйна - проруската Партия на регионите на бившия президент Виктор Янукович, съобщи БТА. В документи, публикувани на сайта на \"Вашингтон пост\", Манафорт посочва, че е обучавал членове на украинската партия как да взаимодействат с представители на американските власти.От документите се вижда още, че Манафорт е получил над 17 млн. долара от Партията на регионите за консултантски услуги за периода 2012 - 2014 г.Пол Манафорт е вторият член на предизборния щаб на Тръмп, регистриран като лобист. През март бившият съветник на Тръмп по въпросите на националната сигурност Майкъл Флин се е регистрирал в Министерството на правосъдието във връзка с консултациите, давани от негова фирма за турски бизнесмен, за които се смята, че може да са подпомогнали турското правителство. Флин подаде оставка след съобщения, че е подвел вицепрезидента Майк Пенс и други служители за контактите си с руския посланик в САЩ. В тях Флин обяснява, че много пъти е разговарял с руския посланик по време на прехода във властта и е дал \"непълна информация\" за тях на вицепрезидента Майк Пенс. По въпроса за срещите на Флин с руския посланик и връзките с Русия започна разследване на ФБР. ", "date": "2017.06.28", "title": " Бившият шеф на предизборния щаб на Тръмп бил лобист на партията на Янукович"}
{"url": "https://m.offnews.bg/news/Politika_8/Kabinetat-dade-oshte-12-mln-leva-za-Predsedatelstvoto_659266.html", "text": "Кабинетът даде 12 млн. лева допълнително за мерки за сигурност при провеждането на събития за българското председателство на Съвета на ЕС. По бюджета на Министерството на вътрешните работи за 2017 г. се разпределят 9 500 000 лв., по бюджета на Държавна агенция „Национална сигурност“ - 500 000 лв., а по бюджета на Столична община - 2 000 000 лв., съобщиха от правителствената пресслужба. С допълнителните средства ще се подобрява радиопокритието и капацитета на съществуващата радиокомуникационна среда на територията на София и в сградата на НДК, ще се подобри оперативната съвместимост и комуникация между различните институции, свързани с организацията и провеждането на Председателството – МВР, НСО, ДАНС, Министерски съвет, Министерство за Българското председателство на Съвета на ЕС и НДК, уточниха оттам.С парите ще се осигури и единна платформа за интегриране на системите за видеонаблюдение и обмен на информация със системите на СДВР, Столична община, летище София и НДК.Платформата ще осигури интеграция на системи и различни източници на информация, надграждането с аналитични функционалност, последващо автоматично свързване с регистри и автоматично генериране на аларми на база предварително дефинирани сценарии и модели за поведение. За целите на Председателството системата ще бъде интегрирана със системите за видеонаблюдение на НДК, Столична община, СДВР - МВР, летище София и „Метрополитен“ ЕАД, посочиха от МС.", "date": "2017.06.28", "title": " Кабинетът даде още 12 млн. лева за Председателството"}
{"url": "https://m.offnews.bg/news/Sviat-_12/NATO-Kiberatakite-mogat-da-zadejstvat-chlen-5-ot-Vashingtonskiia-dogo_659265.html", "text": "Кибератаките могат да задействат члeн 5 от Вашингтонския договор, предаде БТА. Става въпрос за основополагащия текст от договора, която гласи:Вчера кибератаките бяха гореща тема и в британския парламент. Британският военен министър коментира, че страната му може да предприеме военни удари в отговор на хакерски атаки. Той бе цитиран да казва, че Обединеното кралство има готовност да действа по въздух, суша, море или в киберпространството., вкл. да проведе собствено офанзивно кибернападение. Коментарът му дойде след злоумишлена атака на компютрите в британския парламент в петък.Последния вирус, който вече порази компютри в Европа и САЩ, е наречен Petya. Той криптира файловете и изисква откуп в биткоини, за да отключи информацията в тях.Европейската комисия и останалите институции на ЕС засега не са засегнати от последната кибератака, съобщи говорител на комисията.Очаквайте подробности.", "date": "2017.06.28", "title": " НАТО: Кибератаките могат да задействат член 5 от Вашингтонския договор"}
{"url": "https://m.offnews.bg/news/Temida_18762/Prokuraturata-proveriava-dali-Borshosh-e-plashtal-stari-smetki-na-NDK_659273.html", "text": "Прокуратурата проверява дали изпълнителният директор на НДК Мирослав Боршош е плащал стари задължения на Двореца с отпуснати само за целите на Председателството 17 млн. лева. Сигналът до главния прокурор Сотир Цацаров е подаден от ДАНС на 21 февруари и се отнася за извършени нарушения с бюджетни средства. В справката се сочи, че с решение на МС от 03.08.2016 г. на НДК са отпуснати 17 милиона лева, предназначени единствено за увеличение на капитала на дружеството с оглед разходите по бъдещото европейско председателство. Справката и материалите към нея са изпратени от главния прокурор по компетентност на Софийска градска прокуратура. Наблюдаващите прокурори от СЗ“Антикорупция“ – СГП са възложили на ДАНС извършване на допълнителни проверовъчни действия с цел изясняване на фактическите обстоятелства по случая.На 17.05.2017 г. ДАНС са приключили проверката и са докладвали материалите на СЗ“Антикорупция“- СГП. На 08.06.2017г. е образувано досъдебно производство с предмет чл.254а ал.1 от НК - за разпореждане с бюджетни средства не по предназначението им, в нарушение на нормативни актове.Осъществени са множество действия по разследването, като е назначена и счетоводна експертиза за анализ на начина на разходване на целеви средства от сметките на НДК.След получаване на заключението на експертизата, наблюдаващите прокурори от СЗ“Антикорупция“ ще вземат решение относно по нататъшния ход на досъдебното производство и евентуалното наличие на предпоставки за повдигане на обвинения. ", "date": "2017.06.28", "title": " Прокуратурата проверява дали Боршош е плащал стари сметки на НДК с пари за Председателството"}
{"url": "https://m.offnews.bg/news/Politika_8/Ot-septemvri-administratciiata-minava-na-elektronni-dokumenti-no-ne-v_659272.html", "text": "физическото придвижванеЗаради различни системи за документооборот администрацията на изпълнителната власт не можела да си обменя по електронен път документи. Това показал анализът на правителството, който беше представен на заседанието в сряда. Кабинетът взе решение от 1 септември задължи административните органи да приведат системите си за електронен обмен на документи в съответствие с единен технически протокол, утвърден от председателя на Държавната агенция „Електронно управление“ (ДАЕУ).Това обаче няма да отмени изцяло  на документите в администрацията, стана ясно от думите на председателя на ДАЕУ Росен Желязков.\"Преди месец беше утвърден протокол и правила за този електронен документооборот и ангажиментът, който следва да бъде изпълнен, е администрациите да обменят всичките си документи по електронен път. Това не отменя в началото и паралелното обменяне на хартиени документи, но постепенно ще бъде изместен хартиеният документооборот за сметка на електронния\", обясни Желязков.Очакванията са по този начин да бъдат облекчени поредица от процедури за гражданите и бизнеса. Анализът показал, че 51 администрации на централните и териториалните органи на изпълнителната власт предоставят общо 1422 услуги, за които се изискват 5985 документа. В по-голямата си част тези документи се . \"Мярката има за цел обменът на електронни документи, които съдържат електронни изявления между администрациите, да се извършва единствено по определения технически протокол. Административните органи трябва да използват само системи за електронен документооборот, които изпълняват този протокол, преди нормативно установения за това срок 1 януари 2018 г.Съществуващият към момента обмен на електронни документи между администрациите се извършва само между неголям брой правни субекти. По-голяма част от тях са администрации със значително затруднен обмен на електронни документи\", се посочва в решението на правителството.Правителството взе решение и да бъде направен допълнителен анализ за възможността за отпадането на определени лицензионни режими и административни услуги. Това обаче трябва да стане със съответните законодателни промени. Отново от септември трябва да бъде въведено плащането на държавни такси с виртуални ПОС терминали и ще има задължително изискване в администрациите да бъдат поставени физически ПОС терминали. Същевременно се създава експертен съвет за интеграция на информационните ресурси, който ще работи по междуведомствени въпроси и задачи, свързани с реда и начина за осъществяване на обмена на електронни документи, които съдържат електронни изявления между администрациите, междурегистров обмен на данни, както и с интеграцията на информационните ресурси.", "date": "2017.06.28", "title": " От септември администрацията минава на електронни документи, но не веднага"}
{"url": "https://m.offnews.bg/news/Politika_8/Simeonov-se-pohvali-nameril-rabota-na-6000-balgari-ot-Ukrajna-po-Che_659275.html", "text": "Близо 6000 украинци с български произход вече работят по Черноморието. Това отчете вицепремиерът Валери Симеонов след проведената среща на Координационния център за връзка с българите в Украйна.Симеонов заяви, че вече само за седмица ще се издава разрешителното за работа в България, което важи за 90 дни. „Добрата новина е, че коалиционното правителство на ГЕРБ и „Обединени патриоти“ по съвсем естествени причини извършва и редица патриотични неща, ориентирани към нашите сънародници зад граница. До момента в съвещанието, което имахме на координационния съвет за връзка с българите в Украйна, докладвахме това, което сме извършили за месец и половина – нещо, което до момента никое правителство не е правило за българите в чужбина и в частност към Украйна. Това е именно облекчаването на режима за наемане на работници до 90 дни“, коментира Симеонов.От обясненията му стана ясно, че по разпореждане на Министерството на външните работи, в консулските служби вече са премахнати \"всякакви посредници търгаши на визи и работни места\".В Украйна документи могат да се внасят само лично или с нотариална заверка.\"Голяма част от тези 6000 човека, които имаха предварително сключени договори от Украйна, за да работят по Черноморието, вече са тук и ще облекчат работата на туристическия бранш, който както знаете се задъхва от недостиг на работна ръка и от голям прилив на туристи. Дай Боже всеки му“, каза още Валери Симеонов.Симеонов е поел личен ангажимент да контролира облекчаването на административните процедури и да се повиши капацитетът на съответните институции, за да може българите от Украйна да получат адекватно и бързо обслужване.В сряда правителството одобри проекти на двустранни спогодби с Армения, Молдова и Украйна в областта на трудовата миграция. Документите ще послужат като основа за водене на преговори за регулирането на заетостта на гражданите на трите държави в България, се посочва в решението.Предвижда се при наемането на граждани на една от държавите на територията на другата да се изисква валидно разрешение за работа. С проектите на спогодбите се предлага гражданите, които бъдат наети на територията на другата страна, да се ползват със същите права и задължения, които са в сила за местните работници.Подписването на спогодби с Армения, Молдова и Украйна ще даде възможност за осигуряване на кадри за икономическите сектори, в които има недостиг на работна сила.От страна на България спогодбите ще се изпълняват от Агенцията по заетостта.", "date": "2017.06.28", "title": " Симеонов се похвали - намерил работа на 6000 българи от Украйна по Черноморието"}
{"url": "https://m.offnews.bg/news/Tenis_18788/Grigor-Dimitrov-otkazva-vaprosi-na-balgarski_659269.html", "text": "Григор Димитров е отказал да отговаря на въпросите на български на единствения наш журналист, акредитиран на турнира в Куинс. Това твърди вестник \"24 часа\". Репортерът, ударил на камък, е от спортна медия.Журналистът направил опит да разпита Гришо на пресконференции след победите. След загубата от Фелисиано Лопес на полуфинала първата ни ракета дори не се явил пред медиите. Наложило се да му пращат въпроси чрез пресофиса на ATP.Поведението на Григор в чужбина е доста различно от това у нас. На турнира в София той беше повече от любезен с представителите на медиите.\"24 часа\" припомня случка от финала в Истанбул миналата година, когато Димитров се размина за малко с титлата, а в яда си счупи няколко ракети. На въпрос на турски журналист нашето момче се ядоса: \"Ти критикуваш ли ме?\". Все пак трябва да отчетем, че след сериозно недоволство у родните фенове Григор рязко намали статусите си на английски и започна да пише предимно на български в социалните мрежи. Той показа телефон с герба ни, новият му калъф на мобилния има надпис България.Е, безкраен остава спорът относно участието на Гришо в националния отбор за \"Купа Дейвис\". Доста фенове му се сърдят, че не играе за България. Повечето обаче го защитават, че няма смисъл да си губи времето в битки по-долните дивизии срещу световни анонимници.", "date": "2017.06.28", "title": " Григор Димитров отказва въпроси на български"}
{"url": "https://m.offnews.bg/news/Politika_8/NDK-mina-ofitcialno-v-ratcete-na-ministara-na-kulturata_659270.html", "text": "Министърът културата Боил Банов ще упражнява вече правата на държавата в капитала на „Национален дворец на културата – Конгресен център София“ ЕАД.Това реши на днешното си заседание Министерският съвет. Досега принципал на НДК беше министърът за Председателството на Съвета на ЕС Лиляна Павлова.За промяната обяви вчера премиерът Бойко Борисов, след като върна на поста му уволнения от Павлова директор на НДК Мирослав Боршош.Павлова уволни Боршош в понеделник и назначи на негово място бившия шеф на \"Арена Армеец\" Борислав Велков, който преди това беше председател на Съвета на директорите на НДК. Като мотив за уволнението на Боршош Павлова посочи системно не спазване на нейни указания и решения на Съвета на директорите, както и заради лошо финансово управление на НДК. ", "date": "2017.06.28", "title": " НДК мина официално в ръцете на министъра на културата"}
{"url": "https://m.offnews.bg/news/Politika_8/KZK-nakaza-Mareshki-s-polovin-milion-leva_659268.html", "text": "И Комисията за защита на конкуренцията погна бизнесмена политик Веселин Марешки. Антимонополното ведомство наложи имуществена санкция на компанията от групата „Фармнет” АД в размер на 494 839 лв. за нелоялна конкуренция.Преписката е образувана с решение на Комисията във връзка с постъпило от прокуратурата постановление, в което е посочено, че има данни за осъществена нелоялна конкуренция.Проверката на КЗК пък установила, че „Фармнет“ АД в противоречие с добросъвестната търговска практика чрез използване на принуда и натиск от страна на представителите на дружеството - Веселин Марешки, Пламен Христов и Кръстина Таскова (б.ред. - депутатите от партия ВОЛЯ, на които бяха повдигнати обвинения за изнудване), заставя търговци на дребно (аптеки) да закупуват от него лекарствени средства. Недобросъвестните действия на представителите на „Фармнет“ АД включват и отправяне на предупреждения към търговците на дребно за откриване в близост до техните обекти на аптеки, собственост на икономическата група на „Фармнет“ АД и на други приближени лица, които заради по-ниските цени на лекарствените продукти ще привлекат тяхната клиентела и собствениците им ще бъдат принудени да ги закрият.", "date": "2017.06.28", "title": " КЗК наказа Марешки с половин милион лева"}
{"url": "https://m.offnews.bg/news/Leka-atletika_18783/Deteto-chudo-na-atletikata-ni-tragva-ot-dom-za-siratci_659267.html", "text": "Лиляна Георгиева доби известност като Детето-чудо на леката ни атлетика. Тя е ученичка в спортното училище \"Васил Левски\" в Пловдив. Състезава се за клуб \"Тракия\" в дисциплините бягане на 800, 1500, 3000 и 5000 метра. Лили Атлетката живее в Дом за деца, лишени от родителски грижи \"Княгиня Мария-Луиза\". Не получавала такива от семейството си в родното село Градина. Но не се отчаайва и вече е сред най-перспективните български таланти в царицата на спортовете.На 16 годни Лиляна е в елита на леката атлетика. У нас тя няма конкуренция в своята възрастова група. Лили бяга винаги с по-големи от нея момичета, а резултатите, които записва, са като за асовете при жените.Директорката на спортното училище Илияна Данчева споделя пред OFFNews.bg, че 16-годишната бегачка постига много добри резултати не само на пистата, но и в класната стая. Е, времето за уроци е оскъдно, тъй като Лили се скъсва да тренира, но оценките са добри. Отзивчива, лъчезарна и общителна, Лиляна не пропуска да черпи съучениците си с шоколадови бонбони след всеки успех на пистата.Възпитател на дома \"Княгиня Мария-Луиза\" е този, който пръв открива таланта й. Следва среща с треньора Радмила Станкович, която се оказва съдбоносна.\"Лили обича да бяга. Много е подвижна. Има много добра обща двигателна култура. Физиката й е идеална - тя има структура на етиопска бегачка”, разказва пред медията ни специалистката, която в момента подготвя Лиляна за Балканиадата в румънския град Питещ този уикенд. Според Станкович най-силната дисциплина на лекоатлетката е 1500 метра.През месец май 16-годишната ученичка получава признание за старанието си, след като е наградена с почетен знак на град Пловдив за високи спортни резултати в леката атлетика.Но не е никак лесно и извън пистата. Наскоро ученици от пети и шести клас на СУ \"Патриарх Евтимий\" в Пловдив даряват средства на състезателката за екипировка.Сумата от 240 лева децата набавят чрез разпродажба на изработени от тях стенни часовници и различни сувенири, което е част от проект \"Цветни надежди\" на библиотека \"Иван Вазов\" под тепетата.Идеята идва, когато самите деца разбрират, че Лиляна няма подходящ спортен екип. Страхотно отношение на малките! А Лили го заслужава!", "date": "2017.06.28", "title": " Детето-чудо на атлетиката ни тръгва от дом за сираци"}
{"url": "https://m.offnews.bg/news/Zdrave-i-krasota_18812/Polezno-li-e-kokosovoto-maslo-za-sartceto_659279.html", "text": "Кокосовото масло е вид растителна мазнина, която се извлича от ядката на кокосовия орех. Получава се или чрез горещо пресоване (от изсушената бяла вътрешност на кокосовия орех) или чрез студено пресоване. Смята се, че така се запазват повече от полезните свойства на маслото, но добивът му намалява драстично и по тази причина е значително по-скъпо.Стотици сайтове преписват един от друг за различни ползи от употребата на кокосово масло като: -доказано естествено лечение на болестта на Алцхаймер-предотвратява сърдечни заболявания и високо кръвно налягане- лекува инфекция на бъбреците и предпазва черния дроб- намалява възпалението и артрита- превенция и лечение на онкологични заболявания- подобрява функцията за паметта на мозъка- увеличава притока на енергия и издръжливостта - улеснява храносмилането, намалява образуването на язви на стомаха и язвен колит- намалява симптомите на заболявания на жлъчния мехур и панкреатит - бори се успешно с кожни проблеми (изгаряния, екзема, пърхот, дерматит и псориазис) - грижа за венците, предотвратява образуването на кариес- препоръчва се против остеопороза- подобрява цялостното състояние при диабет тип II- използва се за отслабване- подпомага изграждането на мускули и загубата на телесни мазнини - грижа за косата (пърхот, уплътняване на косъма, заздравяване и блясък)- бори се с стареенето (anti – aging)- балансира хормонитеНаскоро American Heart Association – АHA (Американската асоциация за сърдечни заболявания) публикува , при което в 7 от 7 контролирани проучвания наситените мазнини в кокосовото масло повишават нивата на „лошия“ LDL холестерол, който е причина за развитие на сърдечно-съдови заболявания. Изследователите не отчитат разлика между растителното кокосово масло и други масла с високо съдържание на наситени мазнини като краве масло или палмова мазнина. Повече от 82% от мазнините в смятаното за полезно, екологично и био кокосово масло са наситени, като за справка в кравето масло те са 63%, а в свинската мас едва 39%. По тази причина наскоро горепосочената вече Американската асоциация за сърдечни заболявания излезе с официално изявление (което може да ), че кокосовото масло доказано повишава нивата на LDL холестерол и води до сърдечно-съдови заболявания, като няма компенсаторни благоприятни ефекти.  e Професор по профилактика на сърдечно-съдовите заболявания в Университета в Харвард. Ученият не може да си обясни защо хората мислят, че кокосовото масло е здравословно. То е съставено от почти 100% мазнини. Според него, това се дължи на проведени преди време изследвания, които са базирани върху триглицеридите. Те са молекули, които се намират в кръвта и са една от основните форми на мазнини в тялото. За норма се приемат стойности под 150 мг на децилитър (mg/dL), за високи стойности от 200 до 499 mg/dL, а за свръх високи над 500 mg/dL.Мари – Пиер – Ст- Онге (Marie-Pierre St-Onge) доцент от Медицинския център към Колумбийския Университет счита, че кокосовото масло съдържа триглицериди със средна верига и това може да увеличи скоростта на метаболизма и да доведе до загуба на тегло, в сравнение с хранене с триглицериди с дълга верига. Цялата статия може да прочетете тук Проблемът при това изследване е, че се използва специално „дизайнерско“ масло, при което 100% от триглицеридите са със средна верига, а традиционното кокосово масло съдържа само 13-15% от тях. Според други проучвания, направени над юноши с наднормено тегло, малките дози от този вид триглицериди не помагат за загубата на излишни килограми. Американската асоциация за сърдечни заболявания препоръчва консумирането на не повече от 6% наситени мазнини като част от приетите общи калории дневно, за тези, които имат нужда да понижат холестерола си.И все пак – преди да изхвърлите напълно кокосовото масло, което вече сте купили, е добре да знаете, че това няма да намали риска от сърдечно-съдови заболявания напълно. Бялата кристална захар, както и съвременните бели рафинирани брашна и преработени продукти с празни калории са също рисков фактор. Освен това, някои мазнини са важни, тъй като подпомагат разграждането на хранителни вещества от други храни. И до ден днешен се води битка кое е по-полезно – кравето масло или маргарина, синтетично произведен и „обогатен“ с много синтетични подобрители.И все пак – професор Франк Сакс съветва да избираме растителни масла, като фаворит за него е добре познатия ни зехтин.„Използвайте кокосовото масло за тялото си, но не го вкарвайте вътре в него. Може да го използвате за овлажняване на кожата или за грижа за косата“, призовава Сакс.", "date": "2017.06.28", "title": " Полезно ли е кокосовото масло за сърцето?"}
{"url": "https://m.offnews.bg/news/Futbol_18793/Beroe-predlaga-dogovor-na-Berbatov_659280.html", "text": "От Берое имат намерение да предложат договор на звездата на българския футбол Димитър Бербатов.На този етап, обаче, треньорът и добър приятел на нападaтеля Александър Томаш тактично отклонява въпроса за статуса на Бербатов в клуба. \"Той само тренира с нас\", коментира специалистът.\"Надявам се Бербатов да подпише с Берое. Знам, че ще има такова предложение към него от страна на ръководството на клуба. Вече дали ще се съгласи, зависи само от него\", коментира кметът на Стара Загора Живко Тодоров пред ТВ Стара Загора.Бербатов вероятно ще продължи да тренира с Берое и в София, където старозагорският тим ще бъде на лагер от 30 юни до 7 юли на базата на националния отбор в Бояна.Там \"зелено-белите\" ще изиграят и 2 контроли, в които се очаква Бербатов отново да вземе участие - на 1 юли срещу отбор от Израел и вероятно на 7 юли срещу ЦСКА.Вчера звездата на българския футбол отбеляза попадението с което Берое победи с 1:0 Славия в контрола, която се игра в Разлог.Берба порази противника в 90-ата минута. Нападателят, който тренира със \"зелените\" бе титуляр за Берое и изигра цял мач. \"Белите\" пропуснаха дузпа в 81-ата минута, когато вратарят Богомил Цинцарски спаси след изпълнение от бялата точка на Атанас Милев.", "date": "2017.06.28", "title": " Берое предлага договор на Бербатов"}
{"url": "https://m.offnews.bg/news/Obshtestvo_4/Shefat-na-NDK-za-edin-den-manipulira-saobshteniiata-ne-sa-moi-tvardi_659285.html", "text": "Иван Беров, ръководител на сектор Електрозахранване на НДК, чиито скандални съобщения бяха публикувани от директора на НДК за един ден - Борислав Велков, във връзка с обществената поръчка за ремонта на НДК, обяви публично позицията си по случая.Той твърди, че разпространената кореспонденция не е негова и че съобщенията \"категорично\" не са негово дело. В позицията му от две изречения заявява, че съобщенията не са изпратени от неговия телефон. \"Нямам друго обяснение, освен че става дума за манипулация\", твърди Беров в официално изпратената от пресцентъра на НДК позиция. По-рано днес шефът на НДК за един ден Борислав Велков пусна във фейсбук скандални съобщения, свързани с обществената поръчка за ремонта на НДК. Велков прави разкритията си като председател на Съвета на директорите на НДК. Той бе избран от министър Лиляна Павлова да заеме мястото на изпълнителния директор Мирослав Боршош, но Борисов върна титуляра на поста.Както става ясно и от съобщенията \"Галчев инженеринг\" е определена от комисията за изпълнител на обществената поръчка за реконструкцията на НДК – Конгресен център миналата година. Компанията предложи цена 16 549998 лв без ДДС, която е по-висока от предварително обявената стойност – 13,9 млн. лева без ДДС. Другата спомената в sms-ите Главболгарстрой е класирана на пето място.Общо 6 оферти бяха подадени за реконструкция на сградата на НДК, по повод председателство на Съвета на Европейския съюз през 2018 г. Окончателното класиране бе: \"Галчев Инженеринг\" – 75,51 т., Консорциум \"Евро НДК\", включващо Планекс, \"Евробау инженеринг\" и архитектурна фирма \"Вамос\" – 71,72 т.,Обединение\" КИД ПЛЮС – М-Синтез\", съставено от \"КИД плюс\", Видин и архитектурна кампания \"М-Синтез\" - 63,49 т., ДЗЗД \"Еврострой\", с участници в него \"Водстрой 98\" и \"Ателие Серафимов Архитекти\" – 58,37 т., \"Главболгарстрой\", 52,77 т.", "date": "2017.06.28", "title": " Шефът на НДК за един ден манипулира, съобщенията не са мои, твърди набеден служител"}
{"url": "https://m.offnews.bg/news/Politika_8/GERB-shte-razsledva-prezidenta-za-samoletite-BSP-gi-obvini-che-lobir_659262.html", "text": "Временна комисия ще проучва процедурата по избор на нов тип боен самолет, реши парламентът след два часа дебати по темата. Със 114 гласа „за”, 69 \"против\" и 9 въздържали се Народното събрание прие да се създаде такава комисия. Предложението за това е на ГЕРБ. На извънредна пресконференция в неделя председателят на парламентарната група Цветан Цветанов намекна, че президентът Румен Радев е замесен в корупционна схема, с която е предрешена избора на шведските изтребители „Грипен”.И парламентът гласува и реши: Такава комисия ще има. Тя се създава на пропорционален принцип общо от 19 членове в съотношение: ГЕРБ – 8 представители, „БСП за България” – 6, „Обединени патриоти” – 2 , ДПС – 2, ВОЛЯ – 1. Председател на комисията ще бъде Емил Христов от ГЕРБ, а съпартиецът му Христо Гаджев ще му бъде заместник.Дейността на временната комисия не спира процеса на придобиване на нов тип боен самолет от Министерски съвет. Обявената цел на работата ѝ е \"да постигне по-голяма яснота и прозрачност в обществото относно един от най-големите инвестиционни разходи за превъоръжаване на армията\".Тя добави, че БСП настоява ген. Константин Попов, който е вносител на предложението на ГЕРБ, повече да не взима отношение по темата за бойния самолет заради конфликт на интереси и нарушение на правилата за прозрачност.Той каза, че е недопустимо да се изхарчат 1,5 млн. лева за самолет, който е класиран „на тъмно“ без да са информирани народните представители.Йордан Цонев от ДПС припомни, че единодушното решение за поръчка на нов самолет е взето от парламента на 2 юни 2016 година. Според него предложението за създаването на такава комисия е несъстоятелно, ненавременно и ще блокира важното за страната ни решение.От БСП на няколко пъти намекнаха от трибуната, че ГЕРБ лобира за американските изтребители F-16. Те отрекоха, а зам.-председателят на партията Цветан Цветанов обясни, че не са искали името на президента Румен Радев изобщо да бъде въвеждано в тази полемика.А Таско Ерменков от БСП обясни, че вторият човек в ГЕРБ изглеждал като \"много притеснен човек\".", "date": "2017.06.28", "title": " ГЕРБ ще разследва президента за самолетите, БСП ги обвини, че лобират за F-16"}
{"url": "https://m.offnews.bg/news/Evropa_18764/ES-udalzhi-s-6-mesetca-sanktciite-sreshtu-Rusiia_659288.html", "text": "Съветът на ЕС удължи санкциите срещу Русия с 6 месеца. Така те ще останат в сила до 31 януари догодина. Решението е взето след доклада на френския президент Еманюел Макрон и германския канцлер Ангела Меркел за изпълнението на Минските споразумения. Икономическите санкции срещу Русия бяха въведени на 31 юли 2014 г. в отговор на действията на Москва за дестабилизиране на Украйна. Санкциите бяха въведени първоначално за една година. През септември 2014 г. те бяха усилени, като обхванаха финансите, енергетиката и отбраната. Санкциите включват ограничаване на достъпа до първичните и вторичните капиталови пазари на ЕС на пет големи руски държавни финансови институции, както и на три големи руски дружества в областта на отбраната и три големи енергийни дружества; налагане на забрана за износ и внос на оръжия; забрана за износ на изделия с двойна употреба за военни цели или за военни крайни потребители в Русия; ограничаване на достъпа на Русия до определени чувствителни технологии и услуги, които могат да бъдат използвани за проучвания и производство на нефт.Към това се допълва забраната за издаване на визи и замразяване на имущество на 150 граждани и 37 организации до 15 септември тази година. През март 2015 г. ЕС реши да обвърже продължителността на санкциите с изпълнението на Минските споразумения, което трябваше да приключи до края на 2015 г. ", "date": "2017.06.28", "title": " ЕС удължи с 6 месеца санкциите срещу Русия"}
{"url": "https://m.offnews.bg/news/Politika_8/Liliana-Pavlova-bila-uvedomila-Borisov-che-uvolniava-Borshosh_659290.html", "text": "Сагата за шефското място в НДК продължава с нови и все по-странни детайли около скандала, при който министърът по европредседателството първо уволни досегашния изпълнителен директор Мирослав Боршош, а после премиерът Борисов го върна на поста и дори разжалва доскорошната си любимка като принципал на НДК.Днес в кулоарите на парламента Павлова обяви, че е била уведомила предварително министър-председателя за намерението си да освободи Боршош за системно неизпълнение на разпореждания.Тя обясни на парламентарните репортери и че не се чувства наказана от Борисов.Според нея оттук насетне прокуратурата е компетентният орган който да се произнесе дали има случаи на отклоняване на средства за европредседателството.", "date": "2017.06.28", "title": " Лиляна Павлова била уведомила Борисов, че уволнява Боршош"}
{"url": "https://m.offnews.bg/news/Politika_8/Radev-za-Gripen-Tova-ne-sa-krenvirshi-proizvezhdat-se-po-porachka_659296.html", "text": "Те не са кренвирши, за да бъдат така произвеждани. Те се произвеждат по поръчка. Направете разлика. Новопроизведен самолет - за това става въпрос. Другото е самолет, произведен преди повече от 30 години.Така президентът Румен Радев коментира шведските изтребители \"Грипен\". Заради това, че при служебното правителство първото място в надпреварата беше дадено именно на Швеция, по предложение на ГЕРБ в парламента беше създадена комисия, която да изясни обстоятелствата около избора на самолетите. Пред журналисти в Брюксел Радев коментира, че очаква проектът за купуване на самолетите да бъде изкуствено забавен.„Ние постигнахме един много добър консенсус, всички знаем какъв е проблемът, всички знаем, че трябва да се инвестира във въоръжените сили. Имам уверенията, че докладът и анализите са готови, но при мен не е постъпвало нищо. Това, което започна през последните няколко дни с всичките анкетни комисии е ясен знак, че въпросният проект ще бъде протакан”, обясни държавният глава, цитиран от bTV.По думите му „нерви” проявяват тези, които са задали сроковете за експертен анализ кой е най-подходящият нов изтребител за ВВС. Именно този анализ, оповестен в края на служебното правителство, показа, че „Грипен” са по-подходящи от фаворизираните до този момент стари американски Ф-16.По отношение на реакцията на Цветан Цветанов, който не беше допуснат на среща с президента Радев коментира: \"Явно някои хора губят нервите си, когато се говори за силен единен орган за борба с корупцията. Това заяви пред журналисти в Букурещ президентът Румен Радев по адрес на зам.-председателя на ГЕРБ Цветан Цветанов.\"Той обясни и защо не е допуснал шефа на депутатите от ГЕРБ на срещата си с кмета на Свищов преди дни: „Къде беше г-н Цветанов по време на зарята? (…) Няма как да бъдеш изгонен от нещо, на което не си поканен. Г-н Цветанов трябва да свикне с мисълта, че български политици могат да се виждат свободно в негово отсъствие”.Румен Радев засегна и темата с НДК, където първо Мирослав Боршош беше освободен от директорския пост на фона на съмнения за злоупотреби, а след това беше скоропостижно върнат след решение на премиера Борисов, с което целият комплекс беше отнет от министерството за европредседателството на Лиляна Павлова, за да бъде даден на Министерството на културата.„Така не можем да се готвим за европредседателството. Европредседателството означава доверие към страната, която води това европредседателство. Говорим за прозрачност, говорим за върховенство на закона (…) Това, което става в момента в България дава отговор от само себе си (дали има прозрачност и върховенство на закона – б.р.)”, заяви Радев.По-рано днес Радев се срещна с румънския си колега Клаус Йоханис. На срещата той коментира румънския пример за борба с корупцията: \"Румънският модел за борба с корупцията е доказал ефективността си, а България трябва да заимства принципите от тази система, за да намали \"драстично\" нивото на корупцията\", каза Радев. Според него страната ни не може да копира подобна система. \"Има особености във всяка страна, не можем да копираме директно един модел, защото и структурата на румънската съдебна система е различна, но ние можем и трябва да заимстваме тези принципи, които да направят така, че нивото на корупция в България да падне драстично\", заяви Румен Радев, цитиран от агенция Аджерпрес.Президентът е на официално посещение в Румъния днес и утре. Освен с румънския си колега, Румен Радев ще има срещи днес с председателите на двете камари на парламента и с наши сънародници, живеещи в Румъния.", "date": "2017.06.28", "title": " Радев за \"Грипен\": Това не са кренвирши, произвеждат се по поръчка"}
{"url": "https://m.offnews.bg/news/Futbol_18793/Ot-Levski-prizovaha-fenovete-Badete-tolerantni-i-evropejtci_659293.html", "text": "Ръководството на Левски призова феновете на тима за толерантно поведение преди предстоящия домакински мач на \"сините\" срещу черногорския Сутиеска от Първи квалификационен кръг на Лига Европа.В същото време, носителят на купата на Черна гора по футбол Сутиеска пристигна в София за утрешната първа среща на \"Герена\".Групата на клуба от Никшич се придвижи до българската столица с автобус от македонския град Пирот, където футболистите на треньора Никола Ракойевич тренираха.За късмет на \"сините\", специалистът има кадрови проблеми заради отсъствието на няколко играчи. Мачът с Левски заради натрупани картони пропуска вратарят Владан Гилиен.Новото попълнение в атака Стефан Денкович няма да може да играе в София заради административни проблеми. Нападателният тандем Игор Иванович и Боян Божович лекуват контузии след края на миналия сезон.Срещата ще се играе утре от 20:00 часа на стадион \"Виваком Арена - Георги Аспарухов“.", "date": "2017.06.28", "title": " От Левски призоваха феновете: Бъдете толерантни и европейци"}
{"url": "https://m.offnews.bg/news/Zdrave_18753/Peta-chernodrobna-transplantatciia-vav-VMA-ot-nachaloto-na-godinata_659294.html", "text": "Специалисти от Военномедицинска академия извършиха пета за тази година чернодробна трансплантация. 7-часовата, технически трудна, интервенция бе осъществена от екипа на проф. д-р Никола Владов, д.м.н., началник на Клиника по чернодробно-панкреатична и трансплантационна хирургия.Реципиентът е жена в крайна фаза на чернодробна недостатъчност, обявена по спешност в листата на чакащите.Колективът на ВМА изказа своята изключителна благодарност към близките на донора – също жена, които са дали разрешение органът да бъде трансплантиран.Благодарение на решението им ще бъде спасен човешки живот.", "date": "2017.06.28", "title": " Пета чернодробна трансплантация във ВМА от началото на годината"}
{"url": "https://m.offnews.bg/news/Temida_18762/Prokuraturata-dava-dvama-bivshi-shefove-na-KEVR-na-sad_659291.html", "text": "Антикорупционното звено в прокуратурата дава двама бивши председатели на Комисията за енергийно и водно регулиране на съд. Ангел Семерджиев и Светла Тодорова са обвинени в престъпления по служба, от които е можело да настъпят вредни последици за крайните потребители на газ като бъдат увеличени цените. В хода на разследването са събрани доказателства, сочещи на престъпление по служба, извършено от бившия председател на ДКЕВР Светла Тодорова, от което могат да настъпят немаловажни вредни последици за крайните потребители на природен газ, изразяващи се в заплащане на по-високи цени от реалните.Разследването е свързано със срещата на бизнесмените Сашо Дончев и Георги Гергов с главния прокурор Сотир Цацаров, от която последваха взаимни обвинения за оказан натиск. След като собственикът на \"Овъргаз\" се оплака от натиск от страна на главня прокурор, последва отговор на Цацаров, който обяви, че Дончев опитал да окаже натиск върху въпросното разследване.Според прокуратурата в периода 19 декември 2014 г. до 1 април 2015 г. Светла Тодорова е поискала отмяната на Решение на регулатора от 1 април 2014 година, с което са изменени и намалени утвърдените от октомври 2009г. цени за пренос на природен газ през газоразпределителната мрежа и цени, по които да се продава газ на клиенти, присъединени към газоразпределителната мрежа.С цел да набави облага за „Овергаз Изток“ АД, „Овергаз Запад“ АД, „Софиягаз“ ЕАД, „Овергаз Юг“ АД, „Овергаз север“ АД, „Газинженеринг“ ООД, „Прима газ“ АД, „Каварна газ“ ООД, „Комекес“ АД, „Рила газ“ ЕАД, „Промишлено газоснабдяване“ ООД, „Камено-газ“ ЕООД, „Неврокоп газ“ АД, „Балкангаз 2000“ АД, „Добруджа газ“ АД, „Консорциум Варна Про Енерджи“ ООД, „ЧТК“ АД, „Костинбродгаз“ ООД, „Свиленград-газ“ АД, „Правецгаз 1“ АД, „ТЕЦЕКО“ ЕООД, „Ситигаз България“ ЕАД, „Карлово Газ“ ООД, „Кнежа газ“ ООД, „Севлиевогаз – 2000“ АД, „Си Ен Джи Марица ООД, Светла Тодорова не е изпълнила служебните си задължения.Тодорова не е свикала заседание на Комисията и не е предприела действия по откриване производство за изменение на цените за разпределение на природен газ и цените за снабдяване с природен газ от крайни снабдители. Поради това на Светла Тодорова е предявено обвинение за престъпление по чл. 282 ал.2 от НК, се посочва в съобщение на прокуратурата.В хода на разследването е установено, че на 20 януари 2011 година „Овергаз Инк“ АД е подало жалба до ДКЕВР срещу „Булгартрансгаз“ ЕАД, за непредоставяне на достъп до газопреносната система и до ПГХ „Чирен”. В задълженията на регулатора е разглеждане на жалби и произнасяне по тях в двумесечен срок.Въпреки, че Комисията е била сезирана надлежно, в периода 01.02.2011г. -30.03.2011г. Ангел Семерджиев не е изпълнил служебните си задължения и не е предприел действия във връзка с постъпила жалба. Той е бил длъжен да внесе преписката за разглеждане в закрито заседание на Комисията, но не го е сторил. Освен това Семерджиев е нарушил служебните си задължения като не е осъществил контрол по спазване условията и реда за предоставяне на достъп до газопреносната мрежа от страна на „Булгартрасгаз“, въпреки утвърдените Правила за предоставяне на достъп до газопреносната и /или газоразпределителните мрежи, приети с решение на ДКЕВР от 14.05.2007г.От това могат да настъпят немаловажни вредни последици, изразяващи се във финансови щети и дестабилизиране на функциите на „Български енергиен холдинг“ ЕАД, „Булгаргаз“ ЕАД и Булгартрансгаз“ ЕАД, застрашаване на финансово-икономическата сигурност на енергийната система и заплаха за националната сигурност на страната. Поради това е ангажирана наказателната му отговорност за престъпление по чл. 282 ал.2 от НК /престъпление по служба, извършено от лице, заемащо отговорно служебно положение/.Светла Тодорова и Ангел Семерджиев са с мерки за неотклонение „Подписка“.Продължава разследването и в насоките, обявени през месец април 2017г., а именно действия на членовете на независимия регулатор по изпълнение на задълженията си за контрол по отношение на изпълнението на основни елементи от бизнес програмите на газоразпределителните дружества и дали действително направените инвестиции от тези дружества отговарят на заявените от тях и утвърдени от КЕВР. Изпълнението на тези задължения /контрол за съответствие на действително направени инвестиции в газоразпределителните мрежи със заявените в утвърдените от КЕВР бизнес планове/ има пряко отношение върху цената на газта за крайния потребител.Разследват се и действията на длъжностните лица от КЕВР при последното определяне на цените на газта, топлоенергията и водата /за гр. София/, довело до значителен ценови скок за крайния потребител., включително наличието на действителна обоснованост на цените от страна на крупните енергийни доставчици.", "date": "2017.06.28", "title": " Прокуратурата дава двама бивши шефове на КЕВР на съд"}
