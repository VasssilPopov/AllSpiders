{"url": "https://m.offnews.bg/news/Obshtestvo_4/Vazpitanitci-na-matematicheskata-gimnaziia-v-Ruse-s-4-medala-ot-olimpi_660921.html", "text": "Три златни, един бронзов медал и Голямата купа спечелиха трима ученици на Природоматематическата гимназия \"Баба Тонка\" в Русе от международната олимпиада по математика в Сингапур (SIMOC). За успеха съобщиха от учебното заведение в крайдунавския град пред БНТ.Състезанието се проведе от 14 до 17 юли.Шестокласниците Йордан Петков, Константин Георгиев и Станислав Григоров били поканени да участват благодарение на отличните си резултати и спечелените медали. Заминали с финансовата подкрепа на фонд „Математика на бъдещето“ към училището.Константин Георгиев е спечелил два златни медала и Голямата купа на трибоя в надпреварата. Йордан Петков също се е завърна със златен медал, а Станислав Григоров - с бронзов.Те са били подготвени от доц. д-р Илияна Раева от Русенския университет.Ръководител на екипа в Сингапур е бил директорът на математическата гимназия Митко Кунчев, който е дарил в подкрепа на участието на учениците в престижната надпревара средствата, които е получил заедно с наградата „Русе“ в навечерието на Деня на българската просвета и култура и на славянската писменост - 24 май.Повече от 22 000 ученици от 19 страни са участвали в предварителния кръг на олимпиадата. Това е първата изява на възпитаници на русенската гимназия в едно от най-трудните и престижни състезания по математика.", "date": "2017.07.19", "title": " Възпитаници на математическата гимназия в Русе с 4 медала от олимпиада в Сингапур"}
{"url": "https://m.offnews.bg/news/Sviat-_12/Naj-visokoplateniiat-vodesht-na-Bi-Bi-Si-poluchava-2-2-mln-paunda-na_660924.html", "text": "Най-високоплатеният водещ на Би Би Си е Крис Еванс. Той получава заплата от 2,2 млн. паунда на година. Би Би Си, която е обществено финансирана национална медия, оповести за първи път имената и заплатите на най-високоплатените си звезди. Това показа и голямата разлика в заплатите на мъжете и жените.Две трети от най-високоплатените водещи на Би Би Си са мъже, стана ясно от обявените цифри.Най-високоплатената жена е Клодия Уинкълман. Тя получава почти пет пъти по-малко от Еванс - под половин милион паунда на година. Футболният коментатор и бивш капитан на английския национален отбор Гари Линекер печели около 1,8 милиона лири на година.Данните показват, че Би Би Си плаща на близо 100 души най-малко 150 000 лири на година, което е повече от заплатата на британския премиер. Би Би Си от години е подложена на натиск да разкрие колко плаща на най-високоплатените си водещи.Публикуването на данните беше задължение, което корпорацията пое съгласно споразумението си за финансиране с правителството.Британският премиер Тереза Мей изрази одобрението си към публикуването на данните. \"Ние сме много доволни, че Би Би Си оповести тази информация днес\", обяви неин говорител, цитиран от Ройтерс и БТА. \"Както каза (генералният директор на Би Би Си) Тони Хол, компанията представи интересна информация за разликата в заплащането между половете, за чието уреждане той иска да се положат усилия. Ние сме съгласни и също искаме въпросът да бъде уреден. Смятаме, това е много важна стъпка към постигането на тази цел\", допълни той. Мей настоява още Би Би Си да продължава да публикува информация за заплатите на водещите си. ", "date": "2017.07.19", "title": " Най-високоплатеният водещ на Би Би Си получава 2,2 млн. паунда на година"}
{"url": "https://m.offnews.bg/news/Drugi_18773/Petima-agenti-na-DS-vse-oshte-rakovodiat-natcionalnite-sportni-bazi_660925.html", "text": "Валентин Димитров ЛапевПоредните агенти на ДС от времето на комунизма разкриха от Комисията по досиетата, този път в управлението на спортните бази с над 50 пр. държавно участие . Проверката на дружествата към Министерството на младежта и спорта е обхванала общо 86 души, като 9 от тях са с установена принадлежност към тоталитарните комунистически служби.От тях Комисията е разкрила 8 сътрудници, а един е починал и по закон информацията в такива случаи не е публична. Доста от тях - петима на брой, все още в ръководството на базите, както е видно. Някои от тях са назначени лично от Иван Славков- Батето!Припомняме, в списъка на националните бази попадат най-апетитните хапки като националния стадион Ето списъкът:, член на Съвета на директорите на \"Национална спортна база\" ЕАД от април 2000 г. до февруари 2001 г.;, член на Съвета на директорите на \"Национална спортна база\" ЕАД от февруари 2002 г.;, член на Съвета на директорите на \"Национална спортна база\" ЕАД;, член на Съвета на директорите СБАЛТОСМ \"Проф. д-р Димитър Шойлев\" ЕАД и на \"Медицински център проф. д-р Димитър Шойлев\" ЕООД (2004-2005), член на Съвета на директорите на \"Национална спортна база\" ЕАД от юли 2013 г. до ноември 2014 г.;, член на Съвета на директорите на СБАЛТОСМ \"Проф. д-р Димитър Шойлев\" ЕАД и на \"Медицински център \"Проф. д-р Димитър Шойлев\" ЕООД от 2013 г.;, член на Съвета на директорите на \"Национална спортна база\" ЕАД от ноември 2005 г. до септември 2009 г.;, член на Съвета на директорите на \"Национална спортна база\" ЕАД от септември 1997 г.;Тодор Жоров Цветков, член на Съвета на директорите на \"Национална спортна база\" ЕАД.", "date": "2017.07.19", "title": " Петима агенти на ДС все още ръководят националните спортни бази"}
{"url": "https://m.offnews.bg/news/112_6/Svetilo-v-in-vitroto-e-prichinilo-katastrofa-na-Trakiia-pod-vliianie_660917.html", "text": "Един от известните специалисти по ин витро у нас е предизвикал катастрофата на АМ \"Тракия\" от неделя, докато е бил под влиянието на наркотици и алкохол, когато колата му праща \"Бентли\" в канавката.Д-р Иван Сигридов е управлявал колата си - БМВ, с висока скорост по аварийната лента на магистралата в неделя. 40-годишният лекар застига и удря влизащо в паркинг \"Бентли\", управлявано от 31-годишен мъж от самоковското село Бели Искър. При удара бентлито се завърта и излита в отводнителна канавка. Водачът му за щастие не е пострадал.Според , д-р Сигридов е карал колата си дрогиран. След катастрофата Сигридов е откаран в болница в Стара Загора с фрактура на носа. Там му правят тестове за наркотици и алкохол. Оказват се положителни. Те са показали наличие на кокаин в кръвта на доктора, както и 0,79 промила алкохол.По случая е образувано досъдебно производство. То е под наблюдението на Районната прокуратура в Чирпан. За сега обаче д-р Сигридов не е задържан, твърдият информационни сайтове.Д-р Иван Сигридов е известен столичен акушер-гинеколог, който е помогнал на стотици жени да се сдобият с рожби. Възпитаник е на Медицински университет - София. Има преминали множество квалификационни курсове по света. ", "date": "2017.07.19", "title": " Светило в ин витрото е причинило катастрофа на \"Тракия\" под влияние на дрога и алкохол"}
{"url": "https://m.offnews.bg/news/Futbol_18793/Ludogoretc-preskochi-slabi-litovtci-v-Shampionskata-liga_660940.html", "text": "Лудогорец си поигра с нервите на своите шефове и привърженици, но прескочи в трети предварителен кръг на Шампионската лига. Българският първенец допусна Жалгирис да му поведе 1:0 в Разград, но обърна резултата до 4:1. Така с общ резултат 5:3 продължи напред.Победата не трябва да бъде приемана като кой знае какъв успех. Литовците бяха доста слаби в защита, дори когато се бранеха с 8 души като опълченци. Истински туристи в отбрана.Следващия противник е много по-сериозен. На 99 пр. това е израелският шампион Апеол Бер Шеева. Евреите биха 2:1 Хонвед Будапеща като домакин и в момента водят 2:0 в Унгария.Бившият нападател на ЦСКА Серж Нюаджи даде преднина на гостите в 15-ата минута и припомни стари кошмари. Любимецът на сектор \"Г\" сам донесе победата 2:1 над Лудгорец в първата среща с гол и асистенция.В 41-ата Натанаел изравни след левашка намеса на иначе приличния вратар на Жалгирис. След почивката се разрази бразилско-румънска вихрушка в пеналта на гостите.В 55-ата минута Вандерсон вкара за 2:1 след опит за центриране. После на сцената излезе Кешеру. Румънецът покачи на 3:1 след уникална контра. Отново Кешеру отбеляза за 4:1 при перфектна асистенция на Саша и на практика предреши крайния изход.Все пак жълт картон за треньора на Лудогорец - Георги Дерменджиев. При 0:1 публиката започна да скандира \"Оставка\". Лудогорец гостува на \"Армията\" този уикенд и със сигурност пловдивският спец трябва да има едно наум.", "date": "2017.07.19", "title": " Лудогорец прескочи слаби литовци в Шампионската лига"}
{"url": "https://m.offnews.bg/news/112_6/Prebiha-mazh-i-bremennata-mu-priiatelka-na-AM-Trakiia_660930.html", "text": "Двама нападатели са пребили мъж и бременната му приятелка на АМ \"Тракия\", предаде радио \"Дарик\". Причината за нападението била, че колата на потърпевшите е засякла друга, по време на движение. Около 9.00 часа на телефон 112 постъпил сигнал за конфликт заради засичане между водачи на два автомобила в района на Карловски надлез на АМ \"Тракия\" по посока София.След засечката шофьорът на \"Фолксваген\" със софийска регистрация препречва пътя на бургаска кола, в която се возели мъжът и бременната му приятелка. Столичаните нанесли удари на 31-годишния шофьор и 20-годишната бременна жена. След това се качили обратно на колата си.Бременната е откарана в болница. Няма опасност за нея и плода.По-късно двамата нападатели са задържани. Оказва се, че единият от тях е криминално проявен, на 57 години. Другият е на 59 години и е негов брат. По-големият от братята е настанен в болница със счупена челюст. Не се посочва какви са причините за счупването на челюстта му.Спрямо по-младия е взета 24-часова полицейска мярка за неотклонение.По случая е образувано досъдебно производство.", "date": "2017.07.19", "title": " Пребиха мъж и бременната му приятелка на АМ Тракия"}
{"url": "https://m.offnews.bg/news/Politika_8/Lukarski-napadna-Trajkov-zaradi-privatizatciiata-na-Obshtinska-banka_660927.html", "text": "Председателят на СДС Божидар Лукарски нападна общинския съветник от Реформаторския блок Трайчо Трайков заради предложението му за приватизация на Общинска банка.В дневния ред на утрешното заседание на Столичния общински съвет действително има точка, в която е записано: \"Доклад относно допълване на Годишния общински план за работа по приватизация и следприватизационен контрол за 2017 г., за откриване на процедура и определяне на метод за извършване на приватизация на акционерното участие на Столична община в капитала на „Общинска банка” АД. \".Лидерът на СДС задочно отправя и въпроси, които го вълнували:\"Дано не съм лош пророк, но мисля, че скоро ще имаме знакови назначения от страна на правителството на хора от „Нова република“ на апетитни постове! И искам да подчертая, че не коментирам дали приватизацията на Общинска банка е правилна или не. Това ще реши Столичният общински съвет. Коментирам политическото лицемерие и задкулисие, срещу което уж се бори самият Трайчо Трайков. Интересно ми е какво мисли по въпроса и неговият лидер в „Нова република“ - Радан Кънев. И как той и Трайчо ще коментират решението на Градската организация на ДСБ в София (прието с малки изключения – проверете кои са и чии протежета са) - съветниците на партията в СОС да гласуват против предложението за приватизация на Общинска банка?\" - пише още Лукарски.Не го чета този човек, съжалявам, не искам да влизам в никакъв диалог с Божидар Лукарски, заяви пред OFFNews.bg Трайчо Трайков.Трайков е категоричен, че е информирал съветниците от групата на Реформаторския блок за доклада за приватизацията на Общинска банка:Внесох доклада в понеделник, а колегите са запознати в четвъртък и в петък. Вече комисиите го одобриха - и бюджетно-финансовата, и икономическата. Става дума за общинския дял в банката. Против бяха само БСП, каза Трайков.", "date": "2017.07.19", "title": " Лукарски нападна Трайков заради приватизацията на Общинска банка"}
{"url": "https://m.offnews.bg/news/Medii_73/BNT-se-izvini-za-animatcionen-seks-predi-Sancho_660922.html", "text": "БНТ се извини, че е излъчила анимационен филм със сексуален акт непосредствено преди „Лека нощ, деца“.Гафът е станал тази неделя - в рамките на формата \"Лачените обувки на българското кино\". Малко след 19.30 ч. е излъчван филмът \"Вятър работа\" на Анри Кулев.В анимационния филм на Кулев има сцена как медицинска сестра се съблича и прави секс с ранен войник.За гафа алармираха от \"Господари на ефира\", а както става ясно и от прессъобщение на БНТ - зрители на медията също са реагирали.Българската национална телевизия най-искрено съжалява за допуснатото излъчване на анимационен филм на 16.07.2017 година, с нерегламентирано съдържание за слота, непосредствено преди традиционната рубрика „Лека нощ, деца“. БНТ поднася своите извинения към аудиторията, която е гледала модула от формата „Лачените обувки на българското кино. Анимационните филми“ във времето от 19:33 до 19:45 часа, пише в прессъобщението.\"Обществената медия изключително високо цени най-младите си зрители и затова винаги е била безкомпромисна към съдържанието, насочено към тях. БНТ изказва своята благодарност към всички, които проявиха внимание към професионализма на обществената телевизия и подадоха сигнал за допуснатото нарушение, за което са предвидени строги административни наказания\" - коментираха още от БНТ.", "date": "2017.07.19", "title": " БНТ се извини за анимационен секс преди Сънчо"}
{"url": "https://m.offnews.bg/news/Futbol_18793/Naprezhenie-na-Gerena-politciia-pazi-harvatite-ot-sini-ultrasi-vid_660928.html", "text": "Не се знае какви планове чертае МВР за утрешния мач Левски - Хайдук Сплит, но още тренировките днес показаха сериозни пропуски в организацията. Те доведоха до напрежение между запалянковци на \"сините\" и гостите, които пристигнаха на \"Герена\" за официалното занимание.По решение на ръководството тренировката беше открита за запалянковци. Всичко течеше прекрасно - песни, скандирания, окуражаващи възгласи. Близо 100 ултраси подкрепиха тима на Николай Митов.Само че докато продължааше шоуто, зад същия сектор \"В\" пристигна автобусът на Хайдук. Запалянковци на Левски веднага го забелязаха и се скопчиха около оградите.Очаквано, започнаха псувни и мощни възгласи \"Сърби, сърби\". Добре че на стадиона имаше солидни подкрепления на полицията. Униформените веднага обградиха широк периметър около гостите, имаше и по-тесен кордон около самия автобус.Слава богу, всичко се размина със словесни заплахи. Но нищо не пречеше агитката да бъде изтеглена на друго място - сектор \"Б\", \"А\", за да не се засича с хърватите.Не е тайна, между двата лагера има високо напрежения покрай първия мач. Тогава агитки се сбиха в Сплит, а кола на левскари беше опожарена в Задар.Хайдук би 1:0 в първата среща, а реваншът е утре вечер на \"Георги Аспарухов\". Трибуните ще са празни заради наказание, наложено за расистки прояви на част от \"синята\" агитка. От агитката на Хайдук разумно се отказаха от дадените им 250 билети.", "date": "2017.07.19", "title": " Напрежение на Герена, полиция пази хърватите от \"сини\" ултраси (видео)"}
{"url": "https://m.offnews.bg/news/Sviat-_12/Studentka-i-vnuchka-na-otcelial-ot-Holokosta-obrala-Aushvitc_660923.html", "text": "Израелска студентка по изкуства и внучка на оцелял от Холокоста си призна, че е взела материали от Аушвиц за проекта по дипломирането ѝ в Ерусалим.Според израелския вестник \"Yedioth Ahronoth\" музеят в бившия концентрационен лагер ще повдигне обвинения срещу Ротем Бидес, която си взела вещи въпреки изричното указание, че на посетителите е забранено да правят това.Снимки от изложбата на 27-годишната студентка в колежа Беит Берл показват взетото от Аушвиц. В своя защита Бидес казва, че почувствала нуждата да го направи.\"Почувствах, че трябва да го направя. Милиони хора са убити на базата на \"морални\" закони в определена страна, под определен режим. И ако това са законите, аз мога да отида там и да действам според моите собствени закони... Законите се правят от хора, а моралът е нещо, което се променя във времето и в различните култури... Аз съм трето поколение от Холокоста насам и не казвам, че ми е позволено да го направя, защото дядо ми е бил в Аушвиц. Просто задавам въпроси. Притеснявам се, че след като всички оцелели са си отишли, геноцидът започва да се превръща в мит, а не може да се възприема така\".Нейният академичен ръководител - художникът Михал Нааман - оправдава действията ѝ:\"От гледна точка на това, което се опитва да направи, не мисля, че в действията ѝ има нещо лошо. От друга страна, усилията ѝ да премахне бариерата, която ни отделя от отвращението, което предизвикват събитията от Втората световна война, и по-специално към евреите, е нещо, което изкуството прави понякога.\"Нека да кажем, че тя не е откраднала, а е взела доказателство, чрез което може да се почувства съпричастна. Това нито е лошо, нито е манипулативно. Тя успява да създаде уникална среща между изкуството и отминало събитие, което е било обвито в много думи, символи и представяния.\"От \"Аушвиц-Биркенау\" обаче искат Израел да гарантира връщането на предметите.\"Това е болезнено и скандално. \"Аушвиц-Биркенау\" е защитена територия, която свидетелства за трагедията на Холокоста и Втората световна война, която трябва да бъде запазена за следващите поколения. Трудно е да си представим, че кражбата може да бъде оправдана по какъвто и да е начин, дори заради изкуството\", се казва в изявление на музея.Това не е първият път, в който някой краде предмети от Аушвиц. Най-известният случай е от 2009 година, когато беше откраднат металният надпис \"Arbeit macht Frei\" над входната врата.", "date": "2017.07.19", "title": " Студентка и внучка на оцелял от Холокоста обрала Аушвиц"}
{"url": "https://m.offnews.bg/news/Obshtestvo_4/Kmetat-na-Mladost-prodava-10-dka-za-20-evro-na-kvadrat-dokato-e-v-chu_660920.html", "text": "Кметът на „Младост” Десислава Иванчева иска да продаде 10 дка поземлен общински имот за 400 100 лева на фирма \"Билд Сити Фактор\" ЕООД. Това стана ясно от доклад, внесен от Иванчева в Столичния общински съвет, който бе разгледан от комисията по икономика към СОС. Кметът е в чужбина, обяви заместникът й Биляна Петрова пред съветниците, за да обясни отсъствието на вносителя на предложението от заседанието на комисията. Зам.-шефът на СОС Николай Стойнев, който е и председател на стопанската комисия, определи докладът на Иванчева като скандален, защото липсват необходимите към него скица на предложената за продажба земя, становище на архитекта на \"Младост\" и ниската цена от 20 евро без ДДС на квадрат. Фирмата, която според доклада на Иванчева трябва да се сдобие с апетитната земя в \"Младост\" 4 е собственик на две недовършени сграда на терена и право на строеж. Не е ясно обаче може ли от тези 10 дка да се обособят отделни парцели, както и какво точно строителство на нови или започнатите и недовършени сгради ще се случва на мястото.Зам.-кметът на „Младост” Петрова заяви, че не знае защо предложението на Иванчева е само една страничка, тъй като тя е виждала всички документи. Виждала съм ги окомплектовани, имаше ги в папката, каза Петрова. Ако се набави необходимата документация, предложението на Иванчева ще бъде разгледано след лятната ваканция на Столичния общински съвет. ", "date": "2017.07.19", "title": " Кметът на Младост продава 10 дка за 20 евро на квадрат, докато е в чужбина"}
{"url": "https://m.offnews.bg/news/Temida_18762/Prokuraturata-razpita-vitcepremiera-Donchev-po-sluchaia-NDK_660901.html", "text": "Вицепремиерът Томислав Дончев е бил разпитан вчера от прокуратурата по разследването за нецелево разходване на средства за европредседателството от бившия директор на НДК Мирослав Боршош.Това заяви пред журналисти в Съдебната палата Румяна Арнаудова, говорител на главния прокурор, цитирана от БНТ. Дончев е бил принципал на НДК в миналото правителство на ГЕРБ.Арнаудова допълни, че разпитите по случая продължават.Бившите принципали на НДК - министър Лиляна Павлова и Вежди Рашидов, също ще бъдат извикани за обяснения. По думите ѝ, ако прокурорите преценят, че е необходимо, ще извикат на разпит и още членове на Министерски съвет. Арнаудова е категорична, че ако се съберат доказателства за вина и на други лица, прокурорите от отдел \"Антикорупция\", ще повдигнат още обвинения.Румяна Арнаудова уточни, че двете обвинения на Мирослав Боршош за безстопанственост и нецелево изразходване на средства са \"начални и работни\". Причината е, че продължава анализът на 4000 договора, които той е сключил, докато е ръководел НДК. \"Предстои вероятно повдигане на обвинения и за други подобни престъпления\", каза още Арнаудова.Тя обясни, че парите, които са изразходвани не за председателството, са около 1 700 000 лв., но по думите ѝ е възможно тази сума да се увеличи.По-рано днес стана ясно, че Боршош е обвиняем за неправомерно изразходване на целеви средства за ремонта на НДК и за умишлена безстопанственост.Според прокуратурата Боршош е похарчил целеви средства за плащане на разходи. Парите - 17 млн. лв., са отпуснати с решение на Министерския съвет, като са били предназначени за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година.", "date": "2017.07.19", "title": " Прокуратурата разпита вицепремиера Дончев по случая НДК"}
{"url": "https://m.offnews.bg/news/Ikonomika_59/Reshavat-utre-za-privatizatciiata-na-Obshtinska-banka_660926.html", "text": "Столичният общински съвет решава утре дали да продаде дела си в Общинска банка. Предложението е на съветника Трайчо Трайков и бе одобрено от ресорните комисии към СОС. Общината е мажоритарен собственик в \"Общинска банка\" с дял от 67,5 на сто. За приватизацията на банката ще бъде обявен конкурс за купувач, ако СОС подкрепи продажбата. Процедурата ще отнеме около година.Против предложението на Трайков на заседанието на икономическата комисия бяха само съветниците от БСП Милка Христова и Борис Цветков.\"Общинска банка\" държи 31.3% от пазарния дял в сектор \"Местно самоуправление\", а за последните 2 години капиталът й е нараснал с почти 8 млн. лева, като е стигнал 54 млн. лева, става ясно от доклада. Трайчо Трайков подчерта, че Столична община не получава дивиденти от печалбата на банката, а резултатите й показват, че моментът за продажбата й сега е много подходящ. ", "date": "2017.07.19", "title": " Решават утре за приватизацията на Общинска банка"}
{"url": "https://m.offnews.bg/news/Futbol_18793/Sloveniia-s-parva-pobeda-v-Tur-dio-Frans_660931.html", "text": "Примож Роглич (LottoNL-Jumbo) донесе историческа първа победа за Словения на Тур дьо Франс. Новобранецът беше част от група, която се откъсна рано. В уникален стил той атакува финалното изкачване на Кол дю Галибие - най-високата точка на цялата обиколка - 2 645 метра. И натрупа преднина от над минута, която задържа при стръмното спускане до финала.За втората позиция, даваща бонуси, се сбориха все асове от челото. Ромен Барде (AG2R La Mondiale) опита няколко атаки още на изкачването, но не му останаха свежи крака за финала. Това позволи на колумбиеца Ригоберто Уран (Cannondale-Drapac) да вземе второто място и ценни 6 секунди бонус. Трети финишира Крис Фрум, носителят на Жълтата фланелка и тотален фаворит.Така се стигна до уникалното положение, в което Уран и Барде се изравниха на второто място в генералното класиране на 27 секунди от аса на Sky. Големият губещ днес е Фабио Ару. Италианецът от Астана закъса още при атаките на Барде при изкачването. И въпреки че няколко пъти догонваше сам и положи невероятни усилия, без помощ от съотборник сдаде второто място.Ару вече е четвърти  на 53 секунди от лидера. Последният планински етап е утре. Това е и последният шанс някой да  застигне Фрум, който днес не се даде на тежкото изкачвате. След това възможностите за успех срещу британеца отиват в сферата на фантастиката.Извън битката за първите места етап номер 17 ще бъде запомнен с две неща. След падане се отказа Марсел Кител, който спечели със спринт пет етапа в състезанието тази година.Френският президент  Еманюел Макрон пък посети лично състезанието днес. Той се качи в една от колите за последните 65 километра. LottoNl-Jumbo 5:07:41  Cannondale-Drapac 0:01:13  Team Sky  AG2R La Mondiale  Sunweb ", "date": "2017.07.19", "title": " Словения с първа победа в Тур дьо Франс"}
{"url": "https://m.offnews.bg/news/Sviat-_12/Turskiiat-premier-obiavi-rokadi-v-kabineta-sled-sreshta-s-Erdogan_660900.html", "text": "11 министри от всички 26 в турския кабинет бяха сменени. За рокадите съобщи турският премиер Бинали Йълдъръм след изненадваща среща с президента Реджеп Тайип Ердоган. Петима министри напускат кабинета, а други шестима сменят ресорите си. Останалите 15 министри запазват постовете си. От кабинета си отиват четирима вицепремиери. Сменени са и министрите на правосъдието и отбраната. Абдулхамит Гюл заема поста на правосъден министър, а бившия вицепремиер Нуретин Чаникли става министър на отбраната.Министрите, които досега заемаха тези постове, стават вицепремиери. Решението за рокади в турския кабинет идва месеци след референдума, с който беше взето решение да се направят конституционни промени, с които Ердоган ще получи повече правомощия. ", "date": "2017.07.19", "title": " Турският премиер обяви рокади в кабинета след среща с Ердоган"}
{"url": "https://m.offnews.bg/news/Politika_8/Parlamentat-se-seti-da-zabrani-na-shofiorite-da-karat-drogirani_660887.html", "text": "Депутатите установиха забрана да се управлява автомобил след употреба на наркотици с промени в Закона за движение на пътищата на първо четене.Според сегашния закон забраната е двусмислена и е причина употребилите наркотици да се измъкват от отговорност в съда. Според действащите текстове забраната е за шофиране \"под въздействие\" на дрога и алкохол.Така полицаите вече няма да е нужно да доказват, че шофьор е управлявал под въздействие на дрога, а само, че е употребявал такава. В текста на закона беше записано \"под въздействие\", което било довод в съда от страна на дрогираните шофьори да доказват как и на какви органи им е въздействал наркотикът, а за да е по-категорична забраната - след поправката текстът се промени на \"след употреба на\".  Обединени патриоти, които са вносители на поправката, обясниха, че в стария вид законът се е използвал като мотив за освобождаване от наказателна отговорност и оспорване на категорично доказаната употреба на наркотици.Промяната беше приета единодушно от всички депутати. Първото прието предложение даде възможност на автобусите в София да се движи по трамвайните линии. Втората поправка предвижда във всички градове в страната, където има зелена или синя зона за платено паркиране - когато на автомобил му бъде поставена скоба и водачът не си е заплатил глобата до 19.00 часа превозното средство ще бъде вдигано с паяк.Макар че се чуха много критики към предложенията мнозинството ги прие, не отчитайки мненията, казани в зала, че може да се е случило нещо с човека, чийто автомобил е закопчан, както и че след като колата ми бъде вдигната, ще трябва да плаща и за часове наказателен паркинг.Николай Тишев от БСП пък се обърна към депутатите: \"Кой каквото сънува и променяме Закона за движение по пътищата. Някой депутат го изпреварят двама мотористи и на другия ден пак променяме закона. Този закон е \"миш маш\", каза той.Техните предложения бяха да има посттерминал във всяка патрулка, за да се плащат глобите от съгрешилите шофьори директно на пътя, второто им предложение беше при отнемане на регистрационната табела - да се сваля само едната, а не двете, както е сега в закона, за да може да се идентифицира колата и третото им предложение беше да се установи 1.5 метра дистанция при изпреварване на велосипеди и мотоциклети. ", "date": "2017.07.19", "title": " Парламентът се сети да забрани на шофьорите да карат дрогирани"}
{"url": "https://m.offnews.bg/news/Politika_8/Pomorie-razvalia-darenieto-za-Voenniia-sanatorium_660903.html", "text": "Община Поморие да анулира дарението от 1932 г. на земя за построяването на Военния санаториум, реши днес местният общински съвет. Единствено Ива Кусева (БСП) гласува „въздържал се“, а съпартиецът й Никодим Стоянов не участва във вота, защото работи в лечебното заведение. Общината ще заведе гражданско дело, с което да иска дарението на земята в размер на близо 7.5 дка, на част от което е построен Военният санаториум, да бъде анулирано. Казусът започва от миналата година, когато ВМА, под чиято шапка е санаториумът, поиска той да се трансформира като такъв с отпаднала необходимост. Министерският съвет, по искане на Министерството на отбраната, го прехвърля на държавното дружество, което стопанисва велинградската болница „Вита“. Община Поморие иска да й бъде върнат, но им се отказва и от няколко месеца „Вита“ е във владение. Според кмета Иван Алексиев, това е опит да бъде заграбен санаториумът, защото „Вита“, като търговско дружество, може да се разпорежда с него. На противоположното мнение е Никодим Стоянов, общински съветник от БСП. Актуалното му състояние е по-добро, коментира Стоянов:„“, посочи в сесийната зала Стоянов. Има и няколко аспекта, добави Никодим Стоянов. Първият е правен – Върховният административен съд се е произнесъл, че волята на дарителя, в случая – Анхиалската община, не е нарушена – лечебното заведение се ползва по предназначение. Това е моралният казус, каза Стоянов, защото в него трябва да се лекуват и военни, военноинвалиди, добавя той. Общинският съветник посочи и икономическите ползи към момента – в болницата работят местни хора, фирми от Поморие и региона ще работят по ремонта й, ще доставят консумативи и услуги. Това няма да коства пари на общината, добави Стоянов.Ако си вземем обратно земята, която някога е дарена за него, няма да строя хотели, подчерта Иван Алексиев. Ще го дарим отново на държавата, посочи той, но с няколко условия. Едното е собствеността му отново да се промени в публично – държавна, за да не може да се продаде. В момента тя е частна – държавна. Другото условие е да се стопанисва от държавни дружества като \"Специализирани болници за рехабилитация\" или \"Профилактика, рехабилитация и отдих\", посочи кметът. В момента, санаториумът работи като хотел, добави Алексиев.„ (тук Никодим Стоянов контрира, че това е лъжа - б.а.).“, каза Алексиев. Той посочи, че и министърът на отбраната, и управителят на „Вита“ са казали, че за цялостен ремонт и дооборудване на поморийската болница са необходими около 5 млн. лв. Нямало яснота откъде ще дойдат, а военния министър каза „ще се търсят“, добави Алексиев и начерта възможния, според него, сценарий, с който ще се ликвидира санаториумът. „“, каза Алексиев. А такива сценарии вече има в Поморие, добави Алексиев и посочи Центъра за инвалиди „Свети Георги“, построен именно за хора с увреждания. В момента целият комплекс, с хотелската част, с басейна, е собственост на банка и се продава за под 3 милиона лева.Междувременно четири военно-патриотични организации излязоха с поредната декларация в защита на санаториума. Поместваме я без редакторска намеса:„", "date": "2017.07.19", "title": " Поморие разваля дарението за Военния санаториум"}
{"url": "https://m.offnews.bg/news/Dom_18814/Disni-proektira-hotel-v-stil-Star-Wars-galeriia_660899.html", "text": "Дисни планира да създаде тематичен хотел в стил Star Wars - Galaxy's Edge, съобщи Би Би Си. Идеята е свързана с дългоочаквания атракцион в Disney World в Орландо, Флорида – Star Wars land.Увеселителният парк предлага на всички фенове на джедаите, тъмната страна, уукитата и космическите кораби да се потопят в обстановката на магическия свят от легендарната поредица „Star Wars”.Боб Чапек, председател на Walt Disney Parks and Resorts, разкри, че прозорците в хотела ще имат космически изглед, като този във филмите.„Изключително развълнувани сме за новия атракцион. Засега Galaxy's Edge е само проект, но с времето осъзнаваме, че можем да пресъздадем епичността на света на Star Wars. В момента, в който стъпите в хотела, ще стане едно с историята на поредицата”, разказва Чапек.Акцентът е върху пълното потапяне във фантастичния свят. Гостите ще се преобразяват в герои, ще участват в приключения и ще изследват галактиката.„Преживяването ще обхване всяка минута от деня ви и ще завърши с уникално пътешествие за всеки посетител\", добавя Чапек.Посетителите на Galaxy's Edge ще получат шанса да пилотират известния космически кораб Millennium Falcon и да се присъединят към битки.", "date": "2017.07.19", "title": " Дисни проектира хотел в стил Star Wars (галерия)"}
{"url": "https://m.offnews.bg/news/Obshtestvo_4/Bivshiiat-oblasten-na-Haskovo-otiva-na-sad-za-navodnenieto-v-Biser-ot_660906.html", "text": "Пловдивската районна прокуратура внесе в Районен съд-Харманли обвинителен акт спрямо бившия областен управител Ирена Узунова за наводнението в харманлийското село Бисер, съобщават от държавното обвинение, цитирано от местния сайт haskovo.info.Обвинението е за това, че от 14 октомври 2011 г. до 6 февруари 2012 г. в Хасково, като областен управител на Хасково, не е изпълнила служебните си задължения по Закона за защита при бедствия.Според обвинението тя не е организирала планирана защита срещу бедствия. Тя не е организирала изработването на областен план за защита от бедствия, не е организирала и анализирала изпълнението на превантивни мерки срещу природни бедствия, не е анализирала риска от бедствия е не е работила по установяване на критичните инфраструктури и обектите им.", "date": "2017.07.19", "title": " Бившият областен на Хасково отива на съд за наводнението в Бисер от 2012 г."}
{"url": "https://m.offnews.bg/news/Koloezdene_18819/Marsel-Kitel-napusna-Tur-dio-Frans_660908.html", "text": "Носителят на Зелената фланелка - Марсел Кител, напусна \"Тур дьо Франс\". Асът на Quick-Step Floors участва в сблъскване по-рано в днешния 17 етап на обиколката. Жалко, защото немецът правеше уникален Тур, в който записа 5 етапни победи. Но още вчера проличаха огромни проблеми с Марсел, който изостана сериозно от конкурентите.Така със сигурност Зелената фланелка утре ще облече австралиецът Майкъл Матюс от Sunweb, победител в два етапа на този Тур досега. Трябва да стане чудо, за да не я запази до финала в Париж.Той има вече 366 точки, след като спечели междинен спринт днес. Преследвачът му Андре Грайпел от Lotto Soudal e с 204.Първите коментари са доста противоречиви. \"Жалко, защото ставахме свидетели на едно от най-великите състезания за Зелена фланелка\", написа един от коментаторите на BBC.\"Кавендиш, Саган, сега и Кител. Зелената фланелка заприличва на сървайвър\", добави негов колега.Кител е четвъртият фаворит за Зелената фланелка, който отпада в тазгодишната обиколка на Франция. Най-напред Марк Кавендиш (Dimension Data), който е втори по брой етапни победи за всички времена в Тура след Еди Меркс, се блъсна в Петер Саган и счупи ръката си.Петер Саган (Bora), който спечели Зелената фланелка в последните 5 издания на Тура подред и беше основен фаворит, беше изваден от състезанието заради инцидента. Журито взе спорното решение, че той нарочно е блъснал Кавендиш с лакът. Много коментатори определиха решението като разчистване на пътя към зелената фланелка на французина Арно Демар (FDJ), който по това време имаше сериозни изгледи да я спечели.Още в следващите етапи обаче Демар беше изръсен и не хвана контролното време.Свидетел на интересния 17 етап, който някои определят като Кралския в тазгодишния тур, е президентът на Франция Еманюел Макрон. По традиция френският президент, който и да е той, присъства поне на един етап от Обиколката. Макрон, който е известен спортен фен, се беше смесил с хилядите зрители по едно от изкачванията от висша категория в Алпите.Именно алпийските етапи в Тура са най-посещаваното спортно събитие в света. Всяка година по протежението на всичките около 200 км в алпийските етапи се събират около един милион зрители дневно.", "date": "2017.07.19", "title": " Марсел Кител напусна \"Тур дьо Франс\""}
{"url": "https://m.offnews.bg/news/Futbol_18793/Mosad-zatiaga-Burgas-zaradi-macha-Botev-Bejtar_660910.html", "text": "Рядко срещани мерки за сигурност ще има около реванша от Лига Европа между Ботев Пловдив и Бейтар Йерусалим. В Бургас вече има агенти под прикритие от Мосад, твърди местният сайт Котаспорт.Първата група е пристигнала за отбелязването на 5-годишнината от атентата на летище Бургас. Днес в морския град е пристигнала т. нар. еврейска тежка артилерия и е провела среща с родните спецслужби. Избистрена била организацията преди, по време и след мача на стадион „Лазур“.Мосад са получили разрешение да направят оглед из целия Бургас по набелязани предварително от сателит точки. Те били най-вече в района на летището, Морската градина, широкия център и стадион „Лазур“.От Израел се очаква мощна група от 1200 фенове на йерусалимския клуб. Тя ще бъде позиционирана в буферна зона около Моста в Морската градина. На другия край на Северния плаж пък ще бъдат бултрасите на родния „Ботев“.По средата ще има буфер от полицаи и жандармеристи. Наемателят на Северният плаж също е натоварен с определени задачи по сигурността, които обаче остават в тайна.Двубоят е от 20:30 часа утре и се очаква да бъде изгледан от над 10 хиляди души. Първият двубой в Израле завърши 1:1. Пловдивчани бяха наказани от УЕФА със затваряне на 4 блока от Сектор „В“ на бургаския стадион.Наказанието бе наложено заради расистки скандирания от страна на привърженици на Ботев по време на мача с албанския Партизани и ще важи за срещата – реванш с Бейтар на 20 юли.Санкцията означава, че футболистите на Николай Киров ще бъдат лишени от подкрепата на около 3000 свои поддръжници. Четирите централни блока, които ще останат празни, ще бъдат покрити с антирасистки банери.", "date": "2017.07.19", "title": " Мосад затяга Бургас заради мача Ботев - Бейтар"}
{"url": "https://m.offnews.bg/news/Turizam_75/Politciia-globiava-nudistite-ot-plazh-Delfin_660912.html", "text": "Полиция е била извикана днес на плаж „Делфин“, алармираха почиващи там. Ивицата от десетки години се ползва от нудисти, но от тази е отдадена под наем. От няколко месеца между плажуващите натуралисти и стопанинът на плажа има напрежение. Днес нудистите са били посетени от полиция, разказаха почиващи на плажа. Няколко униформени от управлението в Царево са пристигнали и са изчакали и служители от общината. Полицията е пристигнала по подаден сигнал от страна на наемателя на ивицата. От МВР поясниха, че са длъжни да реагират на подобно оплакване. Наложени са глоби, но по общинската наредба за опазване на обществения ред и околната среда на територията на Община Царево и по конкретно – по чл. 8, ал. 3, която гласи:Туристи пък разказаха възмутени, че спасителка заявила, че голите изглеждали отвратително и нямало да ги извади от водата. Още миналата седмица, кметът на Царево Георги Лапчев каза, че , защото плажът може да се сметне за обществено място, а голото тяло - за непристойно поведение. Реално - голото къпане нито е разрешено, нито е забранено със закон. А тълкуването на наредбите е субективно, защото по този начин, за непристойно поведение могат да се глобяват стотици, ако не и хиляди жени, които се пекат по монокини на плажа. Интересно в случая би било едно решение от страна на български съд - дали нудистите трябва да бъдат поставени извън закона и да бъдат заклеймени като хулигани, имали \"наглостта\" да се съблекат голи на плажа.", "date": "2017.07.19", "title": " Полиция глобява нудистите от плаж „Делфин“"}
{"url": "https://m.offnews.bg/news/Lajfstajl_18806/Hitat-Despacito-stana-naj-slushanata-pesen-za-vsichki-vremena_660904.html", "text": "Музикалният хит „Despacito” би всички рекорди и стана най-слушаното парче на всички времена, предаде Асошиейтед прес.Парчето е слушано над 4,6 милиарда през стрийминг платформите. “Юнивърсъл мюзик латин ентъртейнмънт” съобщи, че оригиналът на песента на пуерториканците Луис Фонси и Деди Янки и ремиксът с участието на поп певеца Джъстийн Бийбър е надминал по слушания досегашния рекордьор.Парчето „Sorry” на Джъстин Бийбър е слушано на 4,38 милиарда пъти, но „Despacito” го надминава с около 220 милиона слушания.Песента-рекордьор излезе на пазара едва през януари тази година, а от седмици оглавява престижната класация „Hot 100” на Билборд.По думи на изпълнителя Луис Фонси, той не е очаквал да постигне такъв успех и все още не може да осъзнае какъв хит е направил.Деди Янки пък стана първият латино изпълнител, оглавил месечните продажби на стрийминг платформата Spotify, като измести от първото място Ед Шийрън.", "date": "2017.07.19", "title": " Хитът Despacito стана най-слушаната песен за всички времена"}
{"url": "https://m.offnews.bg/news/Futbol_18793/Arzhentinetc-ot-Hetafe-na-pat-kam-Levski_660902.html", "text": "Левски ще прехвърли 11 бройката на новите попълнения това лято. След крилото Габриел Обертан, който днес ще се обвърже на „Герена\", в София ще пристигне и защитник от Примера дивисион.Това е аржентинският централен бранител Николас Горосито, който идва от „Хетафе\", научи \"Стандарт\". 28-годишният защитник вече е дал съгласието си да подпише с Левски. Горосито обаче не е играл в най-високото ниво на футбола в Испания, тъй като миналия сезон Хетафе бе в Сегунда дивисион.Аржентинецът има 22 мача и 1 гол за мадридчани през миналия сезон. Договорът му е до лятото на 2018 година, което значи че „сините\" ще трябва да платят трансферна сума за него.Преди да облече екипа на Хетафе, Горосито има шест сезона в Слован Братислава. В словашкия тим Николас може да се похвали с две титли (2012/13, 2013/14), една купа (2012/13) и една Суперкупа на страната (2014/15).Днес следобед лично Спас Русев пристига в София, за да завърши преговорите с Обертан, бивш съотборник на Димитър Бербатов в Манчестър Юнайтед. Според наша информация бизнесменът е казал, че за последен път се намесва лично в управлението.Той е свършил работата си - намиране на 12 милиона лева за тази година, и очаква подчинените му да спрат да звънят с повод и без.", "date": "2017.07.19", "title": " Аржентинец от Хетафе на път към  Левски"}
{"url": "https://m.offnews.bg/news/Futbol_18793/Obertan-Idvam-da-se-zapoznaia-s-Levski-dano-podpisha_660914.html", "text": "Голямата звезда на летния пазар в България - Габриел Обертан, пристигна у нас на преговори с Левски. Той беше придружен от мениджъра Николай Жейнов, който движи голяма част от селекцията на \"сините\".Бившият футболист на Манчестър Юнайтед ще проведе финални разговори с ръководството на Левски. Французинът, който има 28 мача и 1 гол с екипа на \"червените дяволи\", може да е голямото име в лятната селекция на \"сините\".Веднага след като кацна на летище София, Обертан се насочи към \"Герена\", където му предстои да мине прегледи и да седне на преговори с ръководството на 26-кратния шампион на България. Нападателят ще се пазари лично със Спас Русев.Юношата на Бордо заяви, че иска да се запознае лично с обстановката преди да подпише с Левски.\"Тук съм, за да се запозная лично с обстановката. Ще видим какво ще се случи. Предстои ми голяма промяна и трябва да съм наясно къде ми предстои да играя и живея. Все пак имам и семейство и това е важно за мен.Не знам много за Левски, но съм наясно, че Жорди Гомес подписа наскоро. Надявам се, че ще подпиша и ще успея да се адаптирам, за да бъда полезен\", заяви на летище \"София\" Обертан.", "date": "2017.07.19", "title": " Обертан: Идвам да се запозная с Левски, дано подпиша"}
{"url": "https://m.offnews.bg/news/Obshtestvo_4/Izvesten-e-pobediteliat-ot-konkursa-Chivas-Venture_660919.html", "text": "Носителката на Оскар, филантроп и бизнесдама Холи Бери короняса в Лос Анджелис победителите от Chivas Venture – организираното от търсене на проекти, които ще създадат по-добро бъдеще за обществото. Победителите бяха обявени, след като пет иновативни предприемачи презентираха пред препълнена със звезди публика – в нея личаха имената на холивудските сензации Хавиер Бардем и Дон Чийдъл, например.SIAM ORGANIC от Тайланд, компания, която помага на фермерите в азиатската държава да отглеждат биоориз, за да увеличат приходите си, си тръгна от финалното събитие в конкурса в САЩ с най-големия дял от наградния фонд, получавайки 400 000 долара.Събитието – водено от актьора и комик Джош Гад и провело се в LADC Studios в Лос Анджелис – беше кулминацията на третата година на Chivas Venture. В него 30 финалисти от шест континента се конкурираха за дял от наградния фонд на стойност 1 млн. долара. Журито – което се състоеше от Холи Бери; основателя и изпълнителен директор на Beeck Center for Social Impact + Innovation at Georgetown University, Сонал Шах; основателя на MissionU, Pencils of Promise и автор на бестселъра The Promise of a Pencil, Адам Браун; председателя на съвета на директорите и изпълнителен директор на Pernod Ricard, компанията, която притежава Chivas Regal, Алекс Рикар – даваше на всеки бизнес оценка, базирана на възможността му да създаде устойчива промяна посредством потенциален бизнес модел и възможност за разрастване.Останалите финалисти, които получиха финансиране и признание бяха: Recycle Points от Нигерия с 200 000 долара, проект, който стимулира събирането и рециклирането на отпадъци, Bioestibas от Колумбия с 50 000 долара – те изработват палети от стъбла, останали от пазара на цветя, като по този начин спират изсичането на дърветата, iDrop Water от ЮАР с финансиране от 50 000 долара – пречистват мръсната вода в Африка, правейки я достъпна – за пиене и като цена, и Intendu от Израел, също с 50 000 долара, които разработват компютърни игри за възстановяване на пациенти, които страдат от увреждане на мозъка.Българският представител Sea Harmony, който има за цел да възстанови живота в мъртвите зони в моретата и океаните, също се представи достойно. Макар да не бяха сред петимата отличени финалисти в Лос Анджелис варненските предприемачи направиха много силна кампания до момента, класирайки се на 11-о място от 30 участници в онлайн гласуването, което предшестваше големия финал в САЩ. На западното крайбрежие те имаха също така шанса да се запознаят с потенциални инвеститори за своя проект, а презентациите пред международното жури на Chivas Venture са безценен опит при бъдещо търсене на финансиране.Представителят на големите победители Peetachai (Neil) Dejkraisak от Siam Organic каза:“Толкова съм щастлив и благодарен – това ще има огромно значение за бъдещето развитие на нашата компания. Имаме изключително ограничени ресурси, така че да получим финансиране на такава стойност от Chivas Venture е просто невероятно. То ще ускори развитието на проекта ни с 3-4 години... и ще ми спести много бели косми и безсънни нощи!”Когато Джош Гад попита Холи Бери, звезда от филмите за Х-Мен, дали социалните предприемачи са днешните супергерои, тя заяви следното:“Действително всеки един от финалистите тук тази вечер е герой на съвремието. Те всички се борят, за да създадат позитивна промяна в света.”Изпълнителният директор на Pernod Ricard Алекс Рикар коментира конкурса по следния начин:“Качеството на проектите на финалистите тази вечер беше страшно високо. Най-удовлетворително за мен и останалите членове на журито ще бъде да видим как Neil и останалите предприемачи успяват да постигнат промяна. Пожелаваме им всичко най-добро.”Вече в третата година от съществуването си Chivas Venture до момента е получил почти 6000 заявки от стартъпи, които имат амбицията да използват иновативни методи, за да направят света по-добро място. Двата милиона долара, раздадени през предишните две години, бяха използвани, за да подкрепят млади компании, които вече успяха да променят живота на над 300 000 бенефициери в над 40 държави по цял свят. Визията за бъдещето на тазгодишните финалисти също вдъхва надежда, че добрата работа ще бъде продължена – в нея се виждат щурци, които се използват за направата на протеинови барове, боклук, превърнат в обувки за нуждаещите се, стени, покрити с мъх, които чистят градския въздух и отпадъци, които се превръщат в достъпно гориво за готвене.За да продължи традицията си да вдъхновява и подкрепя бъдещите поколения на предприемачи, Chivas Venture кани всеки, който има социалноотговорен бизнес, независимо в коя точка на света се намира, да кандидатства в следващото издание на конкурса, което започва на 4 септември 2017 година.За повече информация посетете .", "date": "2017.07.19", "title": " Известен е победителят от конкурсa Chivas Venture"}
{"url": "https://m.offnews.bg/news/Izvan-terena_18817/Grigor-i-Nikol-s-nova-portciia-laski-ot-Kapri_660916.html", "text": "На час по лъжичка! Това е политиката на \"Дейли Мейл\", пускайки нова порция снимки от ваканцията на Григор Димитров и Никол Шерцингер. Прочутата двойка е на италианския остров Капри.Вчера двамата плуваха във водата, целуваха се, масажираха се, показваха един на друг стойки от йогата и стречинга.Новата сесия вероятно е от същия следобед във вторник. Гълъбчетата са със същите бански, а заниманията са подобни.Никол нежно масажира 13-години по-младото си гадже, като небрежно доближава слабините.После следват нови упражнения от стречинга, които нашето момче владее отлично. Все пак е професионален спортист.Припомняме, явно италианските острови са любими на двойката. Миналата година те релаксираха на друго баровско кътче -  Портофино.", "date": "2017.07.19", "title": " Григор и Никол с нова порция ласки от Капри"}
{"url": "https://m.offnews.bg/news/Sviat-_12/Shefat-na-frenskata-armiia-podade-ostavka_660907.html", "text": "Началникът на генералния щаб на френските въоръжени сили генерал Пиер дьо Вилие подаде оставка.Дьо Вилие се оттегля на фона на сериозни разногласия с френския президент Еманюел Макрон, който предложи орязване на бюджета, в това число и парите за въоръжените сили - с 850 млн. евро. Дьо Вилие обяви, се е опитвал да поддържа френските въоръжени сили в готовност да вършат своята все по-трудна работа с наложените им финансови ограничения.\"При сегашните обстоятелства не смятам, че повече съм в състояние да осигурявам устойчивостта на военния модел, който вярвам, че е необходим, за да гарантира защитата на Франция и французите, днес и утре, и да поддържа амбициите на нашата страна\", посочи той. Конфликтът между Дьо Вилие и Макрон избухна миналата седмица, малко преди военния парад по случай националния празник на Франция на 14 юли. На закрито заседание на парламента Дьо Вилие остро критикува орязването на бюджета за отбрана, съобщиха Асошиейтед прес и БТА. \"Няма да допусна да ме прекарват така. Може да съм глупак, но разбирам, когато ме прецакват\", казал той, цитиран от парламентарни източници.Макрон отговори, като го порица публично: \"Поел съм ангжименти, аз съм вашият шеф\", заяви той в реч пред десетки висши офицери и семействата им.Макрон е приел оставката на началника на генералния щаб, а на негово място е назначен генерал Франсоа Льокоентр, съобщи говорителят на правителството Кристоф Кастанер.Франсоа Льокоентр е служил в Сараево по време на войните в Югославия през 90-те години, а неотдавна командваше френската военна мисия в Мали за борба с ислямистките екстремисти. ", "date": "2017.07.19", "title": " Шефът на френската армия подаде оставка"}
{"url": "https://m.offnews.bg/news/Obshtestvo_4/Za-postradalite-balgari-ot-Meduza-udostovereniia-za-shteti-shte-se_660935.html", "text": "Много наши сънародници са притиснати в южната ни съседка заради циклона \"Медуза\", който причини наводнения и щети за милиони евро на полуостров Халкидики.Нанесени са сериозни щети на част от автомобилите, с които много от туристите са пристигнали. Оказва се, че множество българи са блокирани в Гърция, най-вече заради колите си, които са сериозно пострадали. Повечето от колите на нашите сънародници не запалиха.За да поискат помощ от застрахователя си, трябва да получат документ от гръцката полиция. Най- близката служба обаче се намира на около 30 км. Описването на щетите продължава и днес.В помощ на българите, чието имущество е пострадало от пороите, от МВнР уточниха, цитирани от телевизия \"Нова\".", "date": "2017.07.19", "title": " За пострадалите българи от \"Медуза\": удостоверения за щети ще се получават и в град Полигирос"}
{"url": "https://m.offnews.bg/news/Futbol_18793/Tomov-Indzhov-i-Mandzhukovi-faliraha-TcSKA_660933.html", "text": "Настоящият акционер в ЦСКА-София Юлиян Инджов и бизнесменът Петър Манджуков са фалирали умишлено ЦСКА, като са получили в замяна компенсации. Това заяви пред \"Евроком\" бившият президент на 31-кратните шампиони Александър Томов.Той говори във филм, търсещ истината за фалита на \"червените\". Томов разкри, че още през 2015 година е имало официално запитване до УЕФА за вариант за закриване на армейския клуб и откриването на нов такъв, който да бъде признат за ЦСКА. Отговорът от Нион бил: \"Това няма да го допуснем\".\"Създадоха илюзия сред феновете на ЦСКА, че може да закрием стария клуб, махаме го, откриваме нов клуб - Литекс с Етрополе като ЦСКА. През 2015 година има официално питане до УЕФА, в отговор на което от УЕФА казват директно, че това не може да стане. Няма как даден клуб да закрие дълговете си, но да приеме активите.Тогава всеки клуб в Европа ще иска да прави така. УЕФА няма как да го позволи това! Великият Реал Мадрид или великият Барселона ще каже: \"Правим ново дружество, кредиторите да пият една студена вода. От утре сме друго, с нова регистрация, но си оставаме с нашите активи\". Това е невъзможно!От БФС трябваше да излязат още в самото начало и да кажат, че това е невъзможно, едва ли Гриша Ганчев и хората около него щяха да тръгнат по този път. В момента загубите на ЦСКА-София са милиони евро, защото отборът няма да участва три години в Европа. Гриша Ганчев направи огромна грешка, че тръгна по този път! Сега трябва да понася загубите\", заяви Александър Томов пред \"Евроком\".\"Не само КАС излезе с оценка, че ЦСКА-София е нов клуб. От самия клуб написаха до Лозана: \"Моля, дайте ни право да играем, защото нямаме нищо общо с миналото, не сме нов клуб, ние сме били Литекс\". Искат да участват с правото на Литекс. Само по себе си това е скандално! Съжалявам за юристите на Гриша Ганчев, това е дълбоко некомпетентно. Отказът е с много тежки последствия.ЦСКА-София е създаден от съчетанието, с нова регистрация, на Чавдар (Етрополе) и Литекс (Ловеч). Самият този факт показва, че те отсичат историята на клуба, 65-годишната. Когато Пената и Сашо Манов говорят за история, трябва да знаят, че юридически това е убито. Това, което реши УЕФА и КАС, е венец на едно престъпление, започнало с фалита на ЦСКА. Европа не признава подобни игри\", категоричен е Томов.\"Петър Манджуков и Юлиян Инджов очевидно са имали интерес да фалират ЦСКА. Били са компенсирани, както твърдят всички сега в ЦСКА, компенсирани настрани: кой с поръчки - Инджов, кой по друг начин - Манджуков. ЦСКА е фалиран предумишлено, без всякаква нужда, вероятно по външна поръчка.Лицата, извършители на този престъпен процес, са Петър Манджуков, в някаква степен синът му и Юлиян Инджов. Мисля, че това са главните действащи лица.До последно Инджов и Манджуков ми казваха, че ще инвестират, че ще се борим. Само след два месеца те фалираха клуба. Лицата, които бяха назовани поименно, ги съдим в съда. В момента Левски има огромен дълг, но никой не го фалира\", каза още бившият президент на \"червените\".", "date": "2017.07.19", "title": " Томов: Инджов и  Манджукови фалираха ЦСКА"}
{"url": "https://m.offnews.bg/news/Obshtestvo_4/Obeshtanie-ot-Fandakova-kashtata-na-Vishneva-shte-bade-vazstanovena_660936.html", "text": "\"Любимата на всички софиянци къщичка на спирка „Вишнева“, която пострада от пожар тази сутрин, ще възстановим в най-кратки срокове\", написа в официалния си профил във фейсбук кметът на София Йорданка Фандъкова.\"Звеното за аварийни дейности на Столична община вече започна разчистване и обезопасяване. Пожарът е засегнал част от покрива и дървената дограма на прозорците. Вече са направени два огледа от пожарната и СДВР и очакваме да научим причините за пожара\", допълва Фандъкова.Тази сутрин къщата до спирката на ул. \"Вишнева\" бе в пламъци.  Засега не е ясно каква е причината за пожара, но според полицаите и пожарникарите на място става дума за умишлен палеж.В сградата се държат инертни материали за поддръжка на трамвайните релси.Изгорял е покривът на конструкцията, която служителите на градския транспорт са използвали, за да складират материалите за поддръжка на трамвайните релси. При инцидента няма пострадали.", "date": "2017.07.19", "title": " Обещание от Фандъкова: къщата на Вишнева ще бъде възстановена"}
{"url": "https://m.offnews.bg/news/Evropa_18764/EK-podnoviava-nakazatelna-protcedura-sreshtu-Balgariia-zaradi-dostap-d_660911.html", "text": "Европейската комисия подновява открита преди три години наказателна процедура срещу България за неизпълнение на изискването за създаване на единно звено за обмен на информация за документите за самоличност. България не е спазила срока за осигуряване на достъп до данните с изображенията на пръстовите отпечатъци, съхранявани в чиповете на българските паспорти. Това е трябвало да се случи до 2012 г. По този повод миналата година ЕК реши да заведе дело срещу България в Съда на ЕС. С това, че не е осигурила необходимия достъп България лишава останалите държави от ЕС от възможността за сигурен достъп и проверка на пръстовите отпечатъци, съхранявани в чиповете на българските паспорти, поясни ЕК, цитирана от БТА.Комисията започва процедурата отначало, тъй като предишната е била прекратена. България разполага с два месеца за отговор, а след това процедурата може да продължи със следващата стъпка, която предшества завеждането на ново дело срещу нашата страна. Причината за забавянето от българска страна е обжалване на тръжната процедура за изграждане на звеното. Търгът е открит първоначално през 2013 г., но тогава не са били подадени предложения за участие.През март 2015 г. е започнал нов търг, но следва обжалване в КЗК и Комисията отменя решението на МВР за избор на изпълнител. ", "date": "2017.07.19", "title": " ЕК подновява наказателна процедура срещу България заради достъп до електронните документи"}
{"url": "https://m.offnews.bg/news/Futbol_18793/Chelsi-izmakna-Morata-pod-nosa-na-Milan-s-80-miliona-evro_660938.html", "text": "Пазарът на Острова полудява съвсем това лято! С риска да се повторим, но със 100 милиона паунда за селекция си неконкурентен. Испанският национал Алваро Мората ще бъде новият нападател на английския шампион Челси, информира ексклузивно от “Марка”. Само минути по-късно го потвърдиха и официално от Реал Мадрид и Челси.Голаджията ще струва на Антонио Конте около 80 милиона евро, но преговорите с \"кралския клуб\" са приключили успешно за “сините” от Лондон. \"Марка\" твърди, че в близките часове Мората ще напусне лагера на Реал Мадрид в Лос Анджелис, за да премине медицински прегледи в английската столица.Така снашният таран ще смени трети за последните три сезона след престоя в Ювентус и завръщането в “белия балет”.Въпреки че Милан се е опитал да се върне в битката за подписа на Мората в последния момент, Челси е отправил по-добра финансово оферта за нападателя. Мората ще се превърне в най-скъпия испански футболист в историята. Той ще се бори за повече игрови минути, след като миналата кампания в Мадрид остана в сянката на Кристиано Роналдо, Карим Бензема и Гарет Бейл.Мората ще работи с Антонио Конте, който го привлече в Ювентус преди три години. Тогава италианският специалист напусна, за да поеме Скуадра адзура. Мората ще стане поредния испанец в състава на Челси след Сесар Аспиликуета, Маркос Алонсо, Педро Родригес и Сеск Фабрегас.Така става ясно, че Диего Коща ще напусне “сините”. Той иска да ходи в Атлетико, но мадридският гранд няма право на трансфери. Затова ще трябва да почака до зимата или да избере трети вариант.", "date": "2017.07.19", "title": " Челси измъкна Мората под носа на Милан с 80 милиона евро"}
{"url": "https://m.offnews.bg/news/OFFTOPIC_18750/Kozel-razbi-ofisa-na-firma-v-Kolorado-video_660897.html", "text": "Козел стана истинска сензация в САЩ, след като разби офиса на фирма в Колорадо. Служители на фирмата открили с изненада, че входната врата на офиса на фирмата \"Аргоникс\" е разбита. След като огледали офиса обаче установили, че не липсва нищо от него. При преглед записите от охранителните камери по-късно установили, че натрапникът е козел.Видеото беше качено в YouTube където събра близо половин милион посещения. \"Нашият офис мениджър е установил, че офисът е разбит, когато пристигнал в понеделник сутринта, за да го отключи\", разказва говорител на фирмата пред BBC. Мъжът веднага сигнализирал на полицията. Какво е предизвикало гнева на козела обаче засега остава неясно. Вероятното обяснение е, че животното е видяло отражението си в стъклото, заради което е решило да нападне \"съперника\" си. ", "date": "2017.07.19", "title": " Козел разби офиса на фирма в Колорадо (видео)"}
{"url": "https://m.offnews.bg/news/Futbol_18793/Kamburov-otriaza-TcSKA-1948-ne-mu-se-igrae-v-Treta-liga_660888.html", "text": "Прокуденият от Локомотив (Пловдив) нападател Мартин Камбуров няма да продължи кариерата си в ЦСКА 1948.Легендата на \"смърфовете\" е заявил пред ръководството на новия член на Трета лига, че желае да играе в Първа лига, за да има възможност да увеличи головия си актив в елита на българския футбол, информира Sportal.bg.Друг вариант пред ветерана беше да сложи край на кариерата си, но това засега се отлага.Към момента Камбуров има 189 попадения, а само на пет пред него е иконата на Ботев (Пловдив) Динко Дерменджиев. Престижното второ място се държи от героя от САЩ'94 Наско Сираков, който има 196 гола на сметката си.Рекордьорът Петър Жеков обаче изглежда недостижим за \"Императора на Пловдив\" - носителят на \"Златната обувка\" на Европа за 1969 година е вкарал цели 253 попадения.Къде ще продължи кариерата си Камбуров ще стане ясно в близките дни, тъй като интерес към услугите му едва ли ще липсва.", "date": "2017.07.19", "title": " Камбуров отряза ЦСКА 1948, не му се играе в Трета лига"}
{"url": "https://m.offnews.bg/news/Obshtestvo_4/Sofiia-s-vtori-arheologicheski-park-v-zh-k-Slatina_660934.html", "text": "Втори археологически парк в София ще бъде изграден в столичния квартал \"Слатина\", съобщи столичният кмет Йорданка Фандъкова, която посети разкопките на раннонеолитното селище с председателя на БАН акад. Юлиан Ревалски и зам.-кмета на София Тодор Чобанов.Проучванията извършват археолози от Националния археологически институт с музей при БАН, ръководен от чл.-кор. Васил Николов.Селището е от късната праистория, с обща площ е от 300 декара и се намира на територията на научния комплекс на БАН на Четвърти километър. Според археолозите датира от 6000-5500 г. преди Христа и е едно от най-ранните селища в Югоизточна Европа, населено от първите земеделци и скотовъди на континента.Късната праистория е време, през което няма писменост и археолозите трябва \"да извадят информация от земята\", за да разкажат неговата история, каза ръководителят на разкопките чл.-кор Васил Николов. Това е времето на началните етапи на първата европейска цивилизация, която се развива през шестото и петото хилядолетие в Източните и Централните Балкани, включително и в днешните български земи, и от тук са тръгнали корените на европейската цивилизация.Собствеността на мястото на разкопките е смесена - на БАН и общината.\"Имаме подписано споразумение и на това място ще бъде изграден Вторият археологически парк, а на Западната порта вече направихме първия етап от първия парк, - каза кметът Фандъкова. - Подготвяме проекта и очакваме да се направи подробен устройствен план, като със собствени средства или със средства от програми ще може да се изгради този парк.\"По обекта в \"Слатина\" се работи от 5 г., инвестирани са около 300 000 лева.Освен експонирането на археологическите останки и парковата част, ще има и посетителски център.Тази година археолозите проучват в раннонеолитното селище в \"Слатина\" останки от две къщи. Едната е около 145 кв. метра, а за другата се предполага, че такава не е позната досега на Балканите, каза Васил Николов. Площта ѝ е около 300 кв. метра, има 6-7 помещения. Къщата е изгорена, вероятно преднамерено, и в нея е открит съд с много богата култура.Във всяко помещение има пещ, с купол, в която се е готвело и се е печел хляб. Има и хранилища за зърно. В откритото зърно от 600-700 килограма заедно с лимеца има и бобови култури - около 5% /секирче, леща и диви бобови култури/. Когато брашното се смели с бобовите култури, хлябът набухва, като с мая.Смяташе се, че киселият хляб произхожда от първото хилядолетие - от желязната епоха в Европа, но сега установихме, че го е имало в селището в Слатина, обясни Николов. Той показа и открит съд, на 8000 години, правен на ръка, който ще бъде реставриран и ще е един от \"шедьоврите\" от Слатина в Регионалния археологически музей на София. Археолозите са открили и два рова, за които се предполага, че са заграждали ранннонеолитните селища и са имали някакви магически функции, чрез които да ги пазят.", "date": "2017.07.19", "title": " София с втори археологически парк в ж.к. \"Слатина\""}
{"url": "https://m.offnews.bg/news/Liubov-i-seks_18813/Mika-Stoichkova-shte-se-zheni-vtori-pat-veche-ofitcialno_660880.html", "text": "Мика Стоичкова се сгоди за втори път за съпруга си Айкут. Голямата дъщеря на футболната ни легенда Христо Стоичков ще вдига голяма, официална сватба, която вероятно ще бъде в България.Любимият ѝ предложил по време на почивка в Истанбул, която била подарък от него за рождения ден на Мика. А тя се похвали в социалните мрежи, като публикува снимка на пръстена и написа „Той ме попита и аз казах ДА!“.Айкут и Мика се венчаха на 22 юли 2016 година на скромна церемония в Маями, САЩ, когато булката беше в напреднала бременност. В края на септември на бял свят се появи и дъщеря им – Миа.Звездната двойка е заедно от почти 3 години. Запознали се благодарение на Камата.", "date": "2017.07.19", "title": " Мика Стоичкова ще се жени втори път - вече официално"}
{"url": "https://m.offnews.bg/news/112_6/Kola-se-vriaza-v-kamion-na-okolovrastnoto-vav-Vratca-ima-raneni-detca_660939.html", "text": "За да избегне неравност на пътя, лек автомобил рязко свива в насрещното платно и се удря челно в тежкотоварен камион, предаде бТВ.В леката кола са пътували двама възрасти и две деца. Всички са ранени, най-тежко шофьорът, който е с опасност за живота. Часове наред заради инцидента целият трафик е отклоняван през Враца.", "date": "2017.07.19", "title": " Кола се вряза в камион на околовръстното във Враца, има ранени деца"}
{"url": "https://m.offnews.bg/news/Ikonomika_59/Fondat-za-energijna-sigurnost-otchete-355-mln-leva-prihodi-za-2016-g_660884.html", "text": "Над 355 млн. лв. са събраните средства през 2016 г. във фонд „Сигурност на електроенергийната система“. Отчетът на Фонда беше приет днес от Министерския съвет. По закон във фонда се събират по 5 % от месечните приходи от продажби на електроенергия на производителите и вносителите в страната, приходи от оператора на електропреносната мрежа от достъп и пренос на електрическа енергия, проходи от операторите на газопреносната мрежа от достъп и пренос на природен газ, приходи от оператори на съоръжения за съхраняване на природен газ от достъп и съхранение, както и приходи от търгове за продажба на квоти емисии парникови газове.От 5 % вноски през миналата година са събрани 215,164 млн. лв., а от продажба на квоти – 140,741 млн. лв.Разходите за издръжката на фонда през 2016 г. са в размер на 131,9 хил. лв. Средствата за покриване на разходите на Обществения доставчик са в размер на 290,713 млн. лв., е записано още в отчета.Документът е приет от Управителния съвет на фонда през март тази година и е одитиран от Сметната палата.", "date": "2017.07.19", "title": " Фондът за енергийна сигурност отчете 355 млн. лева приходи за 2016 г."}
{"url": "https://m.offnews.bg/news/Politika_8/Vsichki-za-prodazhbata-na-zemia-na-chuzhdentci-da-se-otlozhi-DPS-K_660877.html", "text": "Корнелия Нинова е убедила всички парламентарни групи - ГЕРБ, Обединени патриоти и Воля, без ДПС - да се отложи законопроектът на правителството за отпадане на ограниченията за продажба на земеделска земя на чужденци.Това съобщи в парламента самата Нинова. Тя е поискала законът да бъде отложен поне с два месеца - за сесията на депутатите наесен. А през това с темата да се ангажират и българските евродепутати от всички политически сили, да се проведат разговори в Европейската комисия, заради която се налага промяната.Нинова изтъкна, че има и други страни-членки на Европейския съюз, които са защитили позицията си и не допускат свободна търговия със земята си, като Унгария, Полша, Словакия и Словения, изреди ги Нинова.От ДПС обаче са категорични, че няма как да не се спази подписания договор с Европейския съюз относно свободното движение на стоки и капитали. \"Земеделската земя трябва да се продава свободно\", категоричен бе депутатът от ДПС и бивш зам.-министър на земеделието Бюрхан Абазов.", "date": "2017.07.19", "title": " Всички \"за\" продажбата на земя на чужденци да се отложи, ДПС: Категорично не"}
{"url": "https://m.offnews.bg/news/Bojni_18771/Sveti-Vlas-se-podgotvia-za-svirepi-bitki-na-ringa_660878.html", "text": "Грандиозна гала вечер по смесени бойни изкуства в Свети Влас подготвят от \"Максфайт\". Юбилейното 40-о издание на популярната верига ще се проведе в амфитеатър \"Арена\" край пристанище Марина Диневи в Свети Влас, както е по традиция всяко лято на 2 август.40-ият рожден ден на популярния турнир за професионалисти ще предложи на феновете запомнящи се срещи. Във файт картата са записани 11 сблъсъка, 5 от които във формат кик бокс и 6 във формат ММА. На ринга под открито небе ще се качат опитни и зрелищни състезатели в битка за престижния колан на Максфайт в три различни категории.В категория до 77 кг в спор за трофея ще излязат трикратният световен и европейски шампион по бойно самбо Росен Димитров срещу участника в 2 световни и 4 европейски първенства по джиу джицу Тодор Желязков от Бургас. Впечетляващата визитка на опитния столичен самбист допълнително мотивира бургаския техничен боец, който вече има солиден опит и в граплинга.В защита на трофея на Максфайт на ринга след година и три месеца прекъсване заради тежка травма на крака се завръща и любимецът на публиката Атанас Джамбазов. Шампионът на Максфайт бе изненадващо предизвикан да защити титлата си от световния шампион по кик бокс на Украйна Юрий Горбенко.Украинецът разпространи снимка, на която заканително изписа послание на английски за Джамбазов \"Ще плачеш!“. Джамбазов в типично свой стил прие хвърлената ръкавица с мълчание. Развръзката в тежка категория – на 2 август, в Свети Влас.В не по-малко интригуващ сблъсък ще се превърне битката за трофея на Максфайт в категория до 82,5 кг, който противопоставя световния шампион по муай тай Йордан Янков – Руснака срещу световния шампион по кик бокс Александър Петров.", "date": "2017.07.19", "title": " Свети Влас се подготвя за свирепи битки на ринга"}
{"url": "https://m.offnews.bg/news/Politika_8/Kabinetat-reshava-provala-politcaj-vav-vsiako-selo-s-nov-zakon-za-oh_660881.html", "text": "Цветан ЦветановНа заседанието си в сряда правителството прие проект на Закон за частната охранителна дейност.Законопроектът е приет без да бъде публикуван за обществено обсъждане и без да е ясно какво е съдържанието му. Приемането на такъв закон беше заложено в програмата на ГЕРБ и Обединените патриоти.От правителствената пресслужба съобщават единствено, че в закона е заложен принцип, който има за \"цел да създаде равнопоставеност на субектите, извършващи частна охранителна дейност в условията на пазарна икономика\".Част от промените въвеждат по-голяма яснота в обхвата на всички видове охранителна дейност и премахват противоречията, които създават предпоставки за нелоялна конкуренция и спекулиране с издадените лицензи за охрана, се посочва още в съобщение на правителството.От изказвания до момента на шефа на вътрешната комисия в парламента  става ясно, че с новия закон се цели да се мобилизира ресурсът на частните охранителни фирми в борбата с битовата престъпност. Друга изречена от него идея, която вероятно може да е заложена в закона, е използването на записи от охранителните камери на частни фирми за разследване на престъпления. Именно несправянето с битовата престъпност в малките населени места доведе до идеята за , която второто правителство на Бойко Борисов лансира преди да подаде оставка. Тогава в бяха  7 млн. лева за борба с битовата престъпност.През 2016 г. МВР предложи , който обаче не стигна до гласуване. С текстовете беше въведен изискването за регистър \"Видеонаблюдение\", в който трябва да се съхраняват записите от камерите на частните охранителни дружества.Със закона се въвеждаше и задължителното изискване за членство на охранителните фирми в професионално сдружение. Лицензът на охранителите ще се отнема, ако търговецът не удостовери, че е член на сдружение за частна охранителна дейност или ако е прекратил членството си за по-дълго време.Тогава също бяха предвидени нови видове охрана и беше предвидено МВР да следи за техническото оборудване, автомобилите и персонала, който трябва да притежава необходимата професионална квалификация.", "date": "2017.07.19", "title": " Кабинетът решава провала \"полицай във всяко село\" с нов закон за охранителите"}
{"url": "https://m.offnews.bg/news/Izvan-terena_18817/Amerikantci-izkaraha-Serina-po-stilna-ot-Masha_660882.html", "text": "Серина Уилямс е в пъти по-стилна от Мария Шарапова според американското списание \"Спортс Илюстрейтид\", което подготви подобна класация.И двете тенисистки попадат в топ 10, но рускинята е последна, докато бременната в момента Серина е под номер 3, което определено се приема като изненада от неутралните фенове.В ревюто за Маша пише, че проявява вкус, когато е извън корта, като предпочита стилни вещи и дрехи с не много ярки цветове. Материалът е придружен със  от началото на годината.\"Силна не е просто секси, а е изключително шик в случая със Серина. Силата е нейния стил и състояние и всичко се подчинява на нея\", е написано за мускулестата Серина.За моден крал е провъзгласен баскетболистът Ръсел Уестбрук от Оклахома Сити Тъндър. Той имал най-динамичния и провокативн стил на обличане в НБА.", "date": "2017.07.19", "title": " Американци изкараха Серина по-стилна от Маша"}
{"url": "https://m.offnews.bg/news/Temida_18762/Do-8-godini-zatvor-mozhe-da-poluchi-Borshosh-ako-go-priznaiat-za-vino_660876.html", "text": "Бившият изпълнителен директор на НДК Мирослав Боршош официално беше обвинен от прокуратурата за ощетяване на бюджета с повече от 17 млн. лв. и за умишлена безстопанственост. По тези текстове от Наказателния кодекс максимално предвиденото наказание е до 8 години затвор. Обвинението е по разследване на СЗА, образувано на 08.06.2017 г. по материали от извършена от ДАНС проверка.Според прокуратурата Боршош е похарчил целеви средства за плащане на разходи. Парите - 17 млн. лв., са отпуснати с решение на Министерския съвет, като са били предназначени за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година.От събраните до момента доказателства е установено, че след получаването на средствата, в периода от 23 август 2016 г. до 31 януари 2017 г. в нарушение на Закона за публичните финанси, Мирослав Боршош е разпоредил част от целевите средства – в размер на 1 718 243 лева да бъдат изразходвани за заплащане на разходи, които не са свързани с дейностите, за които са били отпуснати.От това са настъпили вредни последици за държавата в размер на 1 718 243 лв., което обоснова ангажиране на наказателната му отговорност за престъплението по чл. 254А, ал.2 от НК.В хода на разследването е установено, че в периода 18 септември 2015 г. – 27 септември 2016 г. бившият шеф на НДК умишлено не е положил достатъчно грижи за управлението на повереното му имущество и от това са последвали значителни вреди за двореца. През септември 2015 г. той е поискал от Министерския съвет да му отпуснат автомобили за служебни цели. В същото време НДК е разполагало с лек автомобил „Ситроен С4“ и с микробус \"Хюндай“. Въпреки това Боршош е сключил договор при за лизинг на автомобил \"Лексус ЛС 600“ за срок от 12 месеца, за което е заплатена сумата от 14 199 лв.На 16 октомври 2015г. Министерският съвет е уважил искането на Боршош, като му е предоставен за временно ползване автомобил „Пежо 607“. Изпълнителният директор не е прекратил договора за оперативен лизинг, а на следващата година /на 27.09.2016 г./ отново е сключил договор при условията на оперативен лизинг за автомобил м.“Лексус ЛС 600“, за което отново са заплатени средства в размер на 14 199 лв.На Мирослав Боршош е взета мярка за неотклонение „Подписка“.Повдигнатите днес обвинения са начални работни обвинения. Продължава събирането на нови доказателства и анализ на целия събран доказателствен материал. Продължава анализът на плащания с бюджетни средства не за целта, за която те са били отпуснати, както и анализът на договорите с външни изпълнители, които Боршош като изпълнителен директор е сключвал. Посоченият по – горе договор за оперативен лизинг на лек автомобил „Лексус ЛС 600“ е само един от тези договори. До настоящия момент са изискани всички такива договори, сключени от изпълнителния директор до месец юни 2017 година – над 4 000 на брой.Веднага след приключването на финансовата инспекция от АДФИ, ще бъде изискан докладът от тази инспекция с оглед констатациите и изводите, касаещи законосъобразността на проведените обществени поръчки за строителство и ремонт на сградата на НДК за нуждите на предстоящото председателство на Р България на Съвета на Европейския съюз през 2018 година.", "date": "2017.07.19", "title": " До 8 години затвор може да получи Боршош, ако го признаят за виновен"}
{"url": "https://m.offnews.bg/news/Obshtestvo_4/Pokazaha-unikalni-kadri-ot-uchenieto-v-Shabla-video_660889.html", "text": "Кадри от тактическото учение с бойни стрелби \"Шабла 2017\". Във видеото са показани разполагане и стрелба със зенитно-ракетни комплекси \"ОСА\", придвижване, развръщане и стрелба на батарея зенитни оръдия ЗУ-23, управление и стрелба със зенитно-ракетен комплекс \"КУБ\", пуск от ракетен комплекс \"НЕВА\", заход и стрелба по морски цели от СУ-25, заход и стрелба с вертолет Ми-24 и пуск от зенитно-ракетен комплекс със среден обсег на действие С-300.ТУБС „Шабла 2017“ и свързаното с него международно учение „Tobruq Legacy“ се провеждат в рамките на многонационалното учение „Saber Guardian 2017“.", "date": "2017.07.19", "title": " Показаха уникални кадри от учението в Шабла (видео)"}
{"url": "https://m.offnews.bg/news/Obshtestvo_4/Ministar-Valchev-na-sreshta-s-rektora-na-SU-zaradi-drastichnite-finans_660915.html", "text": "Министърът на образованието и науката Красимир Вълчев е изпратил писмо с препоръки до Софийския университет след драстичните нарушения, констатирани от Сметната палата при управлението на финансите на висшето училище. Вследствие на проблемите одиторите отказаха да заверят годишния финансов отчет на СУ за 2016 г.За писмото съобщи пресцентърът на МОН до OFFNews в отговор на наше запитване.Предстои и среща с ръководството на университета във връзка с необходимостта от предприемане на спешни мерки за подобряване на финансовото управление и счетоводната политика на СУ „Св. Климент Охридски“, се казва още в отговора от министерството.Сред препоръките са:- поддържане на по-ниски касови наличности във висшето училище;- засилен контрол по отчетността;- спазване на сроковете за предоставяне на отчетите.", "date": "2017.07.19", "title": " Министър Вълчев на среща с ректора на СУ заради драстичните финансови нарушения"}
{"url": "https://m.offnews.bg/news/Obshtestvo_4/Svirepi-rotvajleri-razkasaha-domashno-kuchentce-na-metri-ot-Borisovata_660883.html", "text": "Ротвайлери нападнаха и разкъсаха домашно кученце на метри от Борисовата градина в центъра на София.Ужасяващият инцидент е от вторник сутринта. След него млада жена се свърза с OFFNews, за да разкаже видяното.Нападението става малко преди 8 ч. на ъгъла на улиците \"Николай Ракитин\" и \"Река Осъм\" - на метри от \"Иван Асен II\" и на 5 минути пеша от Борисовата градина.Оказва се, че ротвайлерите са домашни, пуснати да се разхождат свободно, и че стопанката им има не две, а пет кучета и четири от тях са агресивни.След сигнала ѝ се свързахме със собственичката на убитото кученце - Оля Николова.\"Шърлинка и Лизи са кастрирани, чипирани, с паспорти и платени данъци. Вчера излязох, както винаги, с двете сладурки на кратка разходка. Две от големите кучета бяха без каишки и се нахвърлиха върху нас при излизането ми от вкъщи. Стопанката - М.Ц., беше на около 100 метра и държеше другите две на каишка\", разказа Оля.Тя започва да търси отворен ветеринар, който да помогне на нахапаното кученце, но вече е късно - ротвайлерът е разкъсал черния дроб на Шърли и тя умира.Лизи - другото ѝ кученце - е добре. И днес то не спира да търси Шърли.\"Собственичката търсеше с мен ветеринар и ми помогна да погреба кученцето. Но това не оправдава факта, че тя не може да управлява животните си и ги държи без намордник и каишка. Тя е виновна с безхаберието си за смъртта на моето куче. В цивилизована държава още вчера кучето ѝ щеше да е приспано, а на нея щяха да са ѝ отнети всички животни. Утре те могат да налетят на дете, на друго животно. Както с една захапка ротвайлерът уби куче, така с една може да убие и човек\", предупреждава тя.Докато Оля търси ветеринар, съседите викат полиция и дават показания. Те пускат и жалба до общината. Пишат и до районния кмет на \"Средец\" - Мария Ачкова, която им отговаря днес и ги съветва да подадат и сигнал в прокуратурата, което те правят. Пишат и до \"Екоравновесие\".Вчера Николова отива в Първо районно полицейско управление и взема формуляри, за да опише случилото се. \"Казаха ми, че, за жалост, няма да могат нищо да направят, освен да ѝ напишат констативен протокол на място. Това е законът\", споделя Оля, която все пак днес подава жалбата си. Тя не се отказва. За да помогне да не се стига до друга подобна ситуация, тя подава сигнали и жалби и до Софийска районна прокуратура, Столична община, \"Екоравновесие\", дори Българската агенция по безопасност на храните.Опасните кучета не нападат за първи път и отговорните институции знаят за това. Жалби заради инциденти има и от 2015-а, и от 2016-а, а вече и от 2017 г.Ето само една от тях, от 21 май 2015 г., подадена чрез общинската онлайн система:\"Вчера, 21.05.2015 г., около 8:50 ч. сутринта бях с кучето ми в парка и то беше нападнато от два ротвайлера и една немска овчарка, собственост на една дребна женица, която изобщо нямаше никакъв контрол над тях. Кучетата бяха пуснати свободно и без намордници и се нахвърлиха върху моето куче, което е голдън ретрийвър и е изключително спокойно и добродушно, никога не е създавало проблеми. По чудо то се измъкна без тежки наранявания и разкъсвания (а само с повърхностни ухапвания), а аз получих две ухапвания по дясната ръка, докато се опитвах да го спася от тези зверове. Към обед на същия ден отидох да ми бият инжекция против тетанус в 1-ва МБАЛ. Собственичката на трите кучета се държеше изключително арогантно и нахално - все едно не тя и кучетата ѝ, а аз бях виновен в създалата се нелепа ситуация. Споделих случката с момиче, което познавам от квартала и също има куче от същата порода като моето и се оказа, че живеят на същата улица и са имали проблеми и друг път със злите кучета на въпросната жена и момичето се страхува да излиза с нейното куче и да го води в парка, защото може да срещне наглата стопанка с неконтролируемата ѝ глутница. Моля да вземете отношение и да направите необходимото, за да не се страхуваме да излизаме в иначе спокойния ни квартал с нашите домашни любимци\".Днес много по-тежкият инцидент е факт, а в квартала вече се питат трябва ли тези кучетата да разкъсат човек, за да се вземат адекватни мерки.", "date": "2017.07.19", "title": " Свирепи ротвайлери разкъсаха домашно кученце на метри от Борисовата градина"}
{"url": "https://m.offnews.bg/news/Volejbol_18779/Namaliha-napolovina-nakazanieto-na-hvanat-s-marihuana-volejbolist-na-L_660885.html", "text": "Волейболистът Спас Байрев бе зарадван с положителна новина от арбитражната комисия към Българския олимпийски комитет. Бившият диагонал на Левски, Арда и националния ни отбор ще изтърпи една вместо две години наказание.Решението е взето на база предоставени доказателства от страна на волейболиста и негови направени самопризнания, научи “Тема Спорт”. 24-годишният играч е обжалвал спирането на правата му за срок от 2 години, каквато санкция му бе наложена от родната федерация по волейбол. В резултат той ще трябва да изтърпи половината от това наказание.Байрев даде положителна проба за допинг в началото на годината. Той изгоря заради употреба на марихуана, като санкцията влезе в сила от 22 февруари. Тогава диагоналът бе тестван за забранени стимуланти след дербито между Левски и ЦСКА в “Арена Армеец”.Оказа се, че волйболистът, сочен по онова време за наследник на Владимир Николов в националния отбор, е пушил трева на купон. Той самият призна, че е допуснал глупава грешка, която променя цялата му кариера.Байрев отказа да коментира решението на Арбитража към БОК и сподели единствено, че иска да се концентрира върху завръщането си в игра, без да вдига излишен шум около себе си. Решението означава, че той ще може отново да бъде професионален волейболист от 22 февруари 2018 година.В случая обаче това не носи кой знае какви дивиденти за самия него. Причината е, че според настоящата наредба Байрев няма да може да бъде картотекиран за пролетния полусезон в НВЛ, тъй като срокът за подобни маневри изтича през януари.Така Спас ще може да играе единствено в турнира за Купата на България, ако той запази настоящия си формат и се провежда след края на първенството, или пък може да се пробва с трансфер в чужбина.", "date": "2017.07.19", "title": " Намалиха наполовина наказанието на хванат с марихуана волейболист на Левски"}
{"url": "https://m.offnews.bg/news/Futbol_18793/Novinata-za-igrach-na-Manchestar-IUnajted-na-Gerena-obikoli-Balkanit_660891.html", "text": "Новината, че бившият футболист на Манчестър Юнайтед Габриел Обертан може да стане част от Левски стана хит на Балканите.Безспорно това ще бъде сред най-големите трансфери в историята на българския футбол. Футболистът се очаква да дойде днес в София на финални преговори с Левски, след което двете страни да си стиснат ръцете.В Хърватия отбелязват, че добрата новина за Хайдук Сплит е, че Обертан няма да играе срещу тях в реванша от втори предварителен кръг в Лига Европадори да подпише с Левски.\"Левски подготвя трансфера на годината на Балканите. Българският великан преговаря с бившия футболист на Манчестър Юнайтед - Габриел Обертан.Очаква се играчът да подпише до дни с клуба\", пише популярният сръбски сайт mozzartsport.com.Пред трансфер в Левски е и централен защитник от клуб в Примера дивисион.Името му не е известно. Припомняме, в Левски вече са горди с привличането на халфа Жорди Гомес, минал някога през Барселона. ", "date": "2017.07.19", "title": " Новината за играч на Манчестър Юнайтед на \"Герена\" обиколи Балканите"}
{"url": "https://m.offnews.bg/news/Futbol_18793/SDVR-shte-ohraniava-mach-bez-publika_660893.html", "text": "Ето и цялото съобщение от СДВР:Столичната дирекция на вътрешните работи обяви мерките за охрана на предстоящия в четвъртък реванш от втори предварителен кръг на Лига Европа между Левски и хърватския Хайдук.Любопитното е, че двубоят на \"Георги Аспарухов\" е при закрити врати, тъй като \"сините\" изтърпяват наказание заради проява на расизъм на феновете си. Хърватският клуб има право на 250 билета, но никой не ги е потърсил и на практика на съоръжението ще са само двата отбора и технически лица около срещата.Около \"Герена\" обаче ще ври и кипи, тъй като от клуба поставиха видеостена, за да направят съпричастни привържениците си със ставащото на терена.\"СДВР предприема мерки за охрана на обществения ред в столицата във връзка с предстоящата футболна среща между отборите на „Левски” - София и „Хайдук”- СплитСтоличната дирекция на вътрешните работи предприема всички необходими мерки за охрана на обществения ред и безопасност на движението в София във връзка с предстоящия футболен мач от турнира Лига-Европа между отборите на „Левски” и „Хайдук”, който ще се играе на 20 юли /четвъртък/ от 20 часа на стадион ”Георги Аспарухов”.Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града.Поради наложено наказание на българския отбор от УЕФА, срещата ще се проведе при затворени врати. На стадиона ще бъдат допуснати само официални лица.За привържениците на ПФК „Левски” , на алеята пред сектор „А”, ще бъде обособена фен зона, където на видеостена ще може да се гледа мача.На изградени контролно - пропускателни пунктове в района на спортната зона полицаи ще извършват щателна проверка на всички посетители.Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Предприети са стриктни мерки за недопускане с наложена съдебна забрана за посещение на спортни мероприятия.Ангажимент по охраната на спортната среща има частна охранителна фирма, чиято задача е да следи за опазване на реда на територията на стадиона по време на провеждане на мача. При дейността си ще бъде подпомагана от полицейски служители, които ще съдействат при възникнала необходимост.Столичната дирекция на вътрешните работи призовава всички посетители на утрешната футболна среща да спазват разпоредените мерки в Закона за опазване на обществения ред при провеждане на спортни мероприятия\".", "date": "2017.07.19", "title": " СДВР ще охранява мач без публика"}
{"url": "https://m.offnews.bg/news/Kultura_33/Bogdana-Karadocheva-praznuva-68-miia-si-rozhden-den_660895.html", "text": "Любимата българска певица Богдана Карадочева празнува днес 68-мия си рожден ден.Тя е родена на 19 юли 1949 година в София. Богдана започва звездната си кариера на едва 14-годишна възраст, като нейната майка искала певицата да се ориентира към операта. Едни от най-известните песни на естрадната певица са „Дано“ („Ако до всяко добро същество“), „Остаряваме бавно“, „Иване, Иване“, „Помниш ли ти“ – дует с Емил Димитров, „Нова година“. Нейните песни са писани от Зорница Попова, Тончо Русев, Найден Андреев, Морис Аладжем, Александър Йосифов, Александър Бръзицов и много други даровити текстописци.През 1969 година печели Голямата награда на „Златния Орфей“.Редакцията на OFFNews пожелава творческо дълголетие на емблематичната за българската естрада певица!", "date": "2017.07.19", "title": " Богдана Карадочева празнува 68-мия си рожден ден"}
{"url": "https://m.offnews.bg/news/Zdrave_18753/VAS-otmeni-oshte-edna-naredba-na-Moskov-zaradi-administrativni-propusk_660890.html", "text": "Върховният административен съд отмени още една от наредбите на бившия здравен министър Петър Москов. Окончателно е отменена наредбата за критериите и реда за избор на лечебни заведения за болнична помощ. Тя беше част от плана за това Здравната каса да избира с коя болница да сключи договор на базата на потребностите на населението според Националната здравна карта. С наредбата бяха въведени критериите, на които болниците трябва да отговарят, за да могат да \"се състезават\" едно с друго за договор с Касата, ако е надвишен посоченият брой болнични легла за дадения регион. В мотивите на съда е записано, че липсват \"изчерпателни и ясни мотиви\" към наредбата. Освен това от ВАС допълват, че не са разгледани и взети предвид постъпилите становища, предложения и възражения. Това е поредния нормативен акт на Москов, който не издържа в съда заради административни пропуски. Вече беше отменено разделянето на медицинските услуги на основен и допълнителен пакет, както и регистрацията с пръстов идентификатор в болниците - основна част от здравната реформа на Петър Москов.", "date": "2017.07.19", "title": " ВАС отмени още една наредба на Москов заради административни пропуски"}
{"url": "https://m.offnews.bg/news/Futbol_18793/V-Rusiia-veche-biiat-i-vav-VIP-lozhata_660896.html", "text": "Това, че си си купил билет за ВИП-ложата вече не може да ти гарантира безопасност по време на мач в Русия.В това се убеди фен на Спартак Москва по време на мача от първия кръг на местното първенство срещу Динамо на стадион \"Арена Химки\". Двубоят завърши миролюбиво - 2:2, но събитията на трибуните и в частност ВИП-ложата, бяха доста нагорещени.\"Няколко фена на домакините прескочиха огражденията и започнаха да бият мъж с фланелка на Спартак. Полицаи или стюарди наоколо нямаше. Всички просто седяха и гледаха побоя или снимаха с мобилните си телефони. Мъжът получи много удари по главата.Като се посъвзе, отиде да пише оплакване в полицията. Пристигналите лекари не го откриха. 15 минути след инцидента дойдоха и служители на ОМОН, които бяха посрещнати с аплодисменти.Всички в ложата бяха на страната на побойниците, като обясниха, че битият ги е провокирал с обидни жестове и скандирания в подкрепа на Спартак\", разказва присъствал на боя журналист на сайта Чемпионат.По време на мача хулигани са се опитвали да потърсят саморазправа и с бившия футболист на Динамо Роман Зобнин, който в момента е играч на Спартак.Той също е бил в злополучната ложа със съпругата си, но е успял да се измъкне навреме, макар и да се възстановява в момента от тежка контузия.", "date": "2017.07.19", "title": " В Русия вече бият и във ВИП-ложата"}
{"url": "https://m.offnews.bg/news/Temida_18762/IUristi-Promenite-v-Zakona-za-okolnata-sreda-sa-protiv-Konstitutciiat_660937.html", "text": "Приетите днес промени в Закона за опазване на околната среда, които предвиждат обжалването на решенията за Оценка на въздействието на околната среда (ОВОС) да бъде само на една инстанция, и въвеждането на съдебно производство, което трябва да приключи до 6 месеца от подаване на жалбите, трябва да бъдат отхвърлени. За това призовават юристите Гергана Жулева и Александър Кашъмов от програма \"Достъп до информация\". Законът бе внесен от ГЕРБ  - магистрали, пристанища, жп инфраструктура. Промените бяха приети със 100 гласа „за“ и 51 гласа „въздържал се“.(чл.26, ал.3 и 4 от Закона за нормативните актове - ЗНА).Друга причина, поради която трябва да бъдат отхвърлени промените, е, че , в нарушение на чл.26, ал.3 и чл.28 от ЗНА., защото  по дела, образувани по жалби срещу решения на министъра на околната среда и водите по инвестиционни предложения, свързани с т.нар. „обекти с национално значение“. \"По този начин се оказва, че определянето на обема на съдебната защита се предоставя на изпълнителната власт\", Юристите допълват, че е странно, че от съдебно обжалване пред касационна инстанция се изключват инвестиционни предложения за обекти от национално значение, а обратно – остава такова обжалване за по-малките и незначителни инвестиционни предложения.", "date": "2017.07.19", "title": " Юристи: Промените в Закона за околната среда са против Конституцията, международното право и правото на ЕС"}
{"url": "https://m.offnews.bg/news/Temida_18762/Ekootcenkata-na-natcionalen-obekt-shte-se-obzhalva-samo-na-edna-instan_660879.html", "text": "Парламентът прие на първо четене промените в Закона за околната среда, които предвиждат обжалването на решенията за Оценка на въздействието на околната среда (ОВОС) да бъде само на една инстанция. Въвежда се и особено съдебно производство, което трябва да приключи до 6 месеца от подаване на жалбите. Законът е внесен от ГЕРБ и се отнася само за големи национални обекти - магистрали, пристанища, жп инфраструктура. Промените днес бяха приети със 100 гласа „за“ и 51 гласа „въздържал се“.Законопроектът предизвика брожения, но от ГЕРБ направиха опит да убедят обществото, че промените целят съкращаване на времето за процедиране и влизане в сила на изграждането на обекти с национално значение, както и избягване на дългите и тежки процедури по обжалване и отпадане на касационния контрол.ГЕРБ смятат също, че големи инвестиционни обекти се забавят заради спекулация с правото на жалба от \"мерткантилни интереси\". Такива случаи имало и при строежа на магистралите Струма и Хемус. От ГЕРБ уточниха, че има много случаи, когато оценката се забавя заради спекулация с правото на жалба. Вносителите са категорични, че от законопроекта им се изключени природните паркове, Банско, защитени обекти и става дума само за около 10-ина национални обекта, но точният им списък се очаква от Министерство на регионалното развитие.", "date": "2017.07.19", "title": " Екооценката на национален обект ще се обжалва само на една инстанция"}
{"url": "https://m.offnews.bg/news/Obshtestvo_4/Proekti-na-dvama-balgari-za-dostavka-na-stoki-chrez-metroto-i-vetrogen_660894.html", "text": "Проекти на двама българи впечатлиха журито на Международния форум на младите енергетици и инженери „Форсаж 2017\", който се проведе в Калужка област в Русия.Драгомир Стефанов и Явор Григоров с техните международни отбори мериха сили и идеи с повече от 650 души от 160 руски и чуждестранни компании от атомната промишленост, енергийния сектор, машиностроенето, металургията, нефтохимическата промишленост, IT и телекомуникациите.Ключова тема на форума тази година бе изработване на визия за бъдещето с хоризонт до 2040 година. Участниците описаха перспективните направления за развитие на технологиите и разработиха конкретни проекти, които трябваше да защитят пред жури с председател Алексей Лихачов, генерален директор на „Росатом\", в последния ден на Форума.Драгомир Стефанов е инженер-енергетик. Работи в международна компания в България като конструктор на трансформатори за високо напрежение. По време на „Форсаж 2017\" работи в международен екип с участници от ЮАР, Русия и Аржентина. Разработват проект за инсталиране на ветрогенератори в отдалечени региони, използвайки рециклирани материали. Идеята привлича вниманието на журито с иновативния подход на авторите, но в ожесточена битка с проектите на други отбори е класиран на второ място.Първо място спечели проект за мобилна платформа за усвояване на трудно пригодни за живот територии. На трето място остана проект, описващ ранна диагностика на заболяванията.„От форума „Форсаж 2017\" бях много впечатлен от визията за бъдещето на човечеството и развитието в следващите 10 - 20 години, споделени от генералния директор на „Росатом\" Алексей Лихачов\", заяви при прибирането си в България Стефанов.Другият български участник Явор Григоров е специалист \"Анализ на отказите\" към лаборатория Integrated Micro-Electronics – Bulgaria. Компанията се занимава с производство на електронни модули за автомобилната индустрия. Работата му е свързана с откриване на дефекти в нефункциониращи електронни изделия. По време на „Форсаж 2017\" Григоров работи в екип заедно с още двама южноафриканци, сърбин и руснак. Те предлагат проект с име Subsupply (Subway Delivery), който предвижда използване на мрежата на метрото за доставка на стоки през нощните часове. Идеята беше оригинална и лесно приложима, но, за съжаление, в конкурсната надпревара надделяха по-глобални предложения, коментира Григоров.„Впечатлен съм от ентусиазма и желанието, с което работиха делегатите по своите проекти, както и активното им участие в лекциите и дискусиите. Форумът беше добре балансиран между лекции, уъркшопове и развлекателната програма. Лекциите бяха интересни и разнообразни. Като цяло „Форсаж\" беше ново преживяване за мен и ми беше много интересно\", сподели още Григоров.Експерти и почетни гости на форума бяха различни топ мениджъри на руски компании, ръководители на държавната корпорация, представители на правителствени структури и обществени организации, анализатори, учени, футуролози, писатели фантасти.", "date": "2017.07.19", "title": " Проекти на двама българи за доставка на стоки чрез метрото и ветрогенератори от рециклирани материали на „Форсаж 2017\" в Русия"}
{"url": "https://m.offnews.bg/news/Politika_8/Borisov-ochakva-ot-EK-da-razreshi-direktna-traba-za-gaz-ot-Rusiia_660892.html", "text": "Министър-председателят Бойко Борисов обяви, че чака писмо от Европейската комисия, в което да се разреши отсечка от проекта за газопровод „Турски поток“ да идва директно към България, за да не бъдем зависими от Турция, съобщава БНТ.\"Казах им, че аз ще си подпиша в лицето на министерството на енергетиката пътната карта за 15,7 милиарда куб.м. газ да влизат по „Турски поток“ в България. Сега чакам писмо от Европейската комисия дали ще ми разрешат да започнем преговори и за директна тръба към България, защото докато течаха тези процеси всъщност целият регион стана зависим от Турция. Сега при тези отношения между Европейския съюз и Турция можем да си задаваме много риторични въпроси, кое е по-добре и кое е по-зле“, каза премиерът Борисов по време на годишната среща с посланиците на България в чужбина.Трябва да си си заврял главата в пясъка, за да не разбираш, че в момента, в който приключи \"Турски поток\" и там тръгне газ, транзитът през България ще спре. Тогава България става само клиент, каза Борисов.През октомври ще бъде направена първа копка за реверсивната газова връзка с Гърция, каза още Борисов. Според него, благодарение на разпределителния център \"Балкан\" страната ни ще запази стратегическото си значение на Балканите.", "date": "2017.07.19", "title": " Борисов очаква от ЕК да разреши директна тръба за газ от Русия"}
{"url": "https://m.offnews.bg/news/Zvezdi_18810/Ed-Shijran-vazstanovi-profila-si-v-Twitter_660871.html", "text": "Ед Шийрън възстанови профила си в Twitter, съобщи Independent.Певецът изтри акаунта си от социалната мрежа, заради критика относно участието му в първия епизод на новия сезон на „Game of Thrones”.Всички публикации, включващи @edsheeran от 2015-та година насам, бяха премахнати, а 19-те милиона последователи на Шийрън бяха ограничени до 2000.Певецът имаше план да премахне профила си от Twitter още преди да излезе пилотният епизод на сериала, тъй като не можел да се пребори с кибер омразата.Ед Шийрън не е първият музикант, участвал в „Game of Thrones”. Барабанистът Уил Чампиън от Coldplay и Гари Лайтбой от Snow of Patrol също са взимали участие в минали сезони, но не са били толкова натрапчиво показани. Именно това разгневи феновете.", "date": "2017.07.19", "title": " Ед Шийрън възстанови профила си в Twitter"}
{"url": "https://m.offnews.bg/news/Vodni_18774/Otkriha-svetovnoto-po-grebane-v-Plovdiv_660854.html", "text": "С емоционална церемония в Античния театър на Пловдив стартира Световното първенство по гребане за мъже и жени до 23 години.В състезанието участват 854 гребци от 54 страни, разпределени в 326 лодки. Повечето от тях си направиха луд купон по време на откриването, на което присъстваха главният секретар на Министерството на младежта и спорта Асен Марков, заместник-кметът на Пловдив Георги Титюков, председателят на организационния комитет Иван Попов, председателят на БФ Гребане Свилен Нейков, членът на изпълнителното бюро на Международната федерация по гребане (ФИСА) Пратрик Ромбау и множество представители на местната власт.„През последните години Пловдив се утвърди като отличен домакин на състезания от най-висок ранг. За първи път обаче сега два толкова значими шампионата като Световното по гребане и Европейското по кану-каяк за мъже и жени трябва да се проведат само в рамките на две седмици и с два дни разлика между края на едното състезание и старта на другото. И аз искам да изкажа задоволството си от екипната работа на двата организационни комитета, които успяха буквално за часове да преобразят Гребния канал и финалната кула”, заяви Асен Марков.Той подчерта още, че този шампионат е изключително важен, защото е генерална репетиция преди Световното първенство за мъже и жени, което ще се проведе през 2018 г.     Заместник-кметът на Пловдив Георги Титюков изрази задоволство, че градът за пореден път посреща първенство от толкова висок ранг, което е доказателство за добрата оценка, която получаваме като организатори.„Гребането е един от най-атрактивните и оспорвани спортове, а в нашия град за златните медали са се съревновавали едни от най-добрите в света. Надявам се да бъдем свидетели на постижения, за които дълго време да говорим. На успехи, които да запалят спортния дух при все повече деца, които да станат велики спортисти и да запишат имената си в историята на гребането.Световното първенство бе открито от члена на изпълнителното бюро на Международната федерация по гребане (ФИСА) Пратрик Ромбау.„Дълги години прекрасният Гребен канал и страхотният град Пловдив  приемат тук състезания от най-висок ранг. Тук са се събрали най-добрите млади гребци на света и аз пожелавам на всеки един от тях да постигне заложените си цели и това, за което е подготвен”, заяви Ромбау.След официалното откриване „лодката на приятелството”, заедно със знамената на всички държави участници и техните представители направи обиколка из Стария град на Пловдив. На нея автографите си ще поставят всички медалисти от Световното първенство.В шампионата участват четири български лодки - Борис Йотов (скиф), Иван Колев (скиф, лека категория), Рангел Кацарски и Марио Симеонов (двойка скул) и Десислава Георгиева (скиф).", "date": "2017.07.19", "title": " Откриха световното по гребане в Пловдив"}
{"url": "https://m.offnews.bg/news/112_6/Signal-za-bomba-zatvori-Sadebnata-palata-v-Sofiia_660857.html", "text": "Подаден е сигнал за бомба в Съдебната палата в София, съобщиха от МВР.Сигналът е подаден в 08.01 часа тази сутрин. Персоналът е евакуиран от сградата, която към този момент остава затворена. Екипи претърсват за взривно устройство.", "date": "2017.07.19", "title": " Сигнал за бомба затвори Съдебната палата в София"}
{"url": "https://m.offnews.bg/news/Obshtestvo_4/Dim-otnovo-se-stele-nad-Trakiia-v-rajona-na-Ihtiman_660856.html", "text": "Дим отново е причината за намалена видимост на автомагистрала \"Тракия\". Поради тази причина е въведено ограничение в скоростта до 50 км/ч, в участъка от км 44 до км 50 на АМ \"Тракия\", в двете посоки, поради намалена видимост.Това е районът около Ихтиман, където на 5 юли имаше тежка  с 40 автомобила. От Агенция \"Пътна инфраструктура\" (АПИ) предупреждават шофьорите да се движат с повишено внимание. Заради инцидента на магистралата прокуратурата обяви, че издирва шофьори, които поради невнимание са причинили катастрофата. Според държавното обвинение неизвестен извършител, който по непредпазливост е нарушил правилата за движение по пътищата, е в основата и на два инцидента на магистралата в понеделник в двете посоки.Досъдебното производство е образувано по текст от Наказателния кодекс, който предвижда наказание за причиняване на катастрофа след употреба на алкохол или наркотични вещества, след което деецът е напуснал мястото на катастрофата.Екоминистърът Нено Димов обяви, че ако се докаже, че сметището има нещо общо с катастрофата, при която пострадаха 30 души, държавата ще ускори дейностите по рекултивиране на сметището.", "date": "2017.07.19", "title": " Дим отново се стеле над Тракия в района на Ихтиман"}
{"url": "https://m.offnews.bg/news/Politika_8/Sas-120-hil-dushi-razlika-Angelkova-izravni-gratckite-s-balgarskite_660861.html", "text": "Според министърката на туризма Николина Ангелкова броят на гръцките туристи, които идват в България и този на българите, посетили южната ни съседка, е почти равен. Пред телевизия \"България он Ер\" тя цитира \"официалната статистика\", която показва обаче сериозна разлика в броя на туристите: за първите 5 месеца на 2017 г. 370 000 гърци са посетили България, докато българите, посетили Гърция през същия период, са 490 хиляди. По тази статистика гърците били на първо място по посещения на чуждестранните туристи. За миналата година пък статистиката показвала, че 500 000 гърци са посетили България и 570 000 българи са посетили Гърция. \"Виждате, че разликата е изключително малка\", обясни министърката.В същото време според нея не е правилно да се сравняват България с Гърция, \"тъй като няма как да се сравняват ябълки и круши, нито праскови с кайсии, за да можем да кажем какво се предпочита от един или друг турист, в една или друга дестинация, когато нямаме еднакви мерки за сравнение\". На въпрос по-евтини ли са чадърите по гръцките плажове, Ангелкова отговори, че няма място за сравнение, защото плажната ивица в Гърция е в пъти по-голяма, а оттам и регламентът за плажните цени е различен.\"Със сигурност мога да кажа обаче, че на база на официалната статистика, почти толкова гърци идват в България, колкото българи посещават Гърция. Имайки предвид и това, че Гърция има сравнително доста пъти повече плажно крайбрежие, което е 15 000 км, докато в България то е 400 км. За миналата година само за периода юни-септември около 500 000 гърци са посетили България и 570 000 българи са посетили Гърция. Виждате, че разликата е изключително малка\", коментира Ангелкова. По думите ѝ голямата крайбрежна ивица в Гърция предполага там да има по-евтини цени. \"Там може да има безплатна сянка навсякъде, защото има за всички хотели. Нашето крайбрежие е около 400 км, от което плажовете са не повече от 200 км, така че е изключително трудно да се организира и да се даде, образно казано, плаж на всеки един хотел като материалната база в пъти надвишава плажовете\", обясни Ангелкова.Колко трябва да струва чадър и шезлонг се определя от пазара и държавата не може да се меси, каза още министърката, която през 2015 г. се възмути от  на сянката по българското Черноморие. ", "date": "2017.07.19", "title": " Със 120 хил. души разлика: Ангелкова изравни гръцките с българските туристи"}
{"url": "https://m.offnews.bg/news/Politika_8/Trima-bivshi-ministri-na-otbranata-shte-badat-izslushani-ot-anketnata_660852.html", "text": "Трима бивши министри на отбраната се очаква да бъдат изслушани от временната комисия за проучване избора на нов тип боен самолет.Това са Аню Ангелов, който бе начело на Министерството на отбраната в периода 2010 – 2013 г., министърът на отбраната в периода 2013–2014 г. Ангел Найденов и военният министър в предния кабинет на Бойко Борисов - Николай Ненчев, който беше начело на ведомството в периода 2014 – 2017 г.Парламентът създаде временната комисия в края на юни по предложение на ПГ на ГЕРБ. Комисията има за цел да изясни как се е стигнало до класирането на първо място на офертата на \"Грипен\".", "date": "2017.07.19", "title": " Трима бивши министри на отбраната ще бъдат изслушани от анкетната комисия \"Грипен\""}
{"url": "https://m.offnews.bg/news/Politika_8/Obvineniiata-sreshtu-men-sa-skalapeni-zaiavi-Mareshki_660858.html", "text": "Обвиненията срещу мен са скалъпени и са част от схемата да държиш някого на каишка. Това каза в интервю за bTV бизнесменът и лидер на „Воля” Веселин Марешки.Той и двама от депутати от партията му - Пламен Христов и Кръстина Таскова, се сдобиха с обвинения за изнудване на собственици на аптеки.По думите на Марешки по същите обвинения в края на 2016 г. досъдебното производство е приключило поради липса на доказателства. Три месеца по-късно, без да се събират нови доказателства, повдигат същото обвинение, уточни депутатът.Колкото по-бързо прокуратурата прекрати този цирк, толкова по-добре за нея, каза Марешки.От „Воля” ще поискат оставката на председателя на Народното събрание Димитър Главчев, защото на председателски съвет е намекнал, че Марешки трябва да се оттегли от поста зам.-председател на парламента заради обвинението. Всеки може да стане обвиняем, защо Делян Добрев е председател на енергийната комисия, след като е обвиняем, коментира лидерът на „Воля”.Той обяви, че не е подал официално жалба за натиск, свързан с бизнеса му с горива, защото не вярва на прокуратурата и на главния прокурор Сотир Цацаров.", "date": "2017.07.19", "title": " Обвиненията срещу мен са скалъпени, заяви Марешки"}
{"url": "https://m.offnews.bg/news/Koloezdene_18819/Polski-koloezdach-shokira-sas-snimka-ot-Tura_660855.html", "text": "Полският колоездач Павел Полянски качи снимка на краката си след 16-ия етап на Тур дьо Франс, който беше пробяган вчера. Кадърът е направо шокиращ, тъй като на долните крайници на поляка отчетливо се вижда всяка вена.\"След 16 етапа мисля, че краката ми са малко уморени\", написа Полянски и придружи думите си с усмихнат емотикон.Полякът върви на 75-о място във временното класиране, а лидер е британецът Крис Фрум.", "date": "2017.07.19", "title": " Полски колоездач шокира със снимка от Тура"}
{"url": "https://m.offnews.bg/news/Tenis_18788/Machat-na-Grigor-s-Federer-e-vtori-naj-dobar-na-Uimbaldan_660863.html", "text": "Престижното издание \"Tennis World\" нареди мача на Григор Димитров с бъдещия шампион Роджър Федерер от четвъртия кръг на \"Уимбълдън\" като втори най-добър в турнира.\"Когато двамата застанат един срещу друг качественият тенис е гарантиран. Невероятни удари, атлетизъм и много талант на корта, но в крайна сметка победителят е един\", пише изданието.На първо място е поставена изключителната петсетова драма между Рафаел Надал и Жил Мюлер, която се изигра по същото време и завърши с успех на Мюлер.Междувременно стана ясно, че януари досега 26-годишният Димитров е заработил общо $1 494 094, което му отрежда 11-а позиция в света.Точно пред него е 29-годишният ветеран от САЩ Сам Куери с $1 547 539.Лидер в тази класация е Роджър Федерер, който от началото на 2017-а има 5 титли, две от които от Големия шлем. Швейцарската легенда е станал по-богат в последните месеци с $8,5 млн.", "date": "2017.07.19", "title": " Мачът на Григор с Федерер е втори най-добър на \"Уимбълдън\""}
{"url": "https://m.offnews.bg/news/Temida_18762/Po-model-na-Orban-kraj-na-vanshnoto-finansirane-na-magistratski-organi_660862.html", "text": "Депутатите приеха на първо четене промени в Закона за съдебната власт, внесен от ГЕРБ и Обединени патриоти. Промените бяха приети изключително бързо със 116 гласа „за“, 6 „против“ и 52 гласа „въздържал се“. Спорове по закона от депутатите нямаше, \"за\" промените се изказаха само депутатите Георги Марков от ГЕРБ и Павел Шопов от Патриотите. Преди да влезе в зала законът и промените в него предизвикаха полемики с предложението да се отреже външното финансиране на съсловните организации на магистратите - става въпрос за НПО-та. Именно това беше прието. Магистратските организации ще се финансират само от ЕС. От доклада на правна комисия стана ясно, че ПГ на ГЕРБ ще направи предложение между първо и второ четене относно финансирането на съсловните магистратски организации по проекти по европейски програми и фондове на ЕС и на Европейското икономическо пространство. Поправката беше поискана изрично от премиера Бойко Борисов. По време на изказването си от парламентарната трибуна Георги Марков коментира факта, че вносителят на предложението Данаил Кирилов от ГЕРБ е сравняван с Виктор Орбан заради този законопроект. Орбан е известен с борбата си срещу Сорос и външното финансиране на чужди организации в Унгария. Законопроектът предвижда още във финансирането и в начина на формиране на имуществото на сдруженията с идеална цел, създадени от съдии, прокурори и следователи, както и на професионалните организациите на съдебните служители, да идва само от членски внос, имуществени вноски и дарения от техните членове.Въвеждат се гаранции за свободата на професионално сдружаване на магистратите и се предвижда съсловните организации да не могат да упражняват дейност различна от тази, насочена към защитата на професионалните им интереси, както и се предлага в такива организации да членуват единствено лица, които са действащи магистрати.Промените в закона за съдебната власт предвиждат още отстраняване от длъжност на магистрати във всички случаи на обвинение за тежко умишлено престъпление от общ характер. Според промените всички магистрати, а не само новоназначените, трябва да подават декларация, в която да се разкриват техните дейности и членства, което цели да се гарантира независимостта и равнопоставеността на магистратите.", "date": "2017.07.19", "title": " По модел на Орбан край на външното финансиране на магистратски организации"}
{"url": "https://m.offnews.bg/news/Ikonomika_59/V-razgara-na-sezona-remontirat-speshno-Trakiia-v-noviia-uchastak_660867.html", "text": "Три километра от магистрала \"Тракия\" ще бъдат затворени заради спешни аварийни ремонти. В сряда и в четвъртък от 11.00 до 14.00 часа движението в посока Бургас в участъка от пътен възел „Карнобат“ до пътен възел „Българово“ на магистралата ще се пренасочва по обходен маршрут, съобщават от Агенция \"Пътна инфраструктура\" (АПИ).Ремонтите ще засегнат пътното платно от км 347-ми до км 350-ти на автомагистралата. Трафикът в посока Бургас ще бъде пренасочен по Югозападния обходен път на Карнобат, продължавайки по път I-6 Карнобат – Айтос – Съдиево – Българово. Движението ще се включва отново на автомагистрала „Тракия“ при км 351-ви през пътен възел „Българово“.В посока София на АМ „Тракия“ пътуването в участъка Българово – Карнобат на АМ „Тракия“ ще се осъществява без ограничения.Необходимо е шофьорите да карат внимателно и да спазват пътната сигнализация по обходния маршрут, уточняват от АПИ.", "date": "2017.07.19", "title": " В разгара на сезона ремонтират спешно Тракия в новия участък"}
{"url": "https://m.offnews.bg/news/Obshtestvo_4/Vnimanie-Tcivilni-koli-na-KAT-debnat-za-previshena-skorost_660870.html", "text": "Сред затегнатите мерки за контрол на пътя \"Пътна полиция\" използва и необозначени автомобили, с които засича нарушителите на пътя. Действащата нормативна уредба позволява това да се случва и по време на движение. \"Има практика в други държави, където по основни пътни артерии, основно магистралите, се движат полицейски автомобили - необозначени, които заснемат точно такива агресивни водачи. И след това на база на тези записи, които са направени от полицейски служител, спрямо всеки от тези водачи се взима отношение. Това, за съжаление в България към момента не работи. Може би е една от посоките, в които трябва да обърнем внимание да оборудваме полицейски автомобили с технически средства, които да установяват най-агресивните водачи. Това са водачите, които предизвикват тежките произшествия\", каза тази сутрин пред БНТ началникът на \"Пътна полиция\" комисар Бойко Рановски.Той припомни, че в момента всички налични полицейски сили са разположени по основните пътни артерии, където трафикът е засилен. Само за миналата седмица, след официалното отпадане на обозначенията за камери на пътя, за установени 18 хиляди установени нарушения. За сравнение в предходните месеци, когато законовите промени все още не бяха влезли в сила нарушенията са били между 10 и 13 хил., стана ясно от шефа на пътните полицаи. Почти 4 300 автомобила са с прекратена регистрация, заради неправоспособни водачи.Новите текстове в Закона за движение по пътищата позволяват премахването на табелите на пътя, които досега предупреждаваха, че съответният участък се наблюдава с камери. Табелите бяха въведени, след като с тълкувателно решение от февруари 2014 г. Върховният административен съд (ВАС) извади мобилните камери от техническите средства, с които КАТ може да констатира нарушения на пътя, защото поставяли шофьорите в неравностойно положение.За да отговори на изискванията на съда МВР създаде ред, по който проверките с мобилни камери трябваше да стават задължително при обозначени автомобили и участъци.С редакцията на ЗДвП обаче на практика се редактират онези текстове, които дадоха основание на съда да отмени законността на фишовете, издадени от мобилни камери.", "date": "2017.07.19", "title": " Внимание: Цивилни коли на КАТ дебнат за превишена скорост"}
{"url": "https://m.offnews.bg/news/112_6/Kasmetliia-Izvadiha-zhiv-mazh-padnal-s-kolata-si-v-10-metrovata-prop_660860.html", "text": "Пожарникари извадиха мъж от лек автомобил, паднал в 10-метрова пропаст на прохода Хаинбоаз.Сигналът за инцидента е подаден в 16.30 часа вчера на тел. 112, съобщава агенция „Фокус“.Според обаждането, при пътен инцидент кола е паднала в 10-метрова пропаст в прохода Хаинбоаз, в района на село Мишеморков хан.На място незабавно са изпратени екипи на пожарната, Спешна помощ и полицията. Наложило се огнеборците да се спускат с въжета до обърнатия по таван автомобил. Водачът е откаран в областната болница, няма опасност за живота му.Причините за произшествието са в процес на изясняване.", "date": "2017.07.19", "title": " Късметлия: Извадиха жив мъж, паднал с колата си в 10-метровата пропаст на Хаинбоаз"}
{"url": "https://m.offnews.bg/news/Obshtestvo_4/Gabari-videli-izcheznaliia-Kristiian-v-gorata-kraj-Trigrad_660865.html", "text": "Издирваният от 11 дни Кристиян е бил забелязан в района на Триград. Жени, излезли за гъби, видели момче с бяла тениска, което обаче избягало, щом го повикали. Жените от селото са съобщила на кмета за срещата си с тийнейджъра, който блъсна туристи в Триград и изчезна. Доброволци, заедно с гранични полицаи и следово куче, претърсваха до късно снощи посочения от жените район, но така и не бе открита следа от Кристиян, съобщи Дарик. Местните разказват, че семейството на момчето е отчаяно, а косите на бащата са побелели от стреса.", "date": "2017.07.19", "title": " Гъбари видели изчезналия Кристиян в гората край Триград"}
{"url": "https://m.offnews.bg/news/Obshtestvo_4/Otstraniha-shefkata-na-Patna-politciia-v-Plovdiv_660875.html", "text": "Началникът на \"Пътна полиция\" в Пловдив Николина Джамбова е освободена от длъжност, съобщава БНР.След извършена проверка бяха открити пропуски в работата на сектора и това е една от причините за преместването на Джамбова на друга длъжност. Това заяви директорът на Областната дирекция на МВР Атанас Илков.Тя е назначена в отдел \"Охранителна полиция\" като началник на групата за видеонаблюдение. На този етап няма яснота кой ще поеме поста, заеман от Джамбова от октомври 2015-та година.", "date": "2017.07.19", "title": " Отстраниха шефката на Пътна полиция в Пловдив"}
{"url": "https://m.offnews.bg/news/Balgariia_1/Slantce-i-33-gradusa-dnes-dazhd-chak-idniia-vtornik_660846.html", "text": "Предимно слънчево, с максимални температури между 28 и 33 градуса ще е времето днес. В София градусите ще са 28, според прогнозата на НИМХ-БАН.По Черноморието в сутрешните часове облачността ще е значителна, но бързо ще се разкъса и намалее. Ще духа до умерен северен вятър, който ще отслабва. Максималните температури там ще са между 24 и 27 градуса. Температурата на морската вода е 22-24°. Вълнението на морето ще е 2-3 бала.В планините ще е предимно слънчево. Ще духа до умерен вятърът от север-североизток. Максималната температура на височина 1200 метра ще е около 20°, на 2000 метра – около 14°.Температурите ще продължат да се повишават, като в четвъртък средната максимална за страната ще е 31 и до идния вторник постепенно ще се повиши до 35 градуса. В събота и неделя времето ще е слънчево и топло, с максимална средна температура 33 градуса. До идния понеделник времето ще остане сухо, във вторник се очакват валежи.", "date": "2017.07.19", "title": " Слънце и 33 градуса днес, дъжд - чак идния вторник"}
{"url": "https://m.offnews.bg/news/Sviat-_12/Tramp-naznachi-bivshiia-gubernator-na-IUta-za-poslanik-v-Rusiia_660848.html", "text": "Президентът на САЩ Доналд Тръмп назначи Джон Хънтсман, опитен дипломат и бивш губернатор на щата Юта, за посланик в Русия, на фона на силно напрежение с Москва, съобщиха Франс прес и Ройтерс.57-годишният Хънтсман е републиканец, служил като посланик на САЩ в Китай от 2009 до 2011 г. по време на управлението на президента Барак Обама, уточнява БТА. През 1992 г., на 32-годишна възраст, той оглавява дипломатическата мисия на САЩ в Сингапур, ставайки най-младия американски посланик през последните сто години, посочва ТАСС.Хънтсман е работил в правителствата на петима американски президенти, а през 2012 г. беше кандидат за президентската номинация на републиканците.\"Губернаторът Джон Хънтсман имаше забележителна кариера като политик, дипломат и бизнесмен\" заяви Белият дом в комюнике, подчертавайки, че той в момента заема функциите на президент на Атлантическия съвет на САЩ и на Фондацията Хънтсман за борба с рака.Част от кариерата на 57-годишния Хънтсман е преминала в частния сектор. Той е бил член на управителните съвети на големи компании като Хилтън, Шеврон, Форд Мотор и Катърпилър. Той е женен и баща на седем деца, според елементи от биографията му, предоставена от Белия дом.През март първите съобщения, че Хънтсман ще бъде предложен за посланик в Москва бяха посрещнати със смесени коментари в руската столица, отбелязва Ройтерс. Един политик заяви, че той \"не е гълъб\", а Кремъл посочи, че Москва би приветствала всеки посланик, който е \"убеден привърженик\" на идеята за установяване на диалог с Русия.Номинацията му трябва да бъде утвърдена от Сената.", "date": "2017.07.19", "title": " Тръмп назначи бившия губернатор на Юта за посланик в Русия"}
{"url": "https://m.offnews.bg/news/Politika_8/Glasuvat-na-parvo-chetene-Zakona-za-sadebnata-vlast_660849.html", "text": "Парламентът ще гласува на първо четене промените в Закона за съдебната власт.Промените предизвикаха полемики с предложението да се отреже външното финансиране на съсловните организации на магистратите. Предстои и политическият дебат за това дали ще остане задължение за магистратите да обявяват членството си в съсловни и други организации всяка година.Председателят на ресорната комисия Данаил Кирилов от ГЕРБ заяви, че за последната година професионалните организации не са направили нищо, за да просветлят както финансовите си източници, така и да изпълнят законовото си задължение да декларират членствата си във всички видове организации - тайни, явни, в които членуват отделни магистрати.Позицията на премиера и правителството е, че е неоправдано и недопустимо да се въвежда забрана за ползване на магистратските организации от средствата по различни европейски програми и фондове.Промените ще въведат задължение за всички магистрати, а не само за новоназначените, да подават декларация в която да разкрият всички дейности и членства, като гаранция за независимост.", "date": "2017.07.19", "title": " Гласуват на първо четене Закона за съдебната власт"}
{"url": "https://m.offnews.bg/news/Futbol_18793/Penata-ochakva-uspeh-na-TcSKA-Sofiia-nad-Ludogoretc-radva-se-na-podem_660873.html", "text": "Легендарният треньор Димитър Пенев коментира старта на сезона на ЦСКА-София, където е почетен президент.\"Доста тежък старт на сезона, с неочакван резултат - 1:1 със Славия. Отборът изглеждаше добре в контролите, но, както казах и преди - в официалните мачове всичко лъсва. И с грозна игра, но трябва да спечелиш трите точки, а не да губиш такива в битката за титлата. ЦСКА не се представи на познатото равнище от пролетните и приятелските срещи. Но сега в събота предстои добра възможност за реванш пред феновете\", казва Пената пред \"Тема Спорт\".Той споделя и очакванията си за предстоящия двубой с шампиона Лудогорец.\"Да тръгнем оттам, че имаме да си връщаме на Лудогорец. От една страна - чисто футболно, защото така и не сме победили този съперник в първенството. А за другите неща, да ги наречем скритите - те вече са работа на ръководството да ги пресече. Надеждите на всички са да се постигне най-после успех срещу Разград. Още повече че мачът е на \"Армията\", а и Лудогорец сега играе реванш с Жалгирис в Шампионската лига. Може да излязат с два различни състава в тези срещи, могат да си го позволят. Но отборът им срещу ЦСКА няма да е по-добър от този срещу Жалгирис. Това ще е допълнително предимство за нас. Всичко е начертано за успех на ЦСКА. Ключът към успеха според мен е да играем по-опростено и да се постараем да се настаним в съперниковата половина. Така подобава, когато играем на \"Армията\".На този стадион сме провели стотици мачове и почти всички са преминавали изцяло в половината на съперника. Не може играчите на ЦСКА да гледат таблото на \"Армията\" в нервно очакване и да се чудят дали ще вкарат гол. Трябва да се бележи отрано и после само да броиш общата бройка на попаденията.Физически и тактически отборът е подготвен добре, но трябва да го покаже и на терена. Много са важни колективните действия, с които ЦСКА се отличи в контролите и в голяма част от пролетните мачове. Като че ли срещу Славия те се изгубиха.Особено през второто полувреме, не знаехме кой накъде бяга и гледа. Бяхме доста хаотични след почивката. Най-важното нещо, за което трябва да се мисли, е голът. Но не играчите индивидуално да се стремят към такъв, а да го правят като колектив. Нужно е да се мисли по най-опростения начин как да се вкара. Сигурен съм, че ЦСКА ще излезе максимално подготвен за Лудогорец. В този момент е доста важно да се победи съперника.В противен случай той пак ще си командва парада и едва ли ще има особени проблеми за пореден път да спечели титлата. Този сезон обаче Лудогорец ще срещне повече конкуренция в първенството.Не само ЦСКА, но виждаме, че и Левски постепенно излиза от ситуацията, в която беше изпаднал през последните две-три години. Има някакво съживяване, но да видим докъде ще стигне и дали грандовете ще успеят да са равностойни на Лудогорец в дългосрочен план. Хубаво е да има конкуренция, ще бъде по-интересно.Надявам се да има нормално първенство. Но, както казах - имаме да си връщаме на Лудогорец, и то не е само заради неуспешните мачове в шампионата. Играчите на ЦСКА трябва да се реваншират. Пред феновете, пред ръководството, пред тях самите\", казва още Пената.", "date": "2017.07.19", "title": " Пената очаква успех на ЦСКА-София над Лудогорец, радва се на подема в Левски"}
{"url": "https://m.offnews.bg/news/Sport_18752/Sportat-v-efir-na-19-iuli_660866.html", "text": "Много футбол и колоездене очакват любителите на спорта в днешния ден. Безспорно най-интересен е двубоят на Лудогорец от предварителните кръгове в Шампионската лига срещу Жалгирис в Разград тази вечер. \"Орлите\" загубиха във Вилнюс и днес трябва да положат доста усилия, за да продължат.13:00 часа Лестър - Уест Бромич Диема спорт 213:00 Колоездене, Тур дьо Франс, 17-и етап, Евроспорт 114:20 Байерн - Арсенал Ринг15:30 Ливърпул - Кристал Палас Диема спорт 216:00 Скокове във вода, ЕП, Евроспорт 219:00 ЕП (жени), Испания - Португалия Евроспорт 121:00 Шампионска лига, Лудогорец – Жалгирис Диема спорт21:45 ЕП (жени), Англия - Шотландия Евроспорт 1", "date": "2017.07.19", "title": " Спортът в ефир на 19 юли"}
{"url": "https://m.offnews.bg/news/112_6/Goria-emblematichnata-kashta-na-spirka-Vishneva-v-Lozenetc_660850.html", "text": "Най-емблематичната, най-уникалната и любима трамвайна спирка на софиянци \"Вишнева\" беше в пламъци рано тази сутрин, съобщава БНТ.От МВР потвърдиха, че сигналът е подаден малко след 5.00 часа тази сутрин. Засега не е ясно каква е причината за пожара, но според полицаите и пожарникарите на място става дума за умишлен палеж. В сградата се държат инертни материали за поддръжка на трамвайните релси. Изгорял е покривът на конструкцията, която служителите на градския транспорт са използвали, за да складират материалите за поддръжка на трамвайните релси. При инцидента няма пострадали.Движението на трамваи в района се осъществява нормално.Очаквайте подробности!", "date": "2017.07.19", "title": " Горя емблематичната къща на спирка Вишнева в Лозенец"}
{"url": "https://m.offnews.bg/news/Obshtestvo_4/Natcionalen-protest-sreshtu-vojnata-po-patishtata-tazi-vecher_660847.html", "text": "Национален протест \"Да спрем убийствата на пътя\" ще се проведе тази вечер. Очаква се на шествие да излязат хората в шест града на страната.В 17.30 часа близки и приятели на стотиците жертви на катастрофи ще излязат заедно на знакови места в Мездра, София, Пловдив, Варна, Бургас и Русе.В столицата шествието започва от храм-паметника \"Александър Невски\" и ще продължи до магистрала \"Хемус\". Протестиращите настояват за изготвяне на План за действие и създаване на държавен орган, отговорен за управлението на риска от пътнотранспортни произшествия.Според организаторите на шествието войната по пътищата само за шест месеца е взела около 300 живота и хиляди ранени.Обръщаме се към всички граждани и към властимащите за обединяване на усилията и изработване на работеща политика срещу проблемите свързани с безопасността на пътя, се посочва в поканата за протеста.", "date": "2017.07.19", "title": " Национален протест срещу войната по пътищата тази вечер"}
{"url": "https://m.offnews.bg/news/Temida_18762/Borshosh-na-razpit-za-NDK-povdigat-mu-obvinenie_660851.html", "text": "Мирослав Боршош трябва да се яви днес в Следствието, за да бъде разпитан за НДК и да му бъде повдигнато обвинение. Бившият шеф на Двореца на културата ще получи обвинение за нецелево разходване на отпуснатите от кабинета 17 млн. лв. във връзка с предстоящото председателство на България на ЕС.През следващите дни по избухналия скандал предстои да бъдат разпитани и министрите Лиляна Павлова, Томислав Дончев и бившият министър на културата Вежди Рашидов.", "date": "2017.07.19", "title": " Боршош на разпит за НДК, повдигат му обвинение"}
{"url": "https://m.offnews.bg/news/Obshtestvo_4/Zakonoproekt-Kraj-na-zastroiavaneto-na-zeleni-i-detski-ploshtadki-v-S_660869.html", "text": "ГЕРБ обяви, че внася законопроект за застрояването в София. Управляващите са решили да установят правилата за строителството в града и да спрат застрояването на зелени площи и детски площадки в столицата. Това съобщиха на брифинг в парламента депутати от ГЕРБ. Промените предвиждат предназначението на зелените системи да не може да бъде променяно. \"Веднъж утвърден като зелена система, имотът няма да може да променя предназначението си“, обясни депутатът Мария Илиева. Тя каза, че законът ще определи по-прецизно какво е междублоково пространство, тъй като това сега не е направено.„Предлагаме след утвърждаването на подробен устройствен план промени в жилищните комплекси да не могат да се извършват в рамките на 5 години\", съобщи още депутатката от ГЕРБ. Такива проблеми изникват постоянно в столицата, когато се оказва, че на мястото на детска площадка започва строеж на блок. Квартал Младост стана известен дори с това, че си избра кметица, която се обяви против застрояването.  Александър Ненков от ГЕРБ пък добави, че високите сгради над 125 метра - небостъргачите, вече ще могат да се строят само в три определени зони в София. „Законопроектът ще предвижда 3 зони, където да могат да бъдат правени високи сгради - едната зона ще бъде около 7-ми километър на бул. Цариградско шосе“, където и до този момент има сериозен инвеститорски интерес и вече има реализирани такива проекти. Втората зона ще бъде в район „Люлин“, където е връзката с Околовръстен път. Третата зона, където се предвижда да се правят високи сгради, ще бъде в района около и зад Централна гара, където според главния архитект високите сгради няма по никакъв начин да затруднят живущите около тях и няма да нарушат гледката“, обясни Александър Ненков. Това не важело обаче за вече започнатите небостъргачи и проекти. Той каза, че точното изискване ще е всяка сграда над 75 метра, която има разгъната застроена площ над 20 хил. кв. м., да има транспортна симулация, която показва, че когато сградата бъде построена, няма да наруши трафика в квартала. Законопроектът ще бъде внесен до няколко седмици. ", "date": "2017.07.19", "title": " Законопроект: Край на застрояването на зелени и детски площадки в София"}
{"url": "https://m.offnews.bg/news/112_6/400-evro-vzimat-kanaldzhiite-na-migranti-prez-granitcata-s-Gartciia_660859.html", "text": "400 евро е цената за прекарване на мигранти през границата с Гърция в района на Кирково и граничния пункт „Маказа“. Грузинец, заловен край кирковското село Лозенградци, разкри „ценоразписа” на каналджиите от Солун, съобщи rodopi24. Мъжът от Батуми, който живеел от 7 години в Гърция, разказал пред разследващите, че е минал нелегално през браздата срещу 400 евро. Целта му била да поиска убежище у нас.Я.Г. бил спипан от гранична полиция след сигнал на местен жител, когото попитал за хотел в Кирково. Мъжът разкрил схемата на нелегално минаване на границата, бе осъден на три месеца с 3-годишен изпитателен срок. ", "date": "2017.07.19", "title": " 400 евро взимат каналджиите на мигранти през границата с Гърция"}
