{"url": "https://offnews.bg/obshtestvo/ruski-turoperator-izostavi-turisti-v-balgaria-s-veche-kupeni-samoletni-687061.html", "text": "Руски туроператор е оставил в България туристи с вече закупени самолетни билети. Туроператорът „Турово“, който е продавал самолетни билети на организирани и индивидуални пътници, внезапно изпаднал в невъзможност да осигури полета за връщане, независимо че билетите са били платени.130 деца са се завърнали в Русия след намесата на Министерството на туризма, Федералната агенция по туризъм на Русия, посолството на България в Москва и Генералното консулство на Русия във Варна. Това е станало възможно след разговор между министър Николина Ангелкова и ръководителя на руския туризъм Олег Сафонов, които са в непрекъснат диалог, съобщиха от Министерството на туризма.Обратният полет на децата е поет от „Ной Травел“- консолидатор на полети, който е с регистрация в България.Веднага след като българската страна е информирана за ситуацията, със съдействието на министър Ангелкова и Олег Сафонов са проведени няколко срещи – с българското посолство в Москва и във Федералната агенция по туризъм на Русия, както и в Генералното консулство на Русия във Варна.У нас остава група от още 24 деца, за които е поет ангажимент да бъдат превозени на 31 август, когато изтича почивката им. Според информация от „Турово“ у нас има още руски граждани, за които е в сила казусът с обратния полет. Данните, давани от руския туроператор, показват, че голяма част от тези хора не са организирани туристи с туристически пакети, а са купили само самолетни билети от „Турово“.В съобщение на Федералната агенция по туризъм на Русия се казва: „Към днешния ден „Турово“ не е предоставила на Росстуризъм информация какво количество билети са реализирани от нея за самостоятелни туристи и каква е бройката на хората с пакетни турове. Ако билетът е бил продаден като част от общ туристически продукт, отговорността пред туристите за превоза носи туроператорът, направил тура чрез „Турово“. Ако пътникът е купувал билетите самостоятелно, отговорността носи тази компания, която е получила парите и го е информирала, че билетът е резервиран и платен“, уточняват от Федералната агенция по туризъм на Русия.На последната среща в консулството във Варна са били разгледани варианти за споразумение между двата контрагента, а собственичката на „Турово“ е заявила, че ще търси начини руските граждани да бъдат превозени. За срещата има протокол, подписан от всички страни.", "date": "2018.08.28", "title": "Руски туроператор изостави туристи в България с вече купени самолетни билети"}
{"url": "https://offnews.bg/politika/bsp-obiavi-videoto-ot-katastrofata-s-bashtata-na-prezidenta-za-evtino-687043.html", "text": "От БСП обявиха видеото, в което се вижда как бащата на президента блъска инвалидна електрическа триколка, за \"евтина филмова продукция, която заслужава \"Златна малинка\" (антинаграда за лоши актьорски изпълнения и слаби филми).\"Имаме видео от инцидента, както МВР каза с \"тротонетката\", всъщност това е триколка, но нямаме видео от правителственото трасе, където бе убит Петър Христов. Ако министър Радев е достатъчно сериозен да прави внушения, то искам да знам какво се случва по такива знакови убийства, които би трябвало да вълнуват Радев и МВР\", обяви зам.-председателят на БСП Кирил Добрев, като припомни за .Той добави, че е несериозно твърдението, че БСП са поискали случаят да бъде прикрит. Как някой от ръководството ще принуди министъра, на когото всеки ден му искаме оставката, да прикрие случая? Как си го представяте? Аз понеже не мога да си го представя\", обясни Добрев. Инцидентът с Георги Радев е станал в Харманли преди повече от 10 дни, но за него се разбра едва в края на миналата седмица, след като в YouTube се появи видео от охранителна камера. , че инвалидната триколка е връхлетяла върху тях. От прокуратурата обявиха, че е бил  Пред Нова тв Тодоров обясни, че ще остане приятел с бащата на държавния глава. ", "date": "2018.08.28", "title": "БСП обяви видеото от катастрофата с бащата на президента за 'евтино' и достойно за 'Златна малинка'"}
{"url": "https://offnews.bg/obshtestvo/sadat-pusna-stroezha-v-gradinkata-zaradi-kojto-ivancheva-stana-kmet-n-687036.html", "text": "Строеж пред бл. 19 и 20 в Младост 1, протестите срещу който свалиха предишния кмет на района Цвета Авджиева и доведоха до популярността и избора на обвиняемата днес Десислава Иванчева на поста, ще има. Това реши окончателно Върховният административен съд, става ясно от публикация на Авджиева във фейсбук. Скъпи приятели, спомняте си, че на 15 август 2016 г. подадох оставка като кмет на район \"Младост\" заради възникналия казус със строежа в района на бл. 19 и бл. 20 в ж.к. \"Младост 1\". На 22 август 2016 г. под натиска от страна на ИК \"Зелен Младост\", тогавашният гл. архитект на района издава Заповед за спиране на строителната дейност. След няколко съдебни инстанции, в петък (24.08.18) Върховният административен съд окончателно постанови, че преустановяването на строежа е незаконосъобразно, написа Авджиева. На страницата на Десислава Иванчева, която вече е в сливенския затвор като подсъдима, се появи коментар: Каква радост, какъв възторг... Бившата кметица Авджиева коментира, че според съда пред бл. 20 ще има строеж. Казусът е интересен, защото г-жа Фандъкова обеща, че там строеж няма да има. Да видим. ВАС оставя в сила решение № 4873/18.07.2017 г. на Административен съд – София-град по адм. дело № 9254/2016 г. Главният архитект на района оспорваше отмяната на решението си за спиране на строителството в градинката, но магистратите постановиха, че разрешението за строеж на терена е в сила.Според съда, строежите върху имоти частна собственост, могат да бъде забавяни, но не и спирани от местните общини. ", "date": "2018.08.28", "title": "Съдът пусна строежа в градинката, заради който Иванчева стана кмет на Младост"}
{"url": "https://offnews.bg/obshtestvo/arestuvaha-shofiora-na-katastrofiralia-kraj-svoge-avtobus-687046.html", "text": "Шофьорът на катастрофиралия край Своге автобус Григор Григоров е откаран в ареста на Националната следствена служба. По-рано днес шофьорът беше изписан от болница „Царица Йоанна - ИСУЛ“.Утре той ще бъде изправен пред Софийския окръжен съд по искането на прокуратурата да бъде задържан за постоянно под стража.На Григоров беше повдигнато обвинение за причиняване на смърт по непредпазливост на повече от един човек. Той е нарушил правилата за движение по пътищата, като е шофирал с повече от разрешените 40 километра в час, се посочва още в обвинението.При тежката катастрофа край Своге загинаха 17 души, а други 21 бяха ранени. Адвокатът на Григоров заяви пред bTV, че той съжалява, защото е познавал хората и многократно ги е возил. ", "date": "2018.08.28", "title": "Арестуваха шофьора на катастрофиралия край Своге автобус"}
{"url": "https://offnews.bg/kultura/balgari-ot-staro-vreme-na-stcenata-na-antichnia-teatar-v-plovdiv-687044.html", "text": "На 5 септември от 20.00 часа жителите и гостите на Пловдив могат да се насладят на най-любимата българска оперета – „Българи от старо време”, от Асен Карастоянов. Спектакълът на Националния музикален театър, който гостува на Античния театър, показва с добросърдечна ирония семейната идилия и романтика на патриархалния българин. Зрителите ще съпреживеят онези отминали времена, когато младите целуват ръка на родителите си, а думата на по-възрастните е закон.Публиката ще се посмее над вечното политиканстване на Дядо Либен и Хаджи Генчо, което застрашава годежа на децата им Павлин и Лила. Ще се вълнува заедно с младите, когато се противопоставят на старите разбирания в името на любовта.120 костюма сменят солистите, хорът и балетът на Музикалния театър по време на двете действия на оперетата „Българи от старо време”. Те са изработени в стила на българската възрожденска живопис. ", "date": "2018.08.28", "title": "'Българи от старо време' на сцената на Античния театър в Пловдив"}
{"url": "https://offnews.bg/politika/sled-katastrofata-kraj-svoge-bsp-iska-ostavkata-na-pravitelstvo-koru-687041.html", "text": "Оставките на отделни министри не са достатъчни. Единственото решение е оставка на цялото правителство.Това обяви лидерът на БСП Корнелия Нинова по време на пресконференция по повод катастрофата край Своге, която . \"Има ли смелост премиерът Борисов, който се хвалеше, че строи пътища и магистрали, сега да излезе и да каже, че ги строи така че хора умират по тях\", коментира тя.Нинова добави, че БСП ще реши дали да инициира нов вот на недоверие след разговор с парламентарната група на партията. \"Досега корупцията ни ограбваше, взимаше от всеки човек. Сега вече корупцията убива в истинския смисъл на думата. Невинни българи плащат с живота си за кражбите на правителството на Бойко Борисов\", каза тя. Нинова обяви, че подкрепя предложението на председателя на парламентарната група на \"Обединените патриоти\", но според нея това няма да промени нищо. По думите й проблемът не е в конкретния изпълнител, а в системата, която позволява той да изпълни задълженията си некачествено.\"Една фирма ще бъде подменена с друга, някой по ниските равнища ще понесе отговорност, но моделът остава\", коментира тя. Зам.-председателят на БСП Кирил Добрев допълни, че българските пътища са се превърнали в гробници. И важният въпрос е не кой ги е строил, а кой им дава да строят и проверява ли се дали поръчките се изпълняват качествено. \"Винаги обвиняваме и по-лесно е да обвиним шофьорите за техническа грешка и сигурно има такива, които не спазват правилата. Нека се замислим има ли в България пътища убийци? Пътища, които са построени с тези обществени поръчки, са станали такива\", каза той.Според БСП дори промени в Закона за обществените поръчки няма да решат реално проблема. Нинова мотивира тази тези с това, че \"политическата класа на България така прави законите, че фирмите и политиците, които крадат заедно, да не могат да бъдат хванати\".\"Помните ли Хитрино? 10 дена правителство, министри - там. Фирмата виновна, влакът, машинистът също... Какво става с Хитрино сега? Всички забравиха да питат. Какво става с Мизия след наводненията? С взривения завод за боеприпаси. Това е системата- пет дена се прави пиар пред вас и после пак същото, защото политици и бизнес се договарят отново за пореден път да крадат за сметка на поредните жертви от народа\", коментира още тя. Лидерът на БСП припомни, че през последните седмици имаше няколко скандала, но и за срива на Търговския регистър, и за скандала около фалита на застрахователното дружетство \"Олимпик\" не беше поета отговорност от ресорните министри. Социалистите коментираха и това, че за застрояване парцел от 22 169 кв. м в Силистар. \"Борисов унищожава държавните институции и смята, ме той може да бъде съд, прокуратура, да бъде всичко\", обяви Нинова.", "date": "2018.08.28", "title": "След катастрофата край Своге: БСП иска оставката на правителство, корупцията вече убивала"}
{"url": "https://offnews.bg/temida/sadat-ne-pusna-zam-kmetitcata-biliana-petrova-ot-aresta-687042.html", "text": "Апелативният специализиран съд отхвърли окончателно искането на бившия зам.- кмет на Младост Биляна Петрова да излезе на свобода.Тя настояваше за по-лека мярка за неотклонение, заради проблеми със здравето. Според магистратите обаче, тя може да се лекува и в болницата на затвора, съобщи БНР. Междувременно стана ясно, че и отстранения кмет на Младост Десислава Иванчева иска да излезе на свобода. Молбата й ще бъде разгледана утре. Петрова, Иванчева и бившият районен кмет Петко Дюлгеров са подсъдими за взимане на подкуп от 70 000 евро от обвинени, че са поискали подкуп от строителния предриемач Александър Ваклин. Петрова и Иванчева са в Сливенския затвор от петък", "date": "2018.08.28", "title": "Съдът не пусна зам.-кметицата Биляна Петрова от ареста"}
{"url": "https://offnews.bg/obshtestvo/megainvest-hold-otricha-da-e-uchastvala-v-remonta-na-patia-kraj-687053.html", "text": " „Мегаинвест-холд“ отрече да е изпълнител, подизпълнител и партньор в реконструкцията на пътя край Своге, където стана тежката катастрофа, при която загинаха 17 души, а други 21 бяха ранени. Това обяви фирмата в позиция до медиите, изпратена от управителя Цветан Сл. Цветанов, след като днес жандармерия влезе в офиса на фирмата. Във връзка с изпълнението на проект, обхващащ отсечката от пътя край Своге, на която се случи злощастният инцидент с автобус, при който загинаха и пострадаха много хора, Цветанов прави следното уточнение: „Аз, Цветан Славейков Цветанов, в качеството си на Управител на „Мегаинвест-холд\" ЕООД не съм изпълнител, подизпълнител и партньор в реконструкцията на визираната пътна отсечка - нито пряко с компанията, която притежавам и управлявам, нито чрез изпълнители (общи работници), нито чрез своя техника. Горното бе констатирано и при направената проверка от компетентните органи днес“, се посочва в позицията.Цветанов допълва, че отсечката от пътя, на която се случи трагичния инцидент, е реконструирана от „Трейс Холд Груп\" АД, който е водещ партньор в Обединение „ТРЕЙС СВОГЕ\".„Като водещ партньор, съгласно Договор за споразумение, \"Трейс Холд Груп\" АД е извършвала кореспондеция с АПИ, а ръководител на обекта е г-н Бисер Иванов - представител на Обединението“, допълва той.По отношение на изпълнявания от \"Мегаинвест-холд\" ЕООД рехабилитиран участък, Цветанов подчертава, четой е изпълнен изцяло по стандартите и изискванията, приет с приемателна комисия, издаден Акт 16 и Удостоверение за добро изпълнение.", "date": "2018.08.28", "title": "„Мегаинвест-холд” отрича да е участвала в ремонта на пътя край Своге"}
{"url": "https://offnews.bg/112/selskostopanski-samolet-skasa-zhitci-i-katcna-avarijno-v-montansko-687054.html", "text": "Селскостопански самолет скъса жици на далекопровод и след това кацна аварийно в слънчогледова нива край Брусарци, област Монтана, съобщи Нова телевизия. Инцидентът станал около обяд. Самолетът е закачил жици на далекопровод, при което се е счупила част от опашката му.Пилотът успял да овладее машината и след три километра се приземил аварийно в слънчогледова нива.Заради скъсаните жици няколко населени места в региона останаха без ток.По случая е започнало разследване. То трябва да покаже дали машината е била технически изправна и дали има грешка на пилота.", "date": "2018.08.28", "title": "Селскостопански самолет скъса жици и кацна аварийно в Монтанско"}
{"url": "https://offnews.bg/izvan-terena/ibrahimovich-se-okaza-zapalen-gejmar-687056.html", "text": "Шведската мегазвезда Златан Ибрахимович се оказа запален геймър. Нападателят на ЛА Галакси сподели пред ESPN, че е луднал по електронните спортове съвсем млад с пристигането си в Аякс и тази страст продължава и досега, когато е вече на 36 години.\"Пристигнах в Амстердам съвсем млад, нямах познати и не знаех какво да правя. Купих си най-големия телевизор и прекарвах времето извън тренировките с конзолата в леглото. Беше ми интересно и си остана такова и досега.Съпругата ми е доволна. Когато се разиграем със синовете, тя просто заключва стаята и си върши своите неща на спокойствие, докато ние сме погълнати с играта\", споделя Златан.Не всичко около него върви по мед и масло. Наскоро стана ясно, че спортната му линия облекла \"A-Z\", която пусна през юни 2016 година съвместно с норвежката фирма \"Варнер груп\", му е донесла 20 милиона евро загуби. Златан е далеч от фалит, тъй като това е едва една десета част от състоянието му.", "date": "2018.08.28", "title": "Ибрахимович се оказа запален геймър"}
{"url": "https://offnews.bg/koloezdene/amerikanetc-be-naj-barz-v-chetvartia-etap-na-vueltata-687057.html", "text": "Американският състезател на \"Dimension Data\" Бенджамин Кинг спечели 4-ия етап на колоездачната Обиколка на Испания. 29-годишният колоездач мина през 161.4-километровото трасе от Велес-Малага до Пуерто де Алфакар с време 4:33:12 часа. Това е първата етапна победа при Вуелтата в кариерата на Кинг. Това беше първия планински етап от надпреварата. Той изпревари с впечатляващ финален спринт 100 метра преди края Никита Сталнов (Astana), който остана втори на 2 секунди.Трети на 13 секунди изоставане завърши Пиер Ролан (Cannondale) от Франция. Лидерът в генералното класиране Михал Квятковски от \"Sky\" завърши с основната група и остана на върха с общо време 13:47:19 часа.Той има преднина от 7 секунди пред германеца Емануел Бухман (BORA). На третото място се изкачи Саймън Йейтс (Mitchelton–Scott) от Великобритания, който е на 10 секунди от лидера.Шампионът във Вуелтата през 2009 година Алехандро Валверде  от \"Movistar\", беше втори след вчерашния трети етап, но днес се смъкна на четвъртото място, на 12 секунди зад Квятковски.Утре предстои петият етап между Гранада и Рокетас де Мар, който е дълъг 188.7 километра.", "date": "2018.08.28", "title": "Американец бе най-бърз в четвъртия етап на Вуелтата"}
{"url": "https://offnews.bg/sviat/vazdushen-udar-na-sasht-e-likvidiral-boetc-ot-idil-v-libia-687052.html", "text": "При американски въздушен удар днес е бил ликвидиран предполагаем член на \"Ислямска държава\" (ИД) в Либия, съобщи Африканското командване на Въоръжените сили на САЩ.Според съобщението, цитирано от Ройтерс и БТА, въздушната атака по северозападния град Бани Уалид е била извършена в координация с либийските власти.Преди това местни жители съобщиха, че ударът е поразил в града автомобил, с който пътувал боец от ИД.През 2016 г. джихадистката групировка бе изтласкана от град Сирт - дотогава неин най-важен бастион в Либия. След това някои от бойци на ИД се опитват да се прегрупират в пустинята и други населени места, припомни Ройтерс.", "date": "2018.08.28", "title": "Въздушен удар на САЩ е ликвидирал боец от ИДИЛ в Либия"}
{"url": "https://offnews.bg/volejbol/gibona-obiasni-zashto-e-izgonil-limona-687045.html", "text": "Селекционерът на мъжкия национален отбор по волейбол Пламен Константинов обясни причините за скандала между него и либерото Владислав Иванов.Припомняме, че има две версии за нелепата ситуация, която се случи само няколко дни преди началото на Световното първенство, на което България е домакин заедно с Италия.По думите на самия волейболист, той е бил псуван и изгонен от треньора след контролата с Белгия в събота. Другата версия е, че Лимона сам е напуснал отбора, разсърден от критиките на Константинов.\"\", каза Константинов.", "date": "2018.08.28", "title": "Гибона обясни защо е изгонил Лимона"}
{"url": "https://offnews.bg/obshtestvo/ogranichiha-na-30-km-ch-razreshenata-skorost-na-miastoto-na-katastrofa-687058.html", "text": "Намалиха на 30 км/ч разрешената скорост на мястото на катастрофата край Своге, при която загинаха 17 души, а 21 бяха ранени, съобщи bTV.Промяната е направена днес. Досега ограничението беше 40 км/ч.Разследването в момента върви в три посоки, като една от тях се базира на твърдението, че шофьорът на автобуса е карал с 53 км/ч. Телевизията показа експеримент, в който дори при сух път в участъка при навлизането в завоя с 40 км/ч превозно средство със сходни на автобуса габарити навлиза неизбежно в насрещното движение. Това се отнася и до товарните автомобили. Това потвърждават и живеещите в района.Освен това шофьори на автобуси изразиха мнение, че тахошайбата, показваща скоростта на автобуса, не отчита по секунди и така не може да се твърди със сигурност с каква скорост се е движел автобусът точно на завоя. По-рано днес шофьорът беше арестуван, след като му беше повдигнато обвинение за смъртта на 17 пътници и каране с превишена скорост. ", "date": "2018.08.28", "title": "Ограничиха на 30 км/ч разрешената скорост на мястото на катастрофата край Своге"}
{"url": "https://offnews.bg/obshtestvo/zapochna-izpompvaneto-na-mazuta-ot-potanalia-korab-mopang-687035.html", "text": "Започнала е акцията за изпомпване на мазута от потъналия кораб „Мопанг“, съобщи директорът на Изпълнителната агенция „Морска администрация“ капитан Живко Петров в интервю за БНР.Петров посочи, че днес водолазните екипи са направили заснемане от повърхността с уред за измерване на дълбочините. Заснето е местоположението на корабa и вече са ясни размерите му. „По чертежите ще се определят местата, където да се поставят стационарни котви“, допълни той.След поставянето на бетонните котви и позиционирането на кораба ще започнат и водолазните спускания.Продължителността на акцията не може да се уточни точно, но, ако времето е добро, ще бъдат необходими 55 дни, посочи още директорът на \"Морска администрация\"Преди 10 дни операцията за източването на мазута от потъналия кораб беше спряна заради лошото време. Тази сутрин вълнението на морето беше два-три бала и водолазният кораб отплава от пристанището в Созопол с осем души екипаж.Журналистът Михаил Заимов, който е един от първите водолази, подали сигнал за изтичането на мазут край Созопол, обясни, че плановете на потъналия „Мопанг“ са били много бързо предоставени от Националния архив на САЩ.", "date": "2018.08.28", "title": "Започна изпомпването на мазута от потъналия кораб 'Мопанг'"}
{"url": "https://offnews.bg/politika/ima-nedopustim-material-v-asfalta-na-patia-kraj-svoge-obiavi-regional-687050.html", "text": "Има недопустим материал в асфалта на пътя край Своге, където при тежка катастрофа загинаха 17 души, а 21 бяха ранени. В сместа се съдържат съставки, които водят до бързо полиране и не трябва да бъдат част от износващия се слой. Това са показали лабораторни тестове, заяви регионалният министър Николай Нанков. По време на изпитването със солна киселина, такъв е и методът, с който се установява качеството на асфалта, протича химична реакция между скалния материал и киселината, което показва, че този материал съдържа карбонатна група, следователно е варовик, глумотизиран варовик или глумолит. Характерното за тези материали е, че имат склонност да се полират и техният коефициент на ускорено полиране е значително по нисък от 50. Съгласно нормативи този материал е недопустим за влагане в асфалтовия слой, камо ли в неговата износваща част, обясни той.По думите му въпреки че в документалните книжа, предавани към АПИ, материалът е с характеристики, които отговарят на изискуемите, реално това не е било така.Министърът коментира и изказването на БСП, с което от партията поискаха оставката на правителството след трагедията край Своге. \"Не е редно от БСП да избързват с някои изводи, за да не „берат срам“ впоследствие. Да бяха изчакали ден-два\", каза той. Не сме се опитвали да прикриваме нищо, изнесохме информация, че има проблем с пътната настилка. Дали това е причината за инцидента, ще установят компетентните органи, подчерта Нанков.\"Становището на АПИ за пътната настилка е предадено в Националната следствена служба“. Уведомленията от АПИ ще се окажат 7, а не 5, за отстраняване на нередности по пътя\", обясни министърът и призова всички институции да понесат отговорността си за своите действия или за бездействието си. \"Защо БСП не поискаха оставката на общинските власти в Своге, много се говори за мантинелата, която е в компетенцията на общинската администрация\", попита Нанков. Той подчерта, че от БСП са политизирали темата. „Не е много редно, дори би било престъпно, да се правят манипулации и да се раздават присъди. Която и фирма да беше строител по обекта, действията на АПИ и на компетентните органи, щяха да бъдат същите. Бяха иззети всички налични документи по случая, от МРРБ беше предоставена допълнителна информация\", коментира Нанков.", "date": "2018.08.28", "title": "Има недопустим материал в асфалта на пътя край Своге, обяви регионалният министър"}
{"url": "https://offnews.bg/112/dva-vlaka-blasnaha-kola-na-zhp-prelez-kraj-stara-zagora-687051.html", "text": "Два влака последователно блъснаха кола на железопътен прелез край Стара Загора, съобщи Дарик.Инцидентът се е случил в района на старозагорското село Михайлово. Сигналът за инцидента е подаден в 17.15 часа. Според свидетели бариерата на прелеза е била спусната, а колата е опитала да премине.При тежкия инцидент е загинал шофьорът на колата.На мястото са екипи на полицията и един противопожарен автомобил.", "date": "2018.08.28", "title": "Два влака блъснаха кола на жп прелез край Стара Загора"}
{"url": "https://offnews.bg/dw/edna-osvirepiala-talpa-vilnee-iz-kemnitc-687059.html", "text": "Една освирепяла тълпа вилнее от два дни в източногерманския град Кемниц. Тези хора и техните структури са добре организирани и свръхопасни, но полицията и политиката в Германия от години си затварят очите. Защо?Коментар от Ханс Пфайфер:Когато над Кемниц падна нощта, за мнозина журналисти новинарството приключи. Ситуацията и без това беше прекалено объркана - и много опасна. Навред из града бродеха десни екстремисти, готови да вършат насилия. А напрежението периодически нарастваше - отново и отново. На един репортер му разбиха носа, няколко души са изправиха пред камерите с ръце, изпънати в хитлеристки поздрав (което в Германия е забранено), а един от тях се нахвърли върху журналистите. Стотици неонацисти, хулигани и настървени граждани бяха излезли на улицата, за да излеят агресията си и да направят малко „екшън\". Полицията не смогваше да озапти развилнялата се тълпа, остро ѝ липсваше персонал. Вчера не беше хубав ден за отвореното общество.Как се стигна дотук? Причината се крие в един парадоксален и същевременно силно потискащ факт: в Германия, страната на хитлеристките престъпления, и до днес крайнодесните насилия и заплахата, която създават десните екстремисти, се оценяват неправилно, омаловажават се и дори се приемат. Ескалацията в Кемниц го доказва за пореден път. Още повече, че тя изобщо не беше резултат от някакъв спонтанен изблик.Кръстили са се NS-BoysВече от години неонацистите в Кемниц се организират около местния футболен клуб. Кръстили са се NS-Boys (NS = националсоциалистически), което казва всичко за нагласите им. В някои квартали крайнодесните групировки се опитват да вземат цялата власт на улицата. Действат с увереността на една субкултура, която е разпростряла мрежата си из цяла Германия и непрекъснато обменя опит. Групичките са малки, но добре обучени и много ефективни. Ето защо успяха толкова бързо да се мобилизират за уличния си марш на 27 август.Полицията знаеше за тази мобилизация, а и за структурите зад нея. И въпреки това не предвиди повече служители на улицата, които да се погрижат за реда и сигурността. Политиците и службите за сигурност просто не гледат достатъчно сериозно на тази заплаха. Защо ли? Ами защото самите политици и полицейските служители не са на мушката на десните насилници. И съответно не изпитват съчувствие към жертвите.Тук е мястото да са разсее една опасна заблуда. Омразата на тези хора на улицата не е насочена само към бежанската политика или срещу Ангела Меркел. Тя е насочена срещу демокрацията в Германия. Защото разярената тълпа се обявява общо-взето срещу целия текст на германската Конституция: срещу закрилата на човешкото достойнство, срещу равенството на гражданите, срещу забраната хора да бъдат дискриминирани заради религията, произхода или пола си. Тази нова крайна десница вече от десетилетия напада хора с различни политически възгледи или с различен цвят на кожата, а през последните години все по-активно и мюсюлманите. Тези хора не крият, че са последователи на Адолф Хитлер, изпъват ръка в хитлеристки поздрав, честват престъпленията на Вермахта през Втората световна война и нападат противниците си навсякъде, където им се отвори такава възможност. Накратко: стремят се да изведат терора на улицата.Голямата опасностОгромната опасност обаче е друга. През последните години нацистки маршове като този в Кемниц все по-често се смесват с протестите на разочарованите и социално онеправданите. Тези хора в мнозинството си не са привърженици на националсоциализма, но пребивават в опасна близост до расистките и антидемократични възгледи. А това е много тревожно. Защото германската история ни учи, че агресивната тълпа може да стигне много далеч, ако успее да увлече фрустрираните и разгневени обществени прослойки. Германската политика трябва добре да помни това предупреждение.", "date": "2018.08.28", "title": "Една освирепяла тълпа вилнее из Кемниц"}
{"url": "https://offnews.bg/kultura/kino-v-parka-s-kejt-blanshet-frenski-erotichen-trilar-i-sarkazam-ka-687038.html", "text": "Превърнала се в една от най-успешните културни инициативи, които предлагат разнообразие за вечерите на столичани в началото на есента, „Кино в парка“ за трета поредна година ще даде възможност на гражданите и гости на София да гледат кино на открито в парка на Военната академия „Г. С. Раковски“.Между 4 и 8 септември, всяка вечер от 20:30 часа има възможност да бъдат видени в различна обстановка – сред дърветата, в приятната атмосфера на парка, няколко от най-успешните и награждавани филми за последната година.Това са „Квадратът“ на Рубен Йостлунд, „Проектът „Флорида“ на Шон Бейкър, зрителския фаворит – провокацията на Франсоа Озон „Другият любовник“, и най-новият игрален филм на Вим Вендерс – „Потапяне“, с участието на страхотните Алисия Викандер и Джеймс Макавой.Специален акцент в програмата е ексклузивната прожекция на филма, който тръгва в разпространение на кино в края на месец септември – „Манифест“ на Юлиан Розефелд, с участието на уникалната Кейт Бланшет.Билетите са на цена 8 лева (при предварителна продажба или при пакет „Трима на кино“) и 10 лева на място, 60 минути преди прожекцията.", "date": "2018.08.28", "title": "'Кино в парка' с Кейт Бланшет, френски еротичен трилър и сарказъм към съвременното общество"}
{"url": "https://offnews.bg/obshtestvo/testat-na-maturata-po-literatura-i-vernite-otgovori-687048.html", "text": "Министерството на образованието и науката публикува теста, паднал се на провелия се днес държавен зрелостен изпит по български език и литература.Въпросите и верните отговори вижте .Участие в матурата бяха заявили над 4591 младежи.Те писаха 4 астрономически часа, а явяващите се със специални потребности - 6 часа.Третият модул на теста - писане на интерпретативно съчинение или есе - бе върху откъс от \"Серафим\" на Йордан Йовков.", "date": "2018.08.28", "title": "Тестът на матурата по литература и верните отговори"}
{"url": "https://offnews.bg/politika/volen-siderov-iska-vsichki-dogovori-na-darzhavata-s-trejs-grup-687017.html", "text": "Председателят на парламентарната група на \"Обединените патриоти\" и лидер на \"Атака\" Волен Сидеров ще поиска всички договори, които през годините държавата е сключвала с „Трейс Груп Холд“.Той ще поиска договорите от министъра на регионалното развитие Николай Нанков в първите работни дни на депутатите след лятната им ваканция.Сидеров ще предложи и законодателни промени, които да въведат по-строг контрол в сферата на обществените, както и санкции за изпълнителите на сключените сделки. От \"Атака\" настояват и за връщане на държавата в основни дейности, от които \"разни олигарси печелят за сметка на невинните жертви по пътищата\".\"Атака алармира за „Трейс“ още от 2012 г., като за фирма, която обира всички поръчки и печели огромни суми\", пише в прессъобщение от партията на Сидеров.„Трейс Груп Холд“ е ремонтирала пътя край Своге, която ремонтира за 23 милиона евро участъка край Своге, на който загинаха 17 души. След трагедията се разбра, че Агенция \"Пътна инфраструктура\" и общината са подавали сигнали за некачествено строителство, но компанията не е предприела нищо.", "date": "2018.08.28", "title": "Волен Сидеров иска всички договори на държавата с 'Трейс груп'"}
{"url": "https://offnews.bg/ikonomika/i-vtori-proizvoditel-poiska-palna-promiana-na-targa-za-vlakove-na-bdzh-687040.html", "text": "И втори производител на влакове е внесъл възражения срещу обществената поръчка на БДЖ за доставка на 42 нови влака, която е с бюджет от 675 милиона лева. Това заявиха за OFFNews от пресслужбата на националния превозвач.Както вече съобщихме Сега през следващите три дни БДЖ ще трябва да реши дали приема забележките и да преправи изоснови заданието, или да продължи сегашната процедура, за която е ясно, че ще бъде атакувана в Комисията за защита на конкуренцията. И твърде вероятно след това ще бъде съборена в съда.Според информация на OFFNews някои от водещите производители на влакове в света и браншови организации вече пишат жалбите си срещу обществената поръчка.Най-голямото безумие, безспорно, е това, че производителят ще поеме поддръжката на закупените влакове само за 15 години, а не за 30 както бе в първоначалния вариант. А за сервиза се плаща извън цената на мотрисите. За първите 15 години, през които новите влакове почти не се развалят, доставчикът ще вземе кеш от 225 милиона лева. За вторите 15 години от експлоатацията, когато новите влаковете ще започнат да окапват като зрели круши и ще се налагат далеч по-скъпи ремонти, БДЖ ще трябва да се оправят сами.Освен това жп превозвачът поръча влакове, които към ден днешен са напълно морално остарели - със скорост до 160 км/ч. Наистина сега в България почти няма железен път, на който да вдигнат повече, но не трябва да се забравя, че дори в най-оптимистичния вариант, който няма да се случи, новият подвижен състав трябва да дойде през 2024 г. После ще бъдат ползвани още 30-40 години. Минимум.Миналата година БДЖ пращат писма до четири производители на влакове за евентуалната цена за доставка на нови влакове. Получените оферти обаче имат твърде малко общо. Най-ниската е на полската ПЕСА Бидгош, която обещава доставка по задание срещу 390 милиона лева. Трите други производители обаче дават драстично по-високи цени. Става дума за далеч по-сериозни производители като Сименс, Щадлер и Шкода. Въпреки това БДЖ решава да обяви търга с бюджет, който е много далеч от средната цена на четирите оферти и се доближава единствено до предложението на ПЕСА. Което създава съмнения дали процедурата ще е честна.Освен това според заданието БДЖ ще ни вози в обикновени мотриси, като тези между Перник и София, от столицата до Варна - пътуване, което продължава минимум 9 часа. Вагоните ще са безкупейни, местата за големи куфари - почти никакви. При това мотрисите ще са къси с 230 места и според жп специалисти никога няма да изплатят разходите за закупуването им.", "date": "2018.08.28", "title": "И втори производител поиска пълна промяна на търга за влакове на БДЖ"}
{"url": "https://offnews.bg/temida/okonchatelno-niama-vinovni-za-goliamoto-navodnenie-v-asparuhovo-687008.html", "text": "Няма виновни за голямото наводнение в Аспарухово, при което загинаха 13 души на 19 юни 2014 година. Наказателното дело за бедствието е окончателно прекратено от Апелативния съд във Варна. Решението не подлежи на обжалване, а според съда единствен виновник за наводнението е силният дъжд. Съдиите са приели аргументите, че според справка на Национален институт по метеорология и хидрология (НИМХ) в деня на бедствието само за 30 минути са паднали 138,8 литра на квадратен метър. Според цитираните данни за периода от 15 до 20 юни 2014 г. количеството на валежите е било 175,6 литра на квадратен метър, което е 382% от нормата за месеца.\"Следва да се отбележи, че предвид екстремността на природното събитие е основната причина за последиците от така настъпилото водно бедствие, а останалите фактори, като свлачища, битови и строителни отпадъци, постройки изградени по протежението на дерето и в него не са основната причина за драстичния размер на нанесените щети и за съжаление, брой загинали лица\", пише в решението на съда. Магистратите правят съпоставка и с друго наводнение във Варна от 1951 г.. Тогава според данните на НИМХ тогава измереното количество е било 292 литра на квадратен метър, но в рамките на общо три валежни дни. \"При настоящото наводнение на 19.06.2014 г., интензитета на валежа, отново по данни на НИМХ, само за времето от 18:30 до 19:00 часа на 19.06.14г., е бил 138.8 литра на квадратен метър – тоест, показва близки стойности спрямо събитието от 1951 година\", пише в решението.Щетите, нанесени след наводнението, бяха оценени на над 22 млн. лева, а за възстановяването на квартала в помощ на хората бяха дарени от СМС-и и банкови сметки стотици хиляди левове. След бедствието хиляди останаха да живеят във фургони, тъй като домовете им бяха пометени от водата.", "date": "2018.08.28", "title": "Окончателно: Няма виновни за голямото наводнение в Аспарухово"}
{"url": "https://offnews.bg/turizam/balgarite-otnovo-izbraha-moreto-v-gartcia-i-turtcia-687014.html", "text": "Пътуванията на български граждани в чужбина през юли 2018 г. са 727.5 хил., което е с 9.3% над регистрираните през юли 2017 година, показват данни на Националния статистически институт (НСИ).Увеличение на пътуванията на български граждани в сравнение със същия месец на предходната година е отчетено към Гърция - с 14.4%, Турция - с 14.2%, Македония - с 8.9%, Австрия - с 8.7%, Сърбия - с 5.9%, Румъния - с 4.4%, Италия - с 1.5%.Същевременно намаляват пътуванията на български граждани към Украйна - с 16.0%, Португалия - с 5.5%, Германия - с 2.5%, Малта - с 1.8%, и други държави.В сравнение с юли 2017 г. e регистрирано увеличение при всички видове пътувания зад граница. При командировките ръстът е  с 23.9%. Екскурзиите и почивките са се увеличили с 6.9%, а тези с други цели - с 5.5%.Най-голям относителен дял от общия брой пътувания на български граждани в чужбина през юли 2018 г. формират пътуванията с други цели (гостуване, обучение, посещение на културни и спортни мероприятия) - 40.5%, следвани от пътуванията с цел почивка и екскурзия - 39.9%, и пътуванията със служебна цел - 19.6%.През юли 2018 г. най-голям брой пътувания на български граждани са осъществени към Турция - 167.3 хил., Гърция - 150.4 хил., Германия - 66.1 хил., Румъния - 62.8 хил., Сърбия - 38.1 хил., Македония - 33.3 хил., Италия - 28.8 хил., Австрия - 22.6 хил., Обединеното кралство - 19.6 хил., Испания - 18.5 хиляди, показват данните на НСИ.", "date": "2018.08.28", "title": "Българите отново избраха морето в Гърция и Турция"}
{"url": "https://offnews.bg/futbol/legenda-na-levski-podpisa-s-tcska-1948-687018.html", "text": "Бившият футболист на Левски Мариян Огнянов, подписа договор за два сезона с ЦСКА 1948, съобщиха от клуба.Юношата на \"сините\", играл за последно в Черно море, има над 100 мача за Ботев Пловдив и един за националния отбор на България.\"Преди всичко съм професионалист, за мен семейството е най-важно и ще дам всичко от себе си за ЦСКА\", коментира 30-годишният халф от Лом.Припомняме, че Огнянов записа със златни букви името си в историята на Левски, след като стана първия футболист, вкарвал за български отбор в груповата фаза на Шампионската лига. Това се случи при загубата на \"сините\" от Челси с 1:3 на стадион \"Васил Левски\" на 27 септември 2006 година.", "date": "2018.08.28", "title": "Легенда на Левски подписа с ЦСКА 1948"}
{"url": "https://offnews.bg/politika/sakskoburggotski-shte-me-prinudiat-kam-vtoro-izgnanie-omerzen-sam-ot-687019.html", "text": "Бившият премиер Симеон Сакскобургготски заяви, че е грозно при една демократична България да го принудят към второ изгнание, съобщи bTV.Думите на Сакскобургготски са по повод , а не на бившия премиер.Сакскобургготски заяви още, че след решението на Софийския градски съд се чувства омерзен. \"Не очаквах и сега си мислех колко години – 75 вече, смея да кажа, че съм полагал усилия да поддържаме и духа, и всичко на българщината в чужбина по време на изгнанието”, заяви той.В началото на септември адвокатите на царското семейство ще внесат жалба срещу това съдебно решение на СГС в Апелативния съд в София.Симеон Сакскобургготски присъства на панихида по повод 75-ата годишнина от кончината на цар Борис III в Рислкия манастир. Той заяви, че и до ден-днешен не е направено нищо, за да се установи къде са мощите на Негово Величество цар Борис III и обяснението за това според него е липсата на историческа памет и интерес.", "date": "2018.08.28", "title": "Сакскобургготски: Ще ме принудят към второ изгнание, омерзен съм от тормоза за Врана"}
{"url": "https://offnews.bg/politika/abv-shte-pita-kat-kolko-globi-na-chuzhdentci-bez-vinetki-sa-nalozheni-687016.html", "text": "АБВ ще настоява за завишаване на контрола върху закупуването на винетни стикери от чужденци, използващи пътната мрежа на страната. Това стана ясно след заседание на Изпълнителното бюро на партията, според чието ръководство съществуват сериозни основания да се счита, че много от чужденците, които преминават транзитно през България, особено с леки автомобили, не изпълняват разпореждането на закона да притежават валидна винетка. Във връзка с горепосоченото от Алтернатива за българско възраждане ще се позоват на Закона за достъп до информация и ще поискат от Министерство на финансите и МРРБ помесечни данни за период от няколко години назад за броя на закупените винетни стикери, както за леки, така и за транспортни автомобили.От АБВ настояват още КАТ да вземе незабавни мерки за справяне с проблема. Партията ще поиска и информация от вътрешното ведомство за период от няколко години назад за броя и вида на наложените глоби и санкции на чуждестранни граждани, управлявали МПС на територията на България.", "date": "2018.08.28", "title": "АБВ ще пита КАТ колко глоби на чужденци без винетки са наложени"}
{"url": "https://offnews.bg/kultura/mincho-minchev-se-zavrashta-na-stcenata-na-zala-1-s-kontcert-tazi-zima-687026.html", "text": "За първи път от 2002 година насам, на сцената в концерта „Виртуозите“, част от 32-рото издание на Новогодишен музикален фестивал, ще излезе световноизвестният цигулар – Минчо Минчев.Концертът ще се проведе на 14 декември в зала 1 на НДК.Минчо Минчев е един от значимите представители на българското изпълнителско изкуство и емблематичен участник в изданията на фестивала, в периода 1987 - 1990 година.Изкуството на Минчо Минчев е оценявано със суперлативи на четири континента. Свирил е като солист с много от водещите оркестри в света, сред които Кралски филхармоничен оркестър Лондон (RPO), Лондонският симфоничен оркестър, Оркестърът на BBC - Лондон, London Mozart Players, Академията Сент Мартин ин дъ филдс, St. Goldsmith Orchestra, Радиооркестъра на Романска Швейцария, Оркестърът на Московското радио и телевизия, Букурещка филхармония „Джордже Енеску”, Симфоничния оркестър на Амстердам, Дрезденската филхармония и др.На сцената, редом до изтъкнатия цигулар ще застане виртуозният контрабасист Рик Стотийн. Концертът „Виртуозите“ е повод за първо гостуване в България на младия и вече утвърден на световната концерта сцена Стотийн. Определят Рик като гъвкав музикант и истински майстор на контрабаса, който притежава феноменална техника. Като гост-солист Стотийн свири редовно в Лондонския симфоничен оркестър, Кралския Концертгебау оркестър Амстердам, Камерен оркестър на Европа, Оркестър „Моцарт” и Камерен оркестър „Малер”.С този концерт Софийска филхармония гостува на Новогодишния музикален фестивал под диригентството на Маестро Емил Табаков, който е бил музикален директор на Фестивала в НДК, оставил своя следа в историята му. Подбраната програма отбелязва важни за музикалния свят годишнини: 150 години от смъртта на Джоакино Росини, 195 г. от смъртта на Джовани Ботезини и 215 г. от рождението на Хектор Берлиоз.", "date": "2018.08.28", "title": "Минчо Минчев се завръща на сцената на зала 1 с концерт тази зима"}
{"url": "https://offnews.bg/obshtestvo/zhandarmeria-nahlu-i-vav-vtorata-firma-stroila-patia-za-svoge-687027.html", "text": "Разследващи и жандармерия са пред офиса на Мегаинвест холд в Дупница, съобщи бТВ.Тази компания е част от консорциума от фирми с водещ партньор Трейс Своге, които са ремонтирали пътя София-Своге-Мездра. Очаква се на място да пристигне и заместник-главният прокурор Борислав Сарафов.В събота край Своге тежка катастрофа отне живота на 17 души.Вчера разследващите вече иззеха документи от централата на Трейс груп холд в София. Пътната фирма, която спечели многомилионни договори за строителство по време на управленията на ГЕРБ, отрича да носи вина за трагедията.„Мегаинвест Холд” участва с 40% в консорциума, ремонтирал 82-километровото трасе от Мездра до Нови Искър, в което влиза и отсечката при град Своге.Шеф на фирмата Мегаинвест холдинг е Цветан Славейков Цветанов, който е бил водач на кандидатдепутатската листа на ДПС в Монтана.", "date": "2018.08.28", "title": "Жандармерия нахлу и във втората фирма, строила пътя за Своге"}
{"url": "https://offnews.bg/liubov-i-seks/ed-shijran-se-ozheni-tajno-687025.html", "text": "Певецът Ед Шийрън потвърди, че се е оженил тайно за ученическата си любов Чери Сийбърн. По време на интервю за развлекателния сайт Access певецът показа пред камерата сватбената си халка.Интервюиращият се поинтересува за детайли около сватбата и за избора им на дата. Тогава Шийрън показа пръстена си.„Не обичам да правя нещата от живота си прекалено публични“, обясни певецът. Шийрън съобщи годежа си през януари тази година. Той публикува снимка в социалната мрежа Instagram и написа, че е много щастлив и влюбен.Сийбърн и Шийрън и се познават от 11-годишна възраст.", "date": "2018.08.28", "title": "Ед Шийрън се ожени тайно"}
{"url": "https://offnews.bg/leka-atletika/iusejn-bolt-shte-debiutira-pred-10-000-zriteli-v-avstralia-687031.html", "text": "Световният рекордьор в спринта на 100 и на 200 метра Юсейн Болт сподели, че ще бъде нервен при дебюта си за австралийския футболен клуб Сентрал Коуст Маринърс в петък.На стадион \"Госфорд\" се очакват най-малко 10 000 зрители, които да наблюдават контролата на тима срещу аматьорски съперник, а срещата ще бъде предавана пряко по местен телевизионен канал.Легендата призна, че все още не е в оптимална форма и има трудности със скоростта на играта, но треньорът на Маринърс Майк Мълви потвърди, че ямаецът ще вземе участие в проверката.\"Ще има нерви със сигурност. Все пак тук вече не става въпрос за благотворителен или шоу мач. Преследвам мечтата си за нова кариера във футбола и е нормално да съм поизнервен.Сигурно ще правя грешки, няма да бъде перфектно представяне, но ще дам всичко от себе си, когато вляза на терена\", коментира Болт.32-годишната суперзвезда в леката атлетика тренира за ляво крило и очаква да играе 15-20 минути срещу селекция от най-добрите местни аматьори.", "date": "2018.08.28", "title": "Юсейн Болт ще дебютира пред 10 000 зрители в Австралия"}
{"url": "https://offnews.bg/ikonomika/kitajtcite-veche-oglezhdat-na-miasto-aetc-belene-687030.html", "text": "Представители на Китайската национална енергийна администрация (NEA) посетиха днес площадката на АЕЦ „Белене“, за да се запознаят на място с доставеното оборудване за централата, съобщиха от Министерството на енергетиката.В делегацията, която е на работна визита в България, участват и представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC).Посещението им в България е една от първите инициативи в изпълнение на подписания в рамките на визитата на председателя на Държавния съвет на Китай Ли Къцян у нас меморандум за разбирателство между ведомството на Теменужка Петкова и Китайската национална енергийна администрация. Документът цели укрепване на партньорството чрез насърчаване обмена на информация относно нормативната рамка, програмите и практиките на страните, лицензионните процедури, участие в съвместни семинари, конференции и работни групи, обмен на експерти и други.Гостите бяха посрещнати от изпълнителния директор на „Национална електрическа компания“ ЕАД Петър Илиев, който ги запозна на място с реализираните на площадката на АЕЦ „Белене“ мерки за съхраняване на доставеното от Атомстройекспорт оборудване. Площадката на централата се простира на 2500 дка, необходимите работни помещения за функционирането на Белене са построени. Изградени са и необходимите пътища, влакова линия, пристанище и бетонов възел. Остава да бъдат изградени реакторното отделение и турбинна зала.", "date": "2018.08.28", "title": "Китайците вече оглеждат на място АЕЦ Белене"}
{"url": "https://offnews.bg/obshtestvo/parvite-elektrobusi-za-stolichnia-transport-veche-sa-gotovi-687034.html", "text": "Вече са произведени първите бройки от 20-те електробуса и 82 автобуса на природен газ, които очакваме да пристигнат в София до края на годината, съобщи столичният кмет Йорданка Фандъкова на официалния си профил във фейсбук. Фандъкова припомня, че през 2012 г., когато е стартирала програмата за модернизация, средната възраст на автобусите в градския транспорт е била над 20 г.", "date": "2018.08.28", "title": "Първите електробуси за столичния транспорт вече са готови"}
{"url": "https://offnews.bg/futbol/slavia-botev-plovdiv-i-cherno-more-pozdraviha-spartak-varna-za-100-go-687037.html", "text": "Ръководството на ФК Спартак 1918 честити 100-годишния юбилей на всички спартаклии, като това сториха и част от елитните ни клубове:ПОЗДРАВЛЕНИЕ ОТ ПФК СЛАВИЯ – 1913:Уважаеми колеги и съратници!Скъпи приятели,Най-сърдечно ви поздравяваме по случай 100-годишния юбилей на любимия ви клуб и отбор. Желаем ви крепко здраве и успехи, свързани с бъдещето на варненските соколи, доказали мястото си в историята и елита на българския футбол и спорт.В тържествения ден сме с вас, скъпи приятели, за да преживеем заедно заслужената гордост от вековния юбилея!Нека девизът \"За славата на футбола и честта на Спартак 1918 - Варна!\" да пребъде във вековете!Професионален футболен клуб Ботев Пловдив честити 100-годишния юбилей на един от най-старите и обичани футболни клубове в страната – ФК Спартак Варна.На днешната дата през 1918 година във Варна се създава дружеството Български сокол.ФК Спартак Варна е шампион на България през 1932 година, вицешампион през 1931 и 1933 година и бронзов медалист през 1929, 1955 и 1984 година. Соколите са финалисти за Купата на България през 1961 и 1983 година и участници в турнира за Купата на националните купи през 1961 и 1983 година, когато достигат и до 1/8-финал.ПФК Ботев Пловдив пожелава на юбилярите много здраве и спортни успехи. Честит празник!ПФК Черно море поздравява отбора на Спартак Варна по повод вековния юбилей. Пожелаваме на клуба бъдещи успехи и щастливи мигове, свързани с любимия им отбор. Честит празник!\"\".", "date": "2018.08.28", "title": "Славия, Ботев Пловдив и Черно море поздравиха Спартак Варна за 100-годишния юбилей"}
{"url": "https://offnews.bg/sviat/ruski-hakeri-opitvali-da-otkradnat-korespondentciata-na-izvestni-figur-687033.html", "text": "Руските хакери, които миналия месец бяха официално обвинени от специалния разследващ прокурор в САЩ, години наред са се опитвали да откраднат личната кореспонденция на някои от най-известните фигури на православието, констатира разследване на Асошиейтед прес, съобщи БТА. На прицел са били взети главните помощници на Вселенския патриарх Вартоломей Първи, който е смятан за пръв между равни сред лидерите на световното православие.Базираният в Истанбул патриарх в момента обмисля дали да приеме украинското искане за откъсване на църквата на тази страна от Русия. Този евентуален разрив се подклажда и от военния конфликт между украинските въоръжени сили и подкрепяните от Русия сепаратисти в Източна Украйна.Проучването на АП се базира на списък от 4700 имейл адреси, станали прицел на хакерските атаки. Списъкът е бил предоставен миналата година от компанията \"Секюъуъркс\" - дъщерна фирма на концерна \"Дел текнолъджис\".АП от месеци изучава предоставените й данни, разкривайки как известната руска хакерска групировка \"Фенси беър\" се е опитвала да разбие електронните пощи на Демократическата партия в САЩ, на доставчици на американските въоръжени сили, на служители от разузнаването, на международно известни журналисти и дори на съпруги на американски военни.През юли в рамките на продължаващото разследване на специалния прокурор Робърт Мълър за руската намеса в изборите в САЩ през 2016 г. съдебен състав в САЩ идентифицира 12 агенти на руското разузнаване, които според него стоят зад хакерските атаки срещу кандидатпрезидентската кампания на Хилари Клинтън.Руската православна църква каза, че не разполага с информация за хакерските атаки и отказа коментар. Руски служители припомниха на Асошиейтед прес, че Кремъл отрича да има нещо общо с \"Фенси беър\".", "date": "2018.08.28", "title": "Руски хакери опитвали да откраднат кореспонденцията на известни фигури на православието"}
{"url": "https://offnews.bg/ikonomika/danni-na-bsk-chuzhdite-investitori-biagat-kato-diavol-ot-tamian-ot-ba-687022.html", "text": "“Определящ за икономиката на една страна е инвестиционният климат, а индикатор за качеството на бизнес климата е размерът на инвестициите, в частност – чуждестранните инвестиции. В периода 2007-2017 г. общият обем на инвестициите у нас остава непроменен (около 18 млрд. лв. годишно, с пик през 2008 г., когато са 24 млрд. лв.), благодарение най-вече на местните инвестиции, т.е. на инициативата на българския предприемач.“Това заяви изпълнителният председател на БСК Радосвет Радев на пресконференция днес.Камарата представи резултатите от анализ на чуждестранните инвестиции у нас в периода 2007-2017 г. За разглеждания 10-годишен период преките чуждестранни инвестиции (ПЧИ) са намалели 10 пъти в абсолютна стойност и 14 пъти като процент от БВП. От 17,7 млрд. лв. през 2007 г. ПЧИ падат на 1,8 млрд. лв. през 2017 г., а като процент от БВП от 28% през 2007 г. намаляват до 2% през 2017 г.Според него е вярно, че корпоративното данъчно облагане у нас е атрактивно, но това не е достатъчна предпоставка за привличане на външен ресурс.Зам.-председателят на БСК Камен Колев подчерта, че оптималното ниво на ПЧИ за всяка една икономика е около 10% от БВП, докато у нас те не надхвърлят 2% от БВП. Според него, най-важните фактори за инвеститорите са спокойствието и сигурността, а това означава стабилна (без чести промени) нормативна уредба, гарантирана сигурност на собствеността и качествено правораздаване, ниско ниво на регулиране и качествено административно обслужване, вкл. електронизация на административните услуги.", "date": "2018.08.28", "title": "Данни на БСК: Чуждите инвеститори бягат като дявол от тамян от България"}
{"url": "https://offnews.bg/drugi/zvezda-na-formula-1-pristiga-v-balgaria-za-karting-sastezanie-687028.html", "text": "Бившият пилот от Формула 1 Витантонио Лиуци ще посети България, за да вземе участие в първото отборно картинг състезание за издръжливост от типа \"24 часа на Льо Ман\". Състезателят има зад гърба си 6 сезона като пилот в най-гледаната автомобилна надпревара.Връхна точка в кариерата му на картинг състезател е 2001 година, когато печели световния шампионат. Лиуци успява и да победи Михаел Шумахер на собствената му писта в Германия. Пилотът е част от отборите на Ред Бул, Торо Росо като съотборник на 4-кратния Световен Шампион във Формула 1, Себастиан Фетел, Форс Индия, ХРТ.Също така, участие в ЕКО 12 часа на България, ще вземе и бившият състезател в Мото ГП, Лукаш Пешек, който ще бъде съотборник в ЕКО Рейсинг Тийм на небезизвестният мотоциклетист Мартин Чой, който има солиден опит в надпреварите за издържливост, с три участие на 24-те часа на Льо Ман с мотоциклети.Витантонио Лиуци ще мери сили на Еко 12 часа на България срещу познати имена в моторспорта, в България и чужбина. Тоньо ще бъде в отбор със Световния Шампион по картинг през 2000-та година, Колин Браун, победил Люис Хамилтън и Нико Розберг за титлата.Надпреварата ще се проведе на 16-ти септември на картинг писта Пауталия в Кюстендил и ще бъде първата по рода си у нас, като в нея ще се включат 18 отбора от България и 10 международни. Входът е свободен за всички желаещи да се докоснат до света на моторспорта и усетят адреналина на високите скорости.", "date": "2018.08.28", "title": "Звезда на Формула 1 пристига в България за картинг състезание"}
{"url": "https://offnews.bg/analizi-i-komentari/letalen-izhod-parvo-za-horata-a-niakoj-den-ne-daj-bozhe-i-za-687020.html", "text": "Няма да открия Америка, ако кажа, че главният проблем на България днес е управленският, т.е. това е начинът на управляването.Държавата и отделните нейни подсистеми и институции не се управляват никак добре.Всяка система трябва да има свои цели, за постигането на тези цели се разработват стратегии и се заделят необходимите ресурси.Едно управление е ефективно, когато е в състояние да постига колкото се може по-големи цели с наличните ресурси или да постига дадени цели с колкото се може по-малко ресурси. А най-ефективно стратегираща и управлявана е система, която е в състояние да постига колкото се може по-големи цели с колкото се може по-малко ресурси.Едно ниво на управление се нарича стратегическо, и защото то е дългосрочно, и защото вижда нещата отгоре, от най-високо и може да сглоби целия пъзел, да определи хоризонта на целите и нивото на амбициите - все неща, които по-ниските нива не могат да правят успешно, поради недостиг на информация и дефицит от правомощия.Ето поради тези (най-малкото) причини, може да се разбере защо главният проблем на България е управленският и е закодиран в управляването. Този проблем е майката на всички други проблеми на обществото ни. Каквото и да се случи или да не се случи, ако разчоплиш коричката на повърхността, отдолу ще бликне кръвта на лошите управленски решения или нерешения, действия или бездействия.Не би могло и да бъде другояче. Как да се управлява ефективно системата \"България\", когато:1. Няма цели. Кой ще ни каже в името на какво е всичката тази българска мъка, защо ги ручаме жабетата, накъде вървим, защо точно така вървим и точно по този път? Не се определят цели, не се конструира смисъл за това към какво се стремим, какво искаме да постигнем, какви са критериите, по които да оценим успяваме ли или не...2. Няма стратегия, няма дългосрочна визия, всичко е ден за ден, нещо да се усвои, нещо да се отиграе пред обществото, нещо да мине между капките, без да се забележи, нещо за парадиране и пиар...3. Хората, които ръководят процесите в държавата, нейните подсистеми, институциите, общините, не познават процесите, които ръководят, нямат стратегическия поглед, който сглобява пъзела, който вижда нещата като интегративно и комплексно цяло; те не познават процесите, които управляват, структурите, които ръководят; не владеят съвременни мениджърски технологии, не са чели поне 1-2 от по-по-най-ключовите книги за ефективно управление.Тези хора имат основно следните две присъщности – едната е опиянението от властта, което ги кара да мислят, че като кажат нещо, то трябва да стане на всяка цена и с цената на всичко; другата е жестоката заблуда, че компетенциите, които им дава постът вървят неразривно с компетентността за да упражняват този пост. Те си мислят, че всичко им е ясно и е въпрос на заповед, на агресивен натиск, на огромна енергия на принципа луд умора няма, на властово безпрекословна воля („имаме воля/ялов е мами“!).4. Всичко, което се случва в управлението на всички нива е максимум да се правят правилни неща по неправилен начин или неправилни неща по правилен начин. Но това, че едното от нещата или начина е правилно не е достатъчно. Трябва да се правят правилните неща по правилен начин.Науките за управлението (а и Науката за сигурността като такава) учат онези, които искат да се научат и на това – как да се правят правилните неща, и на това – как нещата да се правят по правилен начин. Но ангажирани с управляването, които или презират науката, защото са неуки, или са се взели насериозно в науката, защото мислят, че тя е просто нещо и като нищо можеш без много труд и четене да станеш учен човек, те в еднаква степен са хипнотизирани от налучкването, че нещо е правилно или че нещо може да се направи по правилен начин. Това им стига да си повярват!Вземат те например нещо правилно, нещо, което се прави и \"на Запад\". Издигат го в мантра, в култ и после юруш, заповядват го, удрят по масата, нареждат – по заповед на щуката да се случи на минутата! И така правилното нещо се прави по абсолютно неправилен начин, хаби енергия, ресурси, време и става нещо като нищо на света. Колко правилни неща, функциониращи отлично на Запад окепазихме заради некомпетентни и арогантни ръководители. Българският преход от едната страна на монетата си е гробище от неправилно направени правилни неща.Или пак такива ръководители научават някакъв правилен начин, подход, процес, чалъм, както той се осъществява \"на Запад\" и решават да го внедряват като работа, като мислене, като действие, като процедура у нас. Удрят по масата и заявяват категорично на примрелите си от страх подчинени – ще правите нещата така, както ви казвам и не искам да чувам мнения, различни от моето!Но работата е там, че те искат по този правилен начин да се прави нещо абсурдно, нелепо, ненужно, неадекватно, съществуващо само в техните болни фантазии. И отново се хабят енергия, ресурси, време и отново това нещо става нещо като нищо на света... Българският преход от другата страна на монетата си е сметище от правилно направени неправилни неща.***Това са нЕкои мои разсъждения защо в България сме зле и не се вижда как ще станем по-добре. То е заради управляването. Управляването не е главно интуитивна дейност, не се прави на принципа Дайте да дадем! То е визия, мисъл, отговорност и непрекъсната работа над себе си – да надграждаш, да се учиш от своите грешки и акъла на кадърните, да знаеш и можеш днес повече от вчера, а утре – повече от днес.Ние трябва да върнем доверието в управляването. По-скоро – то трябва да си върне нашето доверие. Управляването на България и в България не е добро, не е такова, каквото трябва.Разбира се, че е важно не само как се управлява, но и кой управлява.Ала както съм изтъквал, аз и такива като мен нямаме нито сили, нито време, нито способност, нито морално право да се опитваме да влияем на избора на хората, които ни управляват. Но поне можем да кажем на онези, които ни избират управляващите, че тези управляващи трябва да управляват различно от досега. Много скъпо ни излиза неправилното управляване. Цената му вече започва да се измерва не само с жизнен стандарт, но и с човешки животи. Неправилното управляване е болест на държавата с летален изход – първо за хората, а някой ден, не дай Боже – и за самата държава.Б. ред. - Статията на проф. Николай Слатински е от личния му фейсбук профил.", "date": "2018.08.28", "title": "Летален изход – първо за хората, а някой ден, не дай Боже – и за самата държава"}
{"url": "https://offnews.bg/kultura/sgradata-na-sofijskata-pozharna-shte-bade-izrisuvana-v-grafiti-687002.html", "text": "Сградата на столичната пожарна на ул. \"Екзарх Йосиф\" 46 ще се превърне в огромно художествено платно.Във връзка с професионалния празник на пожарникарите (14 септември) и като част от  2018 една от фасадите на постройката ще се трансформира в платно за мащабно графити произведение, чиято концепция ще бъде изненада за посетителите и жителите на столицата.С проекта ще се заемат графити артистите от 140 ideas. КвАРТал фестивал ще се проведе между 14 и 16 септември, а главната цел на фестивала е представяне на богатото културно наследство на стария еврейски квартал – един от най-колоритните и интересни райони от близкото минало на София.", "date": "2018.08.28", "title": "Сградата на софийската пожарна ще бъде изрисувана в графити"}
{"url": "https://offnews.bg/politika/desni-ostavkata-na-moskovski-e-zadalzhitelna-borisov-da-ne-mu-tarsi-687005.html", "text": "Министър Ивайло Московски да подаде оставка, след като за три мандата не успя да въведе задължение за използване на предпазни колани при пътуване в автобус. За това настояват от Демократична България. Те посочват, че \"въпреки многократните обещания, които даваше след всяка катастрофа с много жертви, Московски не намери воля да внесе навреме предложения за изменение в законите и да настоява мнозинството в парламента да ги приеме. Това не беше негова кауза\". В текста на Демократична България се казва още: След поредната трагедия, отнела живота на 17 души, министърът пак дава обещания.Повече никой не може да чака. Оставката на Московски е задължителната политическа отговорност, която управлението и мнозинството трябва да поемат и лично министър председателят Борисов, чийто избор е Московски вече трети мандат. Дължат го на обществото за неизпълнените си обещания години наред. От 2011 година се води дебат за въвеждане на законово изискване за поставяне на колани в автобусите – без реален резултат. За периода на това бездействие, в множество инциденти с автобуси и микробуси, са загинали 34 души.Отговорност на премиера Борисов е да поиска оставката на Московски, не да се крие, а още по-малко да му търси друг удобен публичен пост. Всеки един ден оставане на Московски на поста е арогантна демонстрация на незачитане на стойността на човешкия живот.Призоваваме да бъдат приети изменения в нормативната уредба, които да гарантират:1. Задължително оборудване на всички автобуси с предпазни колани за всички седалки;2. Проверка от шофьора на всички пътници за закопчани колани преди да потегли;3. Отказ на шофьора да потегли, ако пътник не си е поставил колана;4. Аудио съобщения, които да информират за задължителното поставяне на колана;5. При техническите проверки на автобусите да се тества изправността на всички колани;6. Провеждане на информационни кампании за необходимостта за поставяне на колани.Настояваме още за независим одит на цялостната дейност на АПИ, както по възлагане на ремонти и изграждане на пътища, така и на поддръжката им. Настояваме за оставките на всички отговорни за това в продължение на години злополучният участък край Своге да не бъде ремонтиран и приведен съгласно всички стандарти за безопасност. Дългогодишната корупция при търговете за обществени поръчки, които се печелят непрозрачно от едни и същи фирми, приближени до властта, трябва да бъде прекратена, за да не бъдат жертвани повече човешки животи по некачествено изградени и неподдържани пътища. ", "date": "2018.08.28", "title": "Десни: Оставката на Московски е задължителна, Борисов да не му търси нов пост"}
{"url": "https://offnews.bg/tehnologii/vivacom-predstavi-moto-z3-smartfon-s-iztanchen-dizajn-i-dvojna-kamer-687000.html", "text": "Новият модел от третото поколение модулни смартфони на Motorola - Moto Z3 play впечатлява с почти безрамков дисплей и изтънчен дизайн.6 инчовият AMOLED Full HD+ екран със съотношение 18:9 прави всяко визуално изживяване по-ярко и истинско, а Corning Gorilla Glass 3 осигурява устойчивост и издръжливост.Иновативният дизайн се допълва от сензор за пръстов отпечатък, който се намира отстрани на смартфона и може да улесни всеки потребител.За да бъдат летните изживявания дълготрайни, Moto Z3 play пристига с модула Moto power pack – модерна, лека, допълнителна батерия от 2220 mAh, включена в комплекта. Moto power pack се прикрепя към мобилния телефон само с едно щракване и така получавате енергия до 40 часа на батерията без зареждане.Ярките изображения дори при ниска осветеност са гарантирани от основната 12 MP + 5 MP камера със сензор за дълбочина и подобрен софтуер за снимки.Предната 8 MP камера и двойната светодиодна светкавица ще подсигурят заснемането на перфектното селфи всеки път. В комбинация с множеството функции като оцветяването на част от снимката с избран цвят, плъзгащи се слайдери, замъгляване на фона и други, интелигентните камери гарантират висококачествени снимки във всяка ситуация.8-ядреният процесор Qualcomm Snapdragon 636 осигурява бързина, като същевременно щади батерията при ежедневна употреба. Смартфонът е оборудван и с 3000 mAh вградена батерия, 64 GB вътрешна памет, слот за MicroSD до 2 TB и лицево разпознаване.Стилният модел ще се предлага в цвят тъмно индиго.Motorola Moto Z3 Play е модерно предложение за всеки, а в комбинация със Smart U план от VIVACOM, той е достъпен на цена от 26.98 лева на месец.", "date": "2018.08.28", "title": "VIVACOM представи Moto Z3 - смартфон с изтънчен дизайн и двойна камера"}
{"url": "https://offnews.bg/ikonomika/29-leva-za-patuvane-s-atraktcionen-vlak-s-vagon-na-tcar-boris-iii-687003.html", "text": "На 23-и септември (неделя) по маршрута Горна Оряховица – Велико Търново – Трявна и обратно ще пътува атракционен влак с парен локомотив и вагон от царската композиция „Корона експрес”, съобщават от БДЖ. Събитието се организира съвместно от „БДЖ-Пътнически превози” ЕООД и община Велико Търново по повод честването на Деня на независимостта на България.Атракционният влак ще пътува в състав от шест пътнически вагона, като билетите за тях ще се продават предварително и ще бъдат със задължителна резервация на седящи места.Специална атракция за пътуващите и посетителите на празничното мероприятие е ретро подвижният състав на БДЖ.Влаковата композиция ще бъде теглена от парен локомотив № 16.27, като в състава й е включен личният вагон-салон на цар Борис III от „Корона експрес”. Всички желаещи ще могат да разгледат специално прикачения вагон, както и да се снимат с парния локомотив.Ретро влакът ще потегли от гара Горна Оряховица в 11:50 ч. и ще пристигне на гара Трапезица в 12:07 ч., където ще престои около час. През това време всички пътници и гости ще имат възможността да се потопят в атмосфера от епохата на прочитането на Манифеста за обявяване на независимостта на България, както и обявяването на Княз Фердинанд за български цар.След пресъздаването на историческата възстановка на гара Трапезица атракционната композиция ще продължи своето пътуване по маршрута си до Трявна. От гара Трявна в посока Горна Оряховица влакът ще замине в 15:00 ч.Цената на билета между Горна Оряховица и Трявна ще бъде 29.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място.Предварителната продажба на билети и резервацията на запазени места за пътуване с атракционния влак ще започне от утре 29-и август. Билети могат да бъдат закупени от билетните каси на гарите и бюрата в градовете: София, Горна Оряховица, Велико Търново, Дряново, Трявна, Русе, Варна и Пловдив.Парният локомотив № 16.27 е произведен през 1948 г. във “Wiener Lokomotivfabrik Floridsdorf”, Австрия, с фабричен № 17632. По-голямата част от експлоатационния му живот преминава по жп участъка Горна Оряховица – Стара Загора. Неговата максимална конструктивна скорост е 80 км/ч. Интересен факт за локомотив 16.27 е това, че машината е възстановена в оригиналния си „немскo/австрийски” (DR/ÖBB) вид като цветово решение, със снегоочистителен плуг, димоповдигащи щитове (крила) и други елементи. Освен 16.27 за момента в Европа има запазена за движение още една машина от този тип, която се намира в Люксембург.Първокласният вагон-салон № 050-1 е произведен през 1938 г. в „Linke Hoffman Werke-Breslau”, Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салон № 050-1 е със запазено луксозно обзавеждане, като специалните ламперии и дамаски са автентични.", "date": "2018.08.28", "title": "29 лева за пътуване с атракционен влак с вагон на цар Борис III"}
{"url": "https://offnews.bg/obshtestvo/niama-da-se-stroi-dzhamia-v-stolichnia-kvartal-orlandovtci-687006.html", "text": "Няма да се строи джамия в столичния квартал \"Орландовци\", посочват от кметството на район \"Сердика\".По искане на Главното мюфтийство от 2017 г. трябваше да се изгради джамия на ул. „Христо Батанджиев“ 28 в кв. „Орландовци“. Искането обаче е изтеглено на 26.07.2018 г., става ясно от отговор на Столична община след запитване от общинския съветник от ВМРО Димитър Антов.Преди повече от година Антов изпрати сигнал до кмета на София, до главния архитект, до кмета на района и други отговорни институции с настояване да бъде спрян строежът.Последваха и протести на жители от квартал \"Орландовци\" срещу изграждането на „молитвен храм“ на ул. „Христо Батанджиев“. Евродепутатът Ангел Джамбазки и общинският съветник Димитър Антов се включиха в протеста срещу намеренията на главния мюфтия Мустафа Алиш Хаджи.", "date": "2018.08.28", "title": "Няма да се строи джамия в столичния квартал 'Орландовци'"}
{"url": "https://offnews.bg/obshtestvo/okonchatelno-nimh-ne-iska-da-e-chast-ot-ban-izliza-na-protest-utre-687009.html", "text": "Работещите в Националния институт по метеоролигия и хидрология (НИМХ) излизат на протест утре. Решението ни е категорично – не желаем повече да сме част от Българската академия на науките. Повече от две седмици „преговори“, единствено върху предложението на БАН, ни убедиха окончателно\", посочват от НИМХ.Те публикуваха обръщение, в което се казва:Началото на протеста е предвидено за 09.00 часа пред сградата на БАН на бул. „Цар Освободител“, а в 9.30 часа пред сградата на Министерски съвет протестиращите ще поставят отново исканията си за извеждане на НИМХ от БАН.", "date": "2018.08.28", "title": "Окончателно: НИМХ не иска да е част от БАН, излиза на протест утре"}
{"url": "https://offnews.bg/lajfstajl/8-absurdni-nachina-po-koito-shofiorite-kriat-che-sa-bez-kolan-snimk-687007.html", "text": "Пътен полицай от Оклахома, САЩ, пресъздава 8 абсурдни начина, по които шофьорите се опитват да прикрият, че не носят колан. Дейвид Кастро работи като полицай от 2010 година през последните 5 години е\"пътен полицай\". Докато прави проверки той забелязва, че шофьорите измислят всевъзможни начини да прикрият, че не спазват основни закони.Той решава да пресъздаде по комичен начин най-популярните методи.\"Смятам, че смехът е универсален език и може да бъде използван за премахване на разделението между полицията и обществото. Целта ми е да помогна на хората да осъзнаят, че не сме роботи със значки. Ние сме хора и ни е грижа, без значение какво е мнението за полицията. Ние винаги ще защитаваме и ще служим на народа\", каза Кастро пред Bored Panda. Неговото желание е да накара хората да разберат, че слагането на колана отнема 2 секунди, но може да спаси живот. \"Насърчавам шофьорите да дойдат с нас и да видят от първа ръка някои от злополуките, на които ставаме свидетели. Тогава ще разберат колко важен е коланът. Напомняйте и на спътниците си да си слагат коланите, за да могат всички да се приберат безопасно вкъщи\", добавя Кастро.Ето 8-те най-абсурдни начина, с които шофьорите се \"измъкват\" от проверка на пътен полицай:1. \"Ако се скрия зад рамото си, няма да го видя и няма да ме спре\"2. \"Ако не гледам в него, няма да предизвикам излишно внимание\"3. \"Ако изглеждам нисък, няма да се вижда, че не нося колан.\"4. \"Като се почеша, няма да го видя. И той няма да ме види!\"5. \"Ако махна на полиция, може да не ме спре!\"6. \"Ако карам легнал, няма да види.\"7. \"Няма ме!\"8. \"Ако кара кучето ми, полицаят ще се умили и няма да ме спре.\"", "date": "2018.08.28", "title": "8 абсурдни начина, по които шофьорите крият, че са без колан (снимки)"}
{"url": "https://offnews.bg/obshtestvo/serafim-ot-jovkov-se-padna-na-maturata-po-literatura-687013.html", "text": "Разказът \"Серафим\" от Йордан Йовков се е паднал на днешния държавен зрелостен изпит по български език и литература, съобщи Министерството на образованието и науката.Матурата започна в 8 ч. с тест, а темата за последния въпрос от него - \"Доброта и самота\", бе съобщена в 12 ч. от съображения за сигурност. Явяващите се имаха право да изберат дали да пишат интерпретативно съчинение или есе по падналия се откъс.Изпитът продължи 4 астрономически часа, а за зрелостниците със специални потребности - 6 часа.Тестът и верните отговори ще бъдат оповестени след 16:30 ч. днес.Оценките ще бъдат обявени до 10 септември.Над 4 500 младежи заявиха участието си в днешната матура. Предстои от МОН да обявят колко от тях са се явили.На първата изпитна сесия - през пролетта - явилите се на матурата по български писаха върху \"Вяра\" от Никола Вапцаров.", "date": "2018.08.28", "title": "Серафим от Йовков се падна на матурата по литература"}
{"url": "https://offnews.bg/futbol/bizhutera-hvali-levski-686994.html", "text": "Бившият футболист и спортен директор на Левски Христо Йовов е доволен от представянето на \"сините\" в първите мачове под ръководството на сърбина със словенски паспорт Славиша Стоянович.Популярният с прозвището Бижутера Йовов е доволен от показваното от отбора самочувствие и игра, но вижда пропуски в кондиционно отношение, за които вината е на предишното треньорско ръководство.По думите на Йовов Левски доминира през първите 45 минути, след което настъпва спад. Това се видя и в последния мач с Етър във Велико Търново, когато Левски пази резултата.\"Все пак положителното е, че Левски е сплотен, играе по-нападателно и това радва окото на привържениците\", допълва Йовов пред \"Тема Спорт\".Според него Лудогорец остава фаворит за титлата, а с шансове са още Левски и ЦСКА, който също демонстрира приятен футбол според неговата преценка.", "date": "2018.08.28", "title": "Бижутера хвали Левски"}
{"url": "https://offnews.bg/tenis/federer-us-open-se-prevarna-v-po-goliam-prioritet-za-men-687015.html", "text": "Швейцарската легенда в мъжкия тенис Роджър Федерер не е печелил турнира от Големия шлем US Open от 2008 година и сега е пределно мотивиран да се завърне в Ню Йорк, триумфирайки с трофея.\"Това ще значи всичко за мен. Тази година US Open се превърна в по-голям приоритет от миналия сезон. Не, защото не беше важен през 2017, а защото се бях съсредоточил върху \"Уимбълдън\".Беше ми трудно миналата година, когато не се чувствах на 100%. Знаех още в началото, че няма да мога да спечеля турнира. Нужно беше играчите да се отказват срещу мен или да правят най-слабите си мачове, за да имам шанс. В края на турнира това вече не беше възможно.Постъпих правилно. Финалът на \"Уимбълдън\" не беше добър за мен. Не съм доволен как играх, но бях уморен. А Новак беше много добър. Това беше просто един мач, който забравям. Сега се чувствам готов и това е важното\", каза Федерер.Маестрото ще стартира в надпреварата срещу японеца Йошихито Нишиока тази вечер не по-рано от 19:00 часа българско време. Новак Джокович започва участието си на US Open днес, като в среща от първия кръг ще се изправи срещу унгареца Мартон Фучович. Двубоят между двамата е втори на \"Артър Аш\" и ще започне веднага след сблъсъка между Саманта Стосър и Каролина Вожняцки, които откриват програмата на корта.Корт \"Артър Аш\", след 19,00 часа българско време: Саманта Стосър - Каролина Вожняцки, Новак Джокович - Мартон Фучович, Йошихито Нишиока - Роджър Федерер, Мадисън Кийс - Полин ПерментиеКорт \"Луис Армстронг\", след 18,00 часа: Андреа Петкович - Йелена Остапенко, Маргарита Гаспарян - Ангелик Кербер, Петер Полански - Александър Зверев, Ник Кириос - Раду Албот, Мария Шарапова - Пати ШнидерКорт \"Грандстенд\", след 18,00 часа: Наоми Осака - Лаура Зигемунд, Марин Чилич - Мариус Копил, Каролин Гарсия - Джоана Конта, Франсис Тиафо - Адриан МанариноКорт 17, след 18,00 часа: Петра Квитова - Янина Викмайер, Кирстен Флипкенс - Коко Вандевеге, Фабио Фонини - Майкъл Мо, Максимилиан Мартерер - Кей Нишикори", "date": "2018.08.28", "title": "Федерер: US Open се превърна в по-голям приоритет за мен"}
{"url": "https://offnews.bg/zdrave/evropejski-den-na-sporta-v-uchilishte-na-28-septemvri-687039.html", "text": "Нивата на затлъстяване при децата и тийнейджърите са се увеличили десет пъти през последните четири десетилетия. България е на пето място в Европа по детско затлъстяване. За да привлече децата към спорта, сдружение \"BG Бъди активен\" ги кани да се присъединят към Европейския ден на спорта в училище, който тази година ще се проведе на 28 септември.Денят е посветен на насърчаването на физическата активност сред учениците, като се залага на елемента на забавлението. През последните три години в инициативата са се включили повече от 200 000 ученици, 80 хил. от които участваха миналата година.Проектът \"Европейски ден на спорта в училище\" бе определен като \"история на успеха\" от експертна група от Генералната дирекция “Образование, младеж, спорт и култура” на Европейската комисия.Европейският ден за спорт в училище е вдъхновен от Унгарския спортен ден на училището, организиран за първи път преди повече от 10 години от унгарската училищна спортна федерация.", "date": "2018.08.28", "title": "Европейски ден на спорта в училище на 28 септември"}
{"url": "https://offnews.bg/obshtestvo/mon-nakaza-trima-dushi-zaradi-gafa-s-parvoto-klasirane-za-gimnaziite-686992.html", "text": "Министерството на образованието и науката е наложило три дисциплинарни наказания заради .Началникът на Регионалното управление на образованието в столицата Ваня Кастрева е с порицание, а експертите от РУО Камен Радев и Ваня Станчева са наказани с отлагане на повишението в ранг с една година, съобщиха от МОН за OFFNews в отговор на наше запитване.Налагането на наказанията бе поискано от министър Красимир Вълчев, след като бяха сбъркани изчисленията на баловете за Технологичното училище \"Електронни системи\" (ТУЕС) към Техническия университет в София, Националната природо-математическа гимназия (НПМГ), Професионалната гимназия по електроника \"Джон Атанасов\" и Професионалната гимназия по строителство и архитектура (паралелка „Парково строителство“).Едната грешка се състоеше в това, че оценката по математика не беше умножена по три, а беше взета веднъж, другата - че за паралелката в НПМГ с физика оценката по олимпиадата по предмета не беше удвоена, а взета веднъж.Гафът създаде голямо напрежение сред родителите и наложи свалянето на класирането само час след публикуването му. Те чакаха часове, докато списъците отново бъдат качени, а грешките - поправени.Седмица по-късно министър Вълчев коментира, че  и заяви, че ще иска наказания за трима души.Те са били наложени след проверка на вътрешния инспекторат на Министерството на образованието и науката, а решенията вече са връчени на тримата служители.", "date": "2018.08.28", "title": "МОН наказа трима души заради гафа с първото класиране за гимназиите"}
{"url": "https://offnews.bg/futbol/mourinio-se-obidi-sled-zagubata-na-iunajted-s-0-3-ot-totnam-686997.html", "text": "Мениджърът на Манчестър Юнайтед Жозе Моуриньо се обиди на репортерите след загубата с 0:3 от Тотнъм на \"Олд Трафорд\" от третия кръг на Премиър лийг. Поражението засили кризата в Юнайтед и увеличи шансовете португалецът да бъде уволнен.На пресконференцията след мача Моуриньо се обърна към журналистите с призив да бъде уважаван повече.\"Знаете какъв е резултата - 3:0. А тези три пръста какво означават? Това са титлите в Англия, които съм спечелил. Те са повече, отколкото на останалите 19 мениджъри взети заедно. Аз имам три, а те - две. Така, че повече уважение\", заяви Моуриньо, след което напусна залата.В действителност действащите мениджъри в Премиър лийг, ставали шампиони са само Мануел Пелегрини и Джосеп Гуардиола.Иначе Тотнъм продължава с прекрасното си представяне от началото на сезона, записвайки трета поредна победа в актива си. На \"Олд Трафорд\" и гостите се развихриха през втората част и поставиха на колене своя съперник. В 50-ата Хари Кейн откри резултата, а в 52-ата Лукас Моура удвои. Бразилецът бе автор и на третия гол за своя тим в 83-ата минута.", "date": "2018.08.28", "title": "Моуриньо се обиди след загубата на Юнайтед с 0:3 от Тотнъм"}
{"url": "https://offnews.bg/sviat/seks-skandalite-vav-vatikana-izbuhvat-s-nova-sila-veche-se-iska-ost-687010.html", "text": "Скандалът около сексуалните посегателства на католически свещеници избухна с нова сила по страниците на американския печат след публикуването в неделя на откритото писмо на бившия посланик на Ватикана в САЩ архиепископ Карло Мария Вигано, пише днес в. \"Вашингтон пост\".В безпрецедентното си писмо 77-годишният вече Вигано, сменен като посланик преди 2 г., обвинява папа Франциск, че е бил информиран за сексуалните похождения и корумпираните нрави на бившия архиепископ на Вашингтон Тиодор Маккарик, но ги е прикривал. За обвиненията срещу Маккарик е знаел и предишният папа, Бенедикт Шестнадесети, пише ексдипломатът - човек от висшите кръгове на Ватикана.Нито сегашният, нито предишният папа са потвърдили или отхвърлили тези обвинения, отбелязва \"Вашингтон пост\". В една институция, която очаква безпрекословно подчинение на трона на Свети Петър, наблюдателите, опитващи се да схванат същността на безпрецедентния порицаващ ход на Вигано виждат свидетелство за вътрешните войни между консерватори и либерали във Ватикана при \"царуването\" на Франциск, пише американският всекидневник. Особено през последните месеци Вигано - комуто Франциск отказа традиционното повишение до кардинал след изтичане на посланическия му мандат в САЩ - открито застава на страната на най-яростните критици на сегашния папа. Тези консервативни висши санове са вбесени, че първият латиноамерикански папа се опитва да протегне ръка към хомосексуалните и разведени католици и открито оспорват неговите становища, посочва всекидневникът.Показателно е заглавието по темата и на друг авторитетен американски вестник, \"Ню Йорк таймс\":Този уикенд стана ясно колко гневни са политическите и доктриналните врагове на папа Франциск, пише всекидневникът по повод откритото писмо на архиепископ Вигано, в което се иска неговата оставка заради прикриването на деянията на бившия кардинал Маккарик.Според Вигано сексуалните похождения на висши духовници, които сега излизат наяве, са резултат от \"хомосексуалното течение\" във ватиканската йерархия, пише \"Ню Йорк таймс\". Неговото писмо, появило се в разгара на деликатната визита на папата в Ирландия, дава идеологически израз на ватиканската опозиция, която превръща кризата около сексуалните посегателства в свое оръжие, за да постави под заплаха не само курса на Франциск, но и неговото папство изобщо. Така противниците на аржентинския папа най-малкото връщат в центъра на дебатите въпроса за хомосексуалността в Католическата църква, защото много консерватори смятат, че именно този въпрос стои в основата на скандала със сексуалните посегателства, подчертава вестникът, цитиран от БТА.Интригите и борбите за власт във Ватикана не са нищо ново, но те обикновено остават в рамките на средновековните стени или просто прелитат над главите на редовите католици по света. Този път обаче битката се води по изключително открит и брутален начин. Тя се подхранва от медиите на модерната епоха, от неохотата на папата да затвори устите на критиците си, а и самият предмет на скандала - сексуални посегателства срещу деца - изглежда повече от всичко друго е причина за бягството от редиците на правоверните.Обвиненията в писмото на Вигано не са подкрепени с доказателства. Запитан в неделя дали те са верни, Франциск каза, че те не заслужават да им отговаря. Те обаче си остават сериозни сериозни и мъглявите отговори на папата само задълбочават публичния интерес, особено към ключовото обвинение - че той е бил информиран за сексуалните похождения на Маккарик с млади семинаристи и не е предприел нищо, заключава \"Ню Йорк таймс\", като отбелязва, че исканията за оставка на папата съвсем не са случайни.", "date": "2018.08.28", "title": "Секс скандалите  във Ватикана избухват с нова сила,  вече се иска оставка на папата"}
{"url": "https://offnews.bg/temida/olimpi-katev-vzemat-li-dvoretca-vrana-ot-tcaria-vatre-shte-se-nastan-686998.html", "text": "Ако държавата вземе двореца „Врана” и напъди Царя от неговия дом, скоро там ще бъде резиденция на някои от тези хора, които икономисват от асфалта, или на някой от олигарсите. А мотивът ще бъде, че държавата няма пари да го стопанисва. Това каза бившият депутат от НДСВ и екс областен управител на София Олимпи Кътев по бТВ. Софийския градски съд реши на първа инстанция реши, че дворецът „Врана” е собственост на държавата, а не на бившия премиер Симеон Сакскобургготски.„Във „Врана” всичко беше използвано като чуждо. Беше даден на Съюза на българските писатели, там творяха социалистическата литература. Да сте чули обикновен български гражданин да е ходил и да е ползвал? Сега всеки, който пожелае срещу левче-две, може да го посети и да го види”, посочи Олимпи Кътев.Не обсъждам решенията на съда – правилни или неправилни, те са взети, допълни той. „Съществува и една независима съдебна инстанция извън България, която решава финално. През септември изтича 5-месечният срок, който съдът в Страсбург даде на българската държава и на наследниците на царското семейство да се споразумеят за тези имоти. Царят подаде ръка преди няколко месеца и каза, че е готов за споразумение”, отбеляза Кътев.По думите на бившия областен управител, ако не се стигне до споразумение, България може да бъде осъдена за милиони. Той даде пример с делата на гръцкия крал Константин и с румънския крал Михай, чиито имоти са били върнати. През 1947 г. отечественофронтовското правителство на Кимон Георгиев одържавява всички частни имоти и вещи на царското семейство. „Къде има в света има държава, която да одържавява държавно имущество? Ако тези дворци, вилици, чинии и чаши са били държавни, защо трябва да се одържавяват”, попита риторично Кътев.", "date": "2018.08.28", "title": "Олимпи Кътев: Вземат ли двореца Врана от царя, вътре ще се настани олигарх"}
{"url": "https://offnews.bg/112/ognebortci-spasiha-100-koshera-v-plevensko-selo-687001.html", "text": "Огнеборци вчера са спасили 100 пчелни кошери от пожар в плевенското село Милковица, съобщиха от РДПБЗН - Плевен.Служители от Районната служба с Гулянци са погасили пожари в сухи треви в землищата на селата Долни Вит и Милковица и така са спасили пчелните семейства.От Районната дирекция \"Пожарна безопасност и защита на населението\" в Плевен напомнят, че пожарите в сухи треви и нискостеблена растителност са свързани с голям разход на ресурси на пожарните служби и че създават реална опасност огънят да се прехвърли в горски масиви, да обхване трайни насаждения, стопански сгради, вилни или жилищни постройки. Практиката показва, че тези пожари нанасят значителни икономически и екологични щети.От службата посочват, че всяка небрежност може да причини възникване на стихийни и трудни за овладяване пожари и апелират да не се пали огън на открито, съобщава БТА.", "date": "2018.08.28", "title": "Огнеборци спасиха 100 кошера в плевенско село"}
{"url": "https://offnews.bg/sviat/amerika-se-sboguva-s-areta-franklin-poklonenieto-zapochva-ot-dnes-v-d-686993.html", "text": "Америка се прощава с великата соул певица Арета Франклин.Почитателите й се сбогуват от днес с нея в Детройт. Тленните останки са изложени в Музея за афроамериканската история в града, предадоха световните медии.Плеяда от звезди ще пеят на опелото, което ще бъде на 31 август в Детройт. Сред изпълнителите ще са СтивиУондър, Дженифър Хъдсън, Фейт Хил, Шака Кан, Йоланда Адамс, Дженифър Холидей и синът на Франклин - Едуард Франклин, уточнява БТА. На церемонията, която ще отразява силните госпъл корени на Франклин, ще пеят и редица госпъл изпълнители като Марвин Сап, Ванеса Бел Армстронг и Кларк Систърс.Арета Франклин ще бъде погребана в градското гробище на Детройт. Сред множеството посетители, които се очакват от днес в Музея на афроамериканската история, са и семейство Обама. Арета Франклин ще бъде погребана в градското гробище на Детройт. Тя почина на 16 август на 76 години. ", "date": "2018.08.28", "title": "Америка се сбогува с Арета Франклин, поклонението започва от днес в Детройт"}
{"url": "https://offnews.bg/futbol/braziletc-ot-tcska-se-pribra-v-rodinata-si-686991.html", "text": "Левият бек на ЦСКА Жеферсон Телес се е прибрал в Бразилия. Бранителят е в лазарета от близо 20 дни, след като се контузи на последната тренировка преди първия мач с Копенхаген от Лига Европа.В крайна сметка се оказа, че травмата му е сериозна, претърпя операция в Германия и ще отсъства поне 2 месеца. В следващите 3 седмици той ще се възстановява в родината си по специална програма, информира \"Тема Спорт\".Жеферсон замина за Бразилия вечерта в неделя. Не е изключено бранителят да бъде изпратен и на процедури в клиниката в Щутгарт, с която ЦСКА работи, но това вероятно ще стане на по-късен етап.Има голяма вероятност \"армейците\" да вземат още един ляв бек предвид травмата на Жеферсон. В момента те имат само младока Ангел Лясков. Той се представя солидно в отсъствието на бразилеца, като направи силни минути и в мача с Верея.На \"Армията\" се опитват да се подсилят и с офанзивен халф, като развитие по тези трансфери трябва да има в близките дни.Позитивните новини около контузените в ЦСКА са свързани с Жоржиньо. Бразилецът вече тренира на облекчен режим, като скоро се очаква да се включи и пълноценно в заниманията.Сънародникът му Енрике Рафаел обаче ще остане в лазарета поне още два месеца. И той заедно с Жеферсон се очаква да се завърне в игра едва в края на октомври или през ноември. Крилото се възстановява от счупена ключица.", "date": "2018.08.28", "title": "Бразилец от ЦСКА се прибра в родината си"}
{"url": "https://offnews.bg/izvan-terena/20-godishen-futbolist-na-volfsburg-ne-iska-da-podkrepia-gejovete-687004.html", "text": "20-годишният хърватски халф на Волфсбург Йосип Брекало се изказа срещу вълната от гей толерантност, заляла Бундеслигата.Макар открито заявилите своята хомосексуалност играчи да се броят на пръсти, то от този сезон всички капитани на отбори са задължени да носят ленти с цветовете на дъгата в подкрепа на гейовете.\"Не искам да я нося. Възпитан съм в религиозни традиции. Това, че са избрали такъв път в живота е тяхно право, отнасям се нормално към това.Но не съм длъжен да нося символ в подкрепа на чужди убеждения\", казва Брекало. Младокът е далеч от капитанската лента във Волфсбург, която носи Гилавоги. Той явно няма проблем с цветовете й.", "date": "2018.08.28", "title": "20-годишен футболист на Волфсбург не иска да подкрепя гейовете"}
{"url": "https://offnews.bg/obshtestvo/sv-mojsej-murin-bil-razbojnik-pokrovitel-e-na-afrikantcite-686955.html", "text": "Църквата почита днес преподобни Мойсей Мурин.Той е роден като роб в Етиопия. Обвинен в кражба, собствениците му го изгонват и той се присъединява към банда разбойници. Неговият висок ръст, необикновена сила и безстрашие му спечелили скоро уважението на разбойниците и Мойсей им станал главатар. Не знаел ни страх, ни жалост. Бил готов на всичко, за да отмъсти на врага или да извърши замислено злодеяние.По-късно Моисей намира убежище в един манастир. След срещата си със Св. Макарий и Св. Исидор той приема християнството и става монах, по-късно презвитер. Убит е заедно с 6 свои ученици през 405 г., когато берберите нападат манастира. Св. Моисей Мурин е покровител на африканците.", "date": "2018.08.28", "title": "Св. Мойсей Мурин бил разбойник, покровител е на африканците"}
{"url": "https://offnews.bg/sviat/kontejner-s-gaz-plamna-do-statuiata-na-svobodata-evakuiraha-hiliadi-t-686983.html", "text": "Около 3000 души бяха евакуирани от Статуята на Свободата, след като на строителна площадка в района избухна пожар, съобщи нюйоркската противопожарна служба, цитирана от АФП и БНР.Контейнер с газ пропан на строителна площадка на Либърти айлънд е бил обхванат от пламъци малко преди 16 ч. по Гринуич.островът, който в този сезон приема хиляди туристи дневно, беше евакуиран за повече от два часа.По-късно пожарникарите съобщиха, че пожарът е овладян.", "date": "2018.08.28", "title": "Контейнер с газ пламна до Статуята на свободата, евакуираха хиляди туристи"}
{"url": "https://offnews.bg/obshtestvo/otkrijte-tajnia-versaj-na-maria-antoaneta-686932.html", "text": "Чували ли сте за тайния Версай на Мария-Антоанета?Кралското селце е дворец, замаскиран като селска къща, скрита в градините на Версай. Роматичното убежище на Мария-Антоанета, замислено от нея като спомен за безгрижната ѝ младост във Виена, е оставено да се руши след революцията.В наше време - два века по-късно, възстановяването му най-после започва. През 2018 г. то отваря врати за широката публика, възстановено в първоначалната си слава като уникално бижу на Версай.По повод възстановяването му, документалната драма ще разкрие величието на Мария-Антоанета като господарка на модата и стила и ще разкаже сагата на легендарната кралица на Франция от Виена до смъртта ѝ на гилотината. Интимен портрет на жена, изпреварила времето си, уловена във вихъра на историята.За тайния Версай разказва в едноименния филм документалният исторически канал  тази вечер, от 22:00.", "date": "2018.08.28", "title": "Открийте тайния Версай на Мария-Антоанета"}
{"url": "https://offnews.bg/obshtestvo/spirat-vodata-na-5-mesta-v-stolitcata-686926.html", "text": "„Софийска вода” временно ще прекъсне водоснабдяването в части на столицата, съобщиха от дружеството. Подмяна на сградни водопроводни отклонения на ул. „Съединение“ в с. Лозен налага спиране на водоподаването от 10:00 до 19:00 часа в района на: ул. „Кайгана“, ул. „Свети Свети Кирил и Методий“ , ул. „Еделвайс“, ул. „Бузлуджа“ и ул. „Съединение“, ул. \"Дъб\", ул.\"Къси дол\", ул.\"Акация“, ул. „Преслав“, ул. „Съединение“, ул. „Варовита“, ул. „Крушите“. Районът между ул. „Съединение“, ул. „Васил Левски“, ул. „Могила“ и ул. „Теменуга“, ул. „Съединение“ от ул. „Лозен“ до АМ Тракия, м. Чикерица.Строително-монтажни работи на ул. „Полк. Владимир Серафимов“ в жк. „Младост“ 3 налагат спиране на водоподаването от 10:00 до 22:00 часа на ул. „Филип Аврамов“, ул. „Полк. Владимир Серафимов“, ул. „Свето Преображение“, ул. „Жечо Гюмюшев“. Във връзка с подмяна на сградно водопроводно отклонение на ул. 3 в кв. „Враждебна“ се налага спиране на водоподаването от 09:00 до 16:00 часа на ул. 61, ул. 4, ул. 25, ул. 1. Поради подмяна на уличен водопровод на ул. „Без име“ в кв. „Хиподрума“ се налага спиране на водоподаването от 09:00 до 21:00 часа на бл. 2 и бл. 9. Изграждане на сградно водопроводно отклонение на ул. „Велчо Атанасов“ в кв. „Подуяне“ налага спиране на водоподаването от 10:30 до 16:30 часа на ул. „Марагидик“ от ул. „Велчо Атанасов“ до ул. „Петър Богдан“. ", "date": "2018.08.28", "title": "Спират водата на 5 места в столицата"}
{"url": "https://offnews.bg/ikonomika/zhp-gigantat-simens-poiska-bdzh-da-spre-targa-za-novite-vlakove-686985.html", "text": "Германският технологичен гигант \"Сименс\" официално поиска от БДЖ да бъде спряна обществената поръчка за 42 нови влака, която бе обявена преди десетина дни, научи OFFNews от два независими източника.В деловодството на жп компанията на столичната ул. \"Иван Вазов\" е получено писмо от 13 страници, в което концернът настоява да се пренапишат условията на търга, така че да бъдат елиминирани клаузите, насочващи търга към избора на точно определен доставчик.Според източниците на OFFNews, \"Сименс\" искат да се променят голям брой спецификации за съвсем конкретни технически изисквания,  и също така посочват, че е абсурдно за дълги растояния да се ползват мотрисни влакове, които са за регионални превози.Обществената поръчка за новите влакове на БДЖ е с бюджет от 675 милиона лева. А условията са от абсурдни, по-абсурдни.Най-голямото безумие, безспорно, е това, че производителят ще поеме поддръжката на закупените влакове само за 15 години, а не за 30 както бе в първоначалния вариант. А за сервиза се плаща извън цената на мотрисите. За първите 15 години, през които новите влакове почти не се развалят, доставчикът ще вземе кеш от 225 милиона лева. За вторите 15 години от експлоатацията, когато новите влаковете ще започнат да окапват като зрели круши и ще се налагат далеч по-скъпи ремонти, БДЖ ще трябва да се оправят сами.Освен това жп превозвачът поръча влакове, които към ден днешен са напълно морално остарели - със скорост до 160 км/ч. Наистина сега в България почти няма железен път, на който да вдигнат повече, но не трябва да се забравя, че дори в най-оптимистичния вариант, който няма да се случи, новият подвижен състав трябва да дойде през 2024 г. После ще бъдат ползвани още 30-40 години. Минимум.Миналата година БДЖ пращат писма до четири производители на влакове за евентуалната цена за доставка на нови влакове. Получените оферти обаче имат твърде малко общо. Най-ниската е на полската ПЕСА Бидгош, която обещава доставка по задание срещу 390 милиона лева. Трите други производители обаче дават драстично по-високи цени. Става дума за далеч по-сериозни производители като Сименс, Щадлер и Шкода. Въпреки това БДЖ решава да обяви търга с бюджет, който е много далеч от средната цена на четирите оферти и се доближава единствено до предложението на ПЕСА. Което създава съмнения дали процедурата ще е честна.Освен това според заданието БДЖ ще ни вози в обикновени мотриси, като тези между Перник и София, от столицата до Варна - пътуване, което продължава минимум 9 часа. Вагоните ще са безкупейни, местата за големи куфари - почти никакви. При това мотрисите ще са къси с 230 места и според жп специалисти никога няма да изплатят разходите за закупуването им.", "date": "2018.08.28", "title": "Жп гигантът Сименс поиска БДЖ да спре търга за новите влакове"}
{"url": "https://offnews.bg/112/kamion-nadvisna-nad-lavov-most-686999.html", "text": "Камион надвисна над тунела на Лъвов мост в столицата, след като шофьорът е изгубил контрол над автомобила.Няма пострадали при инцидента, за който съобщи фейсбук група Забелязано в София. Сигналът е подаден около 10:20 ч. Предприети са действия по изтеглянето на камиона. Рано тази сутрин жена излетя с колата си в река Места при разклона за разложкото село Елешница. Водачката е изгубила контрол над автомобила, тя не е пострадала сериозно и сама се е обадила на телефон 112.Десет минути по-късно между село Места и град Добринище са се ударили пътнически автобус и микробус \"Мерцедес\". При сблъсъка няма пострадали, нанесени са само материални щети.", "date": "2018.08.28", "title": "Камион надвисна над Лъвов мост"}
{"url": "https://offnews.bg/obshtestvo/startira-voenno-uchenie-v-shabla-shte-se-provedat-planirani-vazdushni-686984.html", "text": "Военното учение \"Шабла\", при което пилоти на изтребители от авиобаза \"Граф Игнатиево\" ще провеждат експериментални и бойни стрелби, стартира днес.Министърът на отбраната Красимир Каракачанов и началникът на отбраната генерал Андрей Боцев ще наблюдават на зенитния полигон на ВВС „Шабла“ подготовката на екипажи от състава на Военновъздушните сили.Полетите се изпълняват с излитане и кацане от летище Граф Игнатиево. Ръководител на стрелбите е командирът на авиобаза Граф Игнатиево бригаден генерал Димитър Петров.В тренировъчните полети на изтребителната авиация в района на зенитния полигон „Шабла“ участват иекипажи на Су-25 от състава на Базата за предно разполагане – Безмер.Пилотите на щурмовата ни авиация провеждат морска подготовка като изпълняват полети на малка и пределно малка височина от летище Балчик", "date": "2018.08.28", "title": "Стартира военно учение в Шабла, ще се проведат планирани въздушни стрелби"}
{"url": "https://offnews.bg/112/turistka-gavratnala-6-butilki-v-magazin-na-slanchaka-bez-da-plati-686990.html", "text": "Крадлива туристка на Слънчев бряг изпила 6 малки бутилки твърд алкохол в магазин, без да плати. Куриозната кражба е заснета от камерите, съобщи бТВ. Туристката влязла сутринта в търговския обект и изпила три малки бутилки концентрат между рафтовете. Избирала си различни видове алкохол и си тръгнала. След час обаче жената се върнала и гаврътнала тайно още три малки бутилки. Тъй като й прилошало, тя върнала поръчката в една от плажните чанти, които се продават в магазина. Облекчена, крадлата си взела една минерална вода, платила я и напуснала обекта. ", "date": "2018.08.28", "title": "Туристка гаврътнала 6 бутилки в магазин на Слънчака, без да плати"}
{"url": "https://offnews.bg/obshtestvo/remont-promenia-dvizhenieto-po-bul-konstantin-velichkov-do-6-septem-686987.html", "text": "Ремонт по бул. \"Константин Величков\" налага промени в движението, съобщи Столична община.До 6 септември се забранява влизането на пътни превозни средства по дясна пътна лента на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Сливница“.От днес до въвеждане на постоянната организация на движение по бул. „Константин Величков“ и бул. „Възкресение“ (изграждането на обособеното трамвайно и автобусно трасе), автобусна спирка „МЕТРОСТАНЦИЯ К.ВЕЛИЧКОВ“ в посока бул. „Александър Стамболийски“ (за автобусни линии № № 11 и 83) се измества назад преди кръстовището с бул. „Тодор Александров“.Измества се трамвайна спирка ул. \"Цар Симеон\" (за трамвайна линия № 11) и автобусната спирка (за линии №№ 11 и 83) на бул. „Константин Величков“ назад в посока бул. „Тодор Александров“ на общавременна комбинирана спирка преди кръстовището с ул. „Цар Симеон“. ", "date": "2018.08.28", "title": "Ремонт променя движението по бул. 'Константин Величков' до 6 септември"}
{"url": "https://offnews.bg/obshtestvo/poveche-oblatci-i-dazhd-sledobednite-valezhi-se-zavrashtat-686977.html", "text": "Повече облаци ще има днес, на места в западната част от страната ще вали и гърми. Ще духа умерен до силен вятър. Максималните температури ще са между 26 и 31 градуса, според прогнозата на НИМХ. Над Черноморието облачността ще е променлива и на отделни места в сутрешните часове краткотрайно ще превали. Ще духа умерен, в южните райони и временно силен северен вятър. Максималните температури ще са между 27 и 30 градуса, а сред вълните от 2-3 бала до 27 градуса.  Облаци ще има в планините, на места и валежи, както и умерен вятър. Термометрите ще се качат до 21 градуса на 1200 м височина, а на 2000 метра – до около 14 градуса. През следващите дни ще има повече слънце, но следобедният дъжд се завръща на места. ", "date": "2018.08.28", "title": "Повече облаци и дъжд, следобедните валежи се завръщат"}
{"url": "https://offnews.bg/obshtestvo/4500-na-popravitelna-matura-po-balgarski-i-literatura-dnes-686988.html", "text": "4 500 са подадените заявления за поредната сесия на Държавния зрелостен изпит по български език и литература, който се провежда днес. На него се явяват зрелостници, получили слаба оценка или не са се явили на редовния изпит.Авторът и произведението за задачата от днешната матура ще бъдат обявени по Българското национално радио в 12.00 часа. След 16.30 часа в сайта на МОН ще бъдат публикувани изпитният вариант и ключът с верните отговори към него.Резултатите от изпита ще бъдат обявени до 10 септември.", "date": "2018.08.28", "title": "4500 на поправителна матура по български и литература днес"}
{"url": "https://offnews.bg/obshtestvo/protest-iska-vaucheri-za-detcata-neprieti-v-detska-gradina-686989.html", "text": "Столична община да предоставя ваучери, с които да бъде обезщетено всяко останало извън класиранията за детска градина хлапе. Това е едно от исканията на протеста, който ще се проведе на 10 септември пред сградата на Столична община. Недоволните от Национален инициативен комитет за качествена и иновативна образователна система настояват за оставките на Директора на \"Образование\" - Мария Минчева, и на Ирена Николова - главен експерт в Дирекцията. И още: Незабавно създаване на работна група, която да обсъди възможностите за построяване на нови детски градини и училища, както и създаване на физкултурни салони в училищата, където няма такива. Средствата за тези мерки да бъдат заложени в бюджета още за следващата година. Работната група да изготви програма, в която се поставят ясни срокове за реализиране на поставените цели.Пълно автоматизиране на системата за кандидатстване в ясли и детски градини и създаване на електронна система за кандидатстването в първи клас.Осигуряване на средства за назначаване на допълнителен помощник-възпитател за всяка група, която надхвърля числеността на децата, заложена в наредбата. Тази година откриваме още две детски градини – по една в „Драгалевци“ и в „Красно село“ и започваме още 9 сгради, които ще са готови догодина, заяви преди дни кметът на София Йорданка Фандъкова при проверка в новопостроената Детска градина „Сърничка“ в район „Младост“. В последните 10 – 11 години Столична община инвестира в строителството на над 90 нови сгради за детски градини. През 2006 в София имаше 32 хил. места в детските градини, а в момента – над 48 хил. Над 16 хил. са новите места, които осигурихме за децата на София, с изключително целенасочена политика за строителство, в което сме инвестирали над 179 млн. лв., подчерта тя.Новите 9 детски градини са в районите „Лозенец“ – „Кръстова вада“, „Триадица“ – „Манастирски ливади-изток“, „Витоша“ – две сгради, „Нови Искър“, „Искър“, „Подуяне“, „Красно село“, „Илинден“.", "date": "2018.08.28", "title": "Протест иска ваучери за децата, неприети в детска градина"}
{"url": "https://offnews.bg/obshtestvo/sled-katastrofata-do-svoge-v-svetovrachane-se-proshtavat-s-baba-i-vnu-686986.html", "text": "Световрачене се прощава с четири от жертвите на тежката катастрофа край Своге, при която автобус се обърна и загинаха 17 души.15 от тях са от село Световрачене. Днес ще бъде погребано и 13-годишното момче, което загина заедно със своята баба.Трима от настанените в \"Пирогов\" продължават да са с опасност за живота, каза директорът на болницата Асен Балтов. „Поддържат се на апаратна вентилация, те са с много тежки гръдни травми, уточни той. По думите му подобна травма се развива в рамките на седмица, така че може да се очаква всичко.Останалите трима пациенти са в стабилно състояние. Две от пациентките имат леки гръдни контузии, каза още Асен Балтов.Още шестима пациенти са настанени в болница „Света Анна”. 52-годишна жена е с опасност за живота. Шофьорът на автобуса Григор Григоров, който е с обвинение за причиняване на смърт по непредпазливост, е в болница „Царица Йоанна”, още двама души са настанени във ВМА без опасност за живота. Според експертите част от причините за инцидента са лошата пътна настилка и неправилно поставените мантинели.", "date": "2018.08.28", "title": "След катастрофата до Своге: В Световрачане се прощават с баба и внуче"}
{"url": "https://offnews.bg/politika/oblastniat-na-sofia-gubernatorite-da-upravliavat-remontite-po-patisht-686996.html", "text": "Областните управители да поемат управлението на ремонтите и поддръжката на републиканската пътна мрежа, както и да носят отговорност за възникнали инциденти по тях. Това предлага областният управител на София Илиан Тодоров от Атака по бТВ.Промяната ще бъде обсъдена на коалиционен съвет в следващите дни, уточни Тодоров. Според областния управител на София е недопустимо при условие, че на територията на Софийска област се намират 10% от републиканската пътна мрежа, Агенция „Пътна инфраструктура” (АПИ) да заделя 1% от бюджета си. С промените ще поискаме и да имаме реални лостове, защото в момента нямаме никакви права, уточни той.„При катастрофа трябва да се обадя на кмета на населеното място, за да го помоля да повика кран. А това може да се прави от областните управители и те да поемат абсолютно цялата отговорност. В Чехия, Холандия, Полша и Словакия губернаторите се занимават с ремонтите и поддръжката на пътищата, така че ние няма да сме новатори, а ще вземем една работеща идея“, подчерта Тодоров.Той каза още, че преди 10 месеца е изпратил писмо, в което е дал пълен списък на пътищата, които са в критично състояние и създават предпоставка за инциденти, но до днес нямал отговор. Отбеляза, че също така по закон трябва да получава на всеки три месеца отчет за свършената работа от областното пътно управление, а до момента от общо четири е получил само един отчет.Областният управител поиска губернаторите да управляват и бюджета на областното пътно управление.", "date": "2018.08.28", "title": "Областният на София: Губернаторите да управляват ремонтите по пътищата"}
