{"url": "https://offnews.bg/politika/elena-joncheva-borisov-prevrashta-balgaria-v-turska-provintcia-700318.html", "text": "„Бойко Борисов и неговото правителство превръщат България в турска провинция. Имаме намеса на турската страна в законодателството на България при изготвянето на промените в Закона за вероизповеданията“, заяви говорителката на ПГ на \"БСП за България\" и водач на листата на левицата за евроизборите Елена Йончева пред бТВ.Тя припомни, че на последното заседание на Консултативния съвет за национална сигурност се е стигнало до общо решение да се спре външното финансиране на българските вероизповедания, но това не се е случило. Тя припомни думите на турския външен министър, че турската страна се е намесила в нашето законодателство. В едно от последните си изказвания той казал: „Благодаря на всички съвместни усилия на двете ведомства“, като имал предвид българското външно министерство и турския Диянет /дирекцията за религиозните въпроси в Турция/, твърди Йончева.„Искаме правителството и г-н Бойко Борисов да кажат - кой и по какви канали, как е въздействал на българските власти, за да бъдат променени нашите закони и Закона за вероизповеданията. Искаме главният прокурор да направи проверка и президентът да наложи вето на този закон“, настоя още тя.Елена Йончева показа нотариалните актове на всички свои имоти, които са обезщетения за земя, закупена от нейния дядо още преди 1940 г.“ „Обезщетението за земя, на която е построена кооперация, не е само за мен, а е за всички членове на моето семейство“, уточни тя. „Само една къща съм купувала с 300 квадратни метра земя, която променихме отвътре с моя приятел, който е архитект. След това я продадохме и закупихме земя от частни собственици на пазарна цена“, разкри подробности Йончева.Тя подчерта, че никога не е имала проблем с депутатския си имунитет, защото нямало от какво да се притеснява. „В момента, в който започнахме да показваме далаверите и грабежите на това правителство, те вадят бухалки“, каза Йончева в коментар на декларация на ГЕРБ, в която е отбелязано, че тя ще бъде първият евродепутат със свален имунитет. Тя припомни, че преди 2 години е показала с какви корупционни сделки правителството санира сгради в страната, а след това премиерът Бойко Борисов е разпространил чудовищни лъжи по неин адрес. „Знаете, че осъдих Борисов и партия ГЕРБ за тези лъжи“, каза Йончева.Тя припомни, че след това е разкрила проблема с оградата с Турция, заради което Валери Симеонов я е дал на прокуратурата. „После показахме „Кумгейт“, как един областен председател на ГЕРБ е създал феодална структура в община Хасково. Той заведе дело срещу мен заради изнесената корупционна сделка. След това започнахме процес на изсветляване - какво се случва с българските пътища. Пет фирми, които са редовните печеливши на обществените поръчки, извадиха 1 000 строителни машини на Цариградско шосе и ми поискаха оставката от парламента“, припомни Йончева.Според нея проблемът с Цветан Цветанов и „Имотгейт“ е проблем и на всяка община в страната, защото има създадени кланови структури на ГЕРБ.", "date": "2019.03.29", "title": "Елена Йончева: Борисов превръща България в турска провинция"}
{"url": "https://offnews.bg/obshtestvo/zapochvat-protesti-sreshtu-niskoto-zaplashtane-na-noshtnia-trud-700300.html", "text": "Един от основните български синдикати - КТ \"Подкрепа\" - обяви започването на протести с искане за увеличение на доплащането за нощен труд. Решението на днешния извънреден конфедеративен съвет обяви президентът на на \"Подкрепа\" инж. Димитър Манолов на брифинг след него.Сега нормативно определеното доплащане за всеки отработен час във времето след 22 до 6 ч. е едва 25 стотинки и съществува от 2006 г. Дори тогава нивото беше определено абстрактно и откъснато от каквито и да било доходи и обективни показатели в страната - посочи Манолов и припомни, че тогава \"Подкрепа\" иска доплащането да е равно на 1% от минималната заплата.Преди повече от година синдикатът започна кампания за увеличение на заплащането, която обаче до момента не е дала резултат.Не навсякъде нощният труд е толкова ниско заплатен. Там, където е възможно, в рамките на Колективния трудов договор, са договорени съвсем различни нива на заплащане - уточни президентът на КТ \"Подкрепа\" и даде пример със сектори, в които доплащането на час е 3 лв.Все още не е ясен денят, от който ще се пристъпи към протести. Тепърва ще се извършва организацията по региони. Но \"щом сме решили, значи ще стане\", увери Манолов.Европейски избориДали \"Подкрепа\" да издигне собствена кандидатура за евродепутат - чрез инициативен комитет или по друг разрешен от закона начин - на предстоящите Европейски избори е била втората тема на Конфедеративния съвет. В крайна сметка мненията по-скоро са клонили към \"Не\" по въпроса.Самият той е склонен да продължи да обсъжда въпроса и заяви: \"Нека кажем, че не съм се отказал докрай. Ако се появи работеща възможност, със сигурност ще погледна на нея позитивно\".Неговите аргументи да обмисля участието на синдикален кандидат е фактът, че в ЕС има 500 млн. души, 95% от които не са политически представени, в това число - и в политическия дебат.Манолов коментира и една от причините за състоянието на Европарламента и Съюза, основно свързана с изборите:Той обаче бе категоричен, че няма да налага мнението си на структурите, защото \"такива неща не стават насила\".Манолов не скри, че на съвета с колегите му обсъждали и вариант, подобен на направения от СДС - да получат място в листа на политическа сила.", "date": "2019.03.29", "title": "Започват протести срещу ниското заплащане на нощния труд"}
{"url": "https://offnews.bg/politika/pargov-es-niama-da-e-sashtiat-ako-natcionalistite-zapaziat-nabranata-700296.html", "text": "Ако европейските националисти запазят набраната инерция на предстоящите европейски избори, ЕС никога повече няма да бъде същият. Това заяви лидерът на БСП – София Калоян Паргов по време на дискусия на тема „Избори за Европейски парламент – България в ЕС след 2019 г.“ организирана от Фондация „Славяни“. Той отбеляза в словото си, че когато гласоподавателите отидат да гласуват през май, за да изберат нов Европейски парламент, схващането ни за ЕС, като обединено пространство с хармонизирани политики по основни въпроси и съвместен ангажимент за демокрация и правова държава, ще бъде изложено на риск. Паргов прогнозира, че като сбор системните партии ПЕС, ЕНП и АЛДЕ ще спечелят повече места от националистическите. Но въпреки това парламентът в Страсбург ще е неуправляем. Особено по отношение на основния избор - Европа на нациите или Федерална Европа. Както и по отношение запазването на материалните ползи от ЕС и неговата роля по отношение на външната политика, правата на човека и върховенството на закона. Това са и основните залози на тези избори. „Засега е ясно, че страните членки на ЕС не успяха колективно да се справят с проблемите на миграцията и бежанския поток, с отношението си към Русия, с киберсигурността и други“, категоричен бе лидерът на столичните социалисти.В анализа си на сегашното състояние на Европейския съюз Калоян Паргов акцентира върху това, че хората вече се интересуват много повече от стандарта си на живот, отколкото от харизматичния образ на свободата, демокрацията и свободните пазари.„Свидетели сме на реална институционална промяна, на преместване на властта от избрани представители към назначени чиновници, от местна власт към централни бюрократи, от национален парламент към Брюксел и Страсбург. А това променя изцяло картината“, заяви Паргов. Той цитира бившия президент на Чешката република проф. Вацлав Клаус: “ЕС не е Европа“. Според Клаус Европа е исторически развита, културна и цивилизационна единица с приети географски граници, докато ЕС е създадена от човека конструкция. А това поставя на дневен ред въпросите за националния суверенитет и преодоляването на държавата. Председателят на БСП – София попита суверенната национална държава остарял исторически анахронизъм ли е. Според него бъдещият ЕС трябва да гарантира, че няма да има подчинени държави, региони и провинции и ще се намалява силата на бюрократичната централна администрация в Брюксел.„Важните икономически параметри като валута, валутни курсове, лихвени проценти, задължителни икономически стандарти и други да не превръщат някои региони на ЕС в победители, а други в губещи. Сега са благоприятни за северната част на Европа и са пагубни за европейския юг. Нужно е взаимноизгодно сътрудничество, което да намали дълбоките различия между европейския север и юг, както и между европейския изток и запад“, каза още Паргов.В заключение той посочи важните за българите каузи, с които трябва да се ангажират бъдещите ни представители в Европейския парламент. Сред тях са еднакво заплащане за еднакъв труд за целия ЕС, българските граждани да не бъдат третирани като второ качество потребители на храни и продукти, съизмерима за целия ЕС минимална заплата и пенсия като процент от БВП. „България трябва да отстоява националните си приоритети в рамките на общите европейски политики на сигурност, миграция и човешки права, както и да развива собствени ядрени мощности и транзитна газопреносна система. България може да бъде мост към възстановяването на диалога на Европейския съюз с Русия“, убеден е Калоян Паргов.", "date": "2019.03.29", "title": "Паргов: ЕС няма да е същият, ако националистите запазят набраната инерция"}
{"url": "https://offnews.bg/politika/abv-s-udar-po-bsp-registrira-se-za-vota-kato-koalitcia-za-balgaria-700295.html", "text": "Партията на Румен Петков и Георги Първанов АБВ ще се регистрира за евровота като \"Коалиция за България\", сформирана от седем партии. Коалицията ще бъде представена официално утре на \"Врабча\" 1, ще участват Румен Петков, Георги Първанов, Ивайло Калфин и лидери на други партии. Председател на новата \"Коалиция за България\" ще е Румен Петков. Ще бъде представен политическият договор за сътрудничество и коалиционното споразумение, уточняват от АБВ. \"Коалиция за България\" бе името, което години наред използваха БСП и няколко по-малки партии в лявото пространство. Първанов спечели президентските избори през 2001 г. с тази коалиция, с нея и Сергей Станишев стана премиер на страната. Румен Петков и учредителите на АБВ бяха изключени от БСП пак по времето на \"Коалиция за България\". Името на водената от БСП лява коалиция бе сменено през 2014 г. по инициатива на тогавашния лидер Михаил Миков. Обединението бе преименувано на \"БСП Лява България\". Корнелия Нинова пък промени коалицията на \"БСП за България\". Ударът по БСП от страна на АБВ идва след като от \"Позитано\" 20 отказаха на Петков и Първанов да се явят заедно на евровота. По-рано Нинова се отказа от споразумението с АБВ Румен Радев да бъде общият им кандидат за президент.", "date": "2019.03.29", "title": "АБВ с удар по БСП - регистрира се за вота като Коалиция за България"}
{"url": "https://offnews.bg/drugi/nadia-toncheva-specheli-mezhdunarodnia-shahmaten-turnir-mladi-talanti-700320.html", "text": "Приключи Международният турнир по шахмат за жени \"Млади таланти\". Успешно бяха покрити три международни норми: една за званието Международен майстор за жени (WIM), една за Международен организатор (IO) и една за Международен съдия на ФИДЕ (IA).Първото място и голямата купа на талантите спечели най-младата състезателка Надя Тончева, която е приятната изненада на турнира. Надя се представи силно и игра остро и разнообразно във всичките си партии. Победи редица шахматистки с по-висок рейтинг и заслужено покри майсторска норма, постигайки 6 точки.Сребърното отличие спечели шахматистката от Русия Дария Юрасова, на която половин точка не й достигна за покриване на норма за международен майстор при жените. Тя взе и купата „Най-добре представила се чужденка”. Третото място със силен финален спринт извоюва Белослава Кръстева.Специално отличие - плакет \"Народно събрание\", получи треньорът гм Владимир Димитров. Негова е заслугата за израстването на състезателките Надя Тончева и Белослава Кръстева.Турнир на спортсменството и на непримиримия дух за победа – така го определиха участници, треньори и съдии \"Млади таланти\". В него се срещнаха десет перспективни шахматистки от България, Русия, Сърбия и Румъния. Шест от състезателките се стремяха към рейтинг за получаване на международно звание.„Млади таланти” се проведе в продължение на седмица в хотел \"Ростов\", който за десета година е домакин на престижни шахматни турнири. Закриването бе на 28 март. Наградите връчиха заместник-областният управител на област Плевен Татяна Божинова и организаторът на събитието Васил Антонов - председател на Българската федерация по шахмат-1928.", "date": "2019.03.29", "title": "Надя Тончева спечели международния шахматен турнир Млади таланти"}
{"url": "https://offnews.bg/sviat/palen-proval-za-mej-britanskite-deputati-za-treti-pat-othvarliha-sdel-700303.html", "text": "В деня, в който Великобритания трябваше да напусне ЕС, британските депутати отново отхвърлиха споразумението на премиера Тереза Мей за Брекзит. Днес 344 депутати гласуваха \"против\" сделката, а едва 286 - \"за\".За трети път парламентът отхвърля сделката на Мей - след гласуванията през януари и март.Сега премиерът има време до 12 април да търси начини за удължаване на преговорния процес с ЕС, за да избегне Брекзит без сделка.Мей заяви, че гласуването ще има \"тежки последици\".Вариантите са отмяна на Брекзит или излизане от ЕС без сделка. Британските депутати ще гласуват в понеделник по различни предложения за съставяне на нов план.Лидерът на британските лейбъристи Джереми Корбин отново поиска Мей да подаде оставка и да се проведат избори.Министърът за Брекзит Стивън Баркли също заяви, че е време премиерът да подаде оставка: \"Това трябва да е последното поражение по сделката на Тереза Мей. Свърши се. Трябва да продължим напред.\"В отговор на днешното гласуване в британския парламент председателят на Европейския съвет Доналд Туск написа в Twitter:От Европейската комисия коментираха, че Великобритания трябва да посочи какво следва преди 12 април: \"Днес възможността за раздяла без сделка изглежда вероятна. ЕС се подготвя за това от декември 2017 г. и е напълно готов за подобно развитие. Оттегляне на Великобритания без споразумение може да се очаква.\"ЕС ще остане единен. Ползите от споразумението за оттегляне, включително преходният срок, няма да как да са възможни при никакви обстоятелства при напускане без споразумение. Частични споразумения не са възможни, коментираха още от ЕК.", "date": "2019.03.29", "title": "Пълен провал за Мей. Британските депутати за трети път отхвърлиха сделката за Брекзит"}
{"url": "https://offnews.bg/futbol/pavel-kolev-levski-si-ima-trenior-i-smiana-ne-e-obsazhdana-v-nito-edi-700299.html", "text": "Работата на Левски с треньора Георги Дерменджиев е дългосрочна, коментира Павел Колев. Изпълнителният директор на \"сините\" присъства на редовния брифинг на треньора преди кръга, за да опровергае слуховете за смяна с националния селекционер Петър Хубчев.\"\", каза Колев.Георги Дерменджиев пък сподели преди двубоя с Ботев Пловдив през уикенда, че футболистите на Левски са по-свежи след паузата за мачове на националните отбори. \"Сините\" посрещат \"канарчетата\" в неделя от 20:30 часа на стадион \"Георги Аспарухов\". Специалистът също не пропусна да коментира слуховете за треньорска рокада с Петър Хубчев.\"\", каза Дерменджиев.", "date": "2019.03.29", "title": "Павел Колев: Левски си има треньор и смяна не е обсъждана в нито един момент (видео)"}
{"url": "https://offnews.bg/sviat/vanshno-privika-turskia-poslanik-zaradi-skandala-s-chavushoglu-700309.html", "text": "По разпореждане на вицепремиера и министър на външните работи Екатерина Захариева в сградата на МВнР бе извикан посланикът на Република Турция Хасан Улусой и му бе направен демарш относно думите на министъра на външните работи Мевлют Чавушоглу, изречени на предизборен митинг в град Текирдаг.Това съобщиха от пресцентъра на дипломатическото ведомство. На посланика е било обяснено, че приоритет на българската външна политика е да поддържа диалога и сътрудничеството с нашите съседи, което включва спазването на принципите на взаимно уважение и ненамеса във вътрешните работи. Изказването на външния министър Мевлют Чавушоглу бе окачествено като неприемливо.Посланик Улусой е подчертал, че думите на неговия министър са извадени от контекста и представени погрешно, като в никакъв случай г-н Чавушоглу не е желаел да се намесва във вътрешните работи на страната. Дипломатът увери българското МВнР, че турската страна не е имала намерение да обижда страната ни или да оказва влияние върху законодателния процес.Междувременно в Букурещ, където се провежда четиристранната среща на балканските лидери от Румъния, България, Сърбия и Гърция, пристигна турският вицепрезидент Фуат Октай. По-рано днес БНР съобщи, че българският министър-председател Бойко Борисов ще има среща с него, на която ще постави въпроса с изявленията на външния министър на Турция Мевлют Чавушоглу. Очаква се срещата на Борисов с дясната ръка на президента Ердоган да се състои тази вечер. Октай е почетен гост на форума и е поканен от домакините за пленарната вечеря след 4-странния формат.Повод за тази среща е изказването на турския външен министър Мевлют Чавушоглу пред български изселнически дружества в Текирдаг, за което Офнюз писа вчера. „Проектът на България за поправки в религиозния закон беше срещу всички видове основни права и свободи и нарушаваше правата. Турция беше принудена да се намеси и се наложи България да внесе промени“, заяви външният министър на южната ни съседка Мевлют Чавушоглу в публична реч, цитиран от Анадолската агенция и тиражиран в редица други турски медии.Той посочи също, че „сега Главното мюфтийство има някои дългове, в замяна на тях искаха да продадат собствените му имоти“ и в опит да се намери решение, той отново се свързал със София. Но с кого – не уточни. В словото си пред българските изселници Чавушоглу каза, че Анкара „ден и нощ работи за интересите на турските общности в чужбина и това един от приоритетите на външната политика на страната“.В Турция на 31 март ще се състоят местни избори и по традиция държавата изпраща възлови министри да агитират за управляващата Партия на справедливостта и развитието сред изселническите общности. Друг е въпросът, че в по-голямата си част турците от България там подкрепят главната опозиционна Републиканска народна партия, а малка част – партията на президента Ердоган.Изявленията на Чавушоглу за турска намеса в българското законодателство обаче станаха известни именно в деня, в който парламентът в София окончателно прие последните промени в Закона за вероизповеданията и разсрочи натрупаните до края на 2018 г. задължения на всички регистрирани деноминации у нас.Скандалът се задълбочи днес, когато БСП поиска разследване и президентско вето върху промените в закона, както и да бъде свикан КСНС. Лидерът на ДПС Мустафа Карадайъ отрече да е имало намеса и посочи, че в неделя в Турция има избори. „Посочвам ви факти, нямам информация да е имало влияние, върху нас не е имало дори и опити да има влияние. Дебатът по приемането на закона беше публичен. Всички участваха – и вероизповеданията, и медиите, и всеки заинтересован имаше възможност да участва в дебатите по приемането на закона и в комисиите“, заяви той пред журналисти в парламента.„Категорично не, по никакъв повод не съм чувал за позиция от страна на Турция по темата“, каза Цветан Цветанов, след като тръгна окончателно да напуска Народното събрание. Той уточни, че по-рестриктивните текстове, заложени в началото, са били смекчени след разговори с представители на различните вероизповедания.", "date": "2019.03.29", "title": "Външно привика турския посланик заради скандала с Чавушоглу"}
{"url": "https://offnews.bg/sviat/konfliktat-vav-venetcuela-se-nazhezhava-700301.html", "text": "След относителното затишие, страните от конфликта във Венецуела отново преминават към решителни действия. Властите забраниха на Хуан Гуайдо да заема държавни постове за 15 години. Този акт предизвика незабавната критика от страните, които подкрепят Гуайдо. Но венецуелските власти не спряха дотук – те започнаха настъпление срещу сподвижниците на самопровъзгласилия се президент и им повдигат обвинения в организиране на терористични групировки. Самият Гуайдо обяви преминаване към активна фаза на борбата – след седмица във венецуела започва операция „Свобода“, целта на която е Николас Мадуро да бъде свален от властта, пише руският „Коммерсантъ“.„Това е един от начините временният президент да бъде отстранен от всякакви избори. Това е изключително неприемливо и показва, че режимът на Мадуро не смята да провежда свободни избори с участието на всички кандидати“, заяви външният министър на Чили Роберто Ампуеро в коментар за забраната за Гуайдо. Подобно изявление направи и Международната контактна група за Венецуела, създадена от страните членки в ЕС и някои държави от Латинска Америка за координация на усилията по мирното разрешаване на конфликта. В петък председателят на Европейския парламент Антонио Таяни отбеляза: „Диктаторът Мадуро предполага, че с гротескния си жест по отношение на президента Гуайдо той ще приключи с корупцията, със сривовете в електричеството, с глада и недостига на медикаменти в страната. Ако някой трябва да бъде признат за неспособен, това е Мадуро за неговата некомпетентност“.В същото време руската позиция не се промени. В петък говорителят на президента Дмитрий Песков разказа за оперативното съвещание на Владимир Путин с постоянните членове на Съвета за сигурност на Русия. Според него е било изразено „крайно безпокойство във връзка с продължаващите преки изявления на редица държави за намерения и в бъдеще да се намесват във вътрешните работи на Венецуела, което е пречка за преодоляването на вътрешнополитическите проблеми, които преживява тази суверенна страна“.По-рано Главното контролно управление на Венецуела /висшият орган за финансово-икономически контрол, който наблюдава, отчита и контролира националните доходи, разходи, имущества и свързаните с тях операции/ публикува резултатите от одиторската проверка на дейността на Хуан Гуайдо. Проверката показа, че опозиционният лидер е пътувал 91 пъти извън страната и е похарчил за това 570 млн.боливари /около 173 000 долара/. Произходът на парите е неизвестен. Одиторите установили прекомерни разходи, несъответстващи на заплатата му за престои в луксозни хотели в страната и зад граница.Главният одитор Елвис Аморосо обвини Гуайдо в укриване на доходи и финансиране от чужди държави, което е забранено със закон. Това стана и причина за наложената му забрана да заема държавни длъжности. Аморосо допълни, че наложените ограниченията нямат отношение към политическата криза в страната и поиска „да няма автоматично съчувствие“ към ръководителя на Националната асамблея. Той допълни, че не за пръв път след подобни проверки се изисква забрана за заемане на държавни постове, а всички депутати са длъжни да подават декларации за имущество и доходи.Самият Гуайдо отказа да посочи източниците на средства с аргумента, че въпросната структура е изпълнител орган на властта, а не съдебен и поради това тя няма пълномощията да лишава от права временния президент.Още в края на януари Върховният съд във Венецуела инициира разследване на Гуайдо и му забрани да напуска страната до приключване на процеса. Освен това опозиционният политик се сдоби и с друга забрана – да купува и продава собственост, а и банковите му сметки бяха забранени. Вярно е, че забраните не попречиха на Гуайдо да пътува зад граница и благополучно да се завръща в родината.През тази седмица властите тръгнаха в настъпление срещу съратниците на Гуайдо. В нощта срещу петък /европейско време/ венецуелският съд постанови задържане под стража на Роберто Марреро – адвокат и председател на щаба на Гуайдо. „Режимът преследва и похищава венецуелците, които искат промяна и изграждане на по-хубава държава“, заяви братът на задържания. По-рано вътрешният министър Нестор Реверол твърдеше, че при обиските в дома на Марреро е открито „голямо количество оръжие“ и чуждестранна валута. Това, според властите, е доказателство, че арестуваният е съучастник в организирането на престъпни терористични групи в страната, както и в подготовката за покушенията на политици и военни. Обиски са извършени и в дома на друг сподвижник на Гуайдо – депутата Серхио Вергара.На фона на това самообявилият се за президент заяви, че натискът на чавистите /поддръжниците на Уго Чавес/ се засилва. Той каза, че на 6 април в цялата страна започва операция „Свобода“, която „ще сложи точка на узурпирането на властта“. Но не посочи подробности за конкретните действия, които опозиционерите ще предприемат. По всичко личи, че става дума за нови многохилядни протестни акции. „Не трябва да свикваме със събития като преследването на Марреро. Ние не можем отново да изпаднем в отчаянието“, заяви той пред своите сподвижници.Още тази събота обстановката във Венецуела може да се нажежи. По призива на Гуайдо в страната ще се проведат поредните шествия, като този път основен повод са честите изключвания на електроснабдяването в резултат на мащабни аварии. Свои акции за същия ден са планирали и чавистите – според Мадуро стотици хиляди ще се включат в шествие под наслова „Операция за защита на свободата“.", "date": "2019.03.29", "title": "Конфликтът във Венецуела се нажежава"}
{"url": "https://offnews.bg/obshtestvo/mladost-shte-e-s-nov-habitat-za-ptitci-700297.html", "text": "В Международния ден на птиците – 1 април „Софийска вода“ и фондация VISIONARY предизвикват сивата градска среда чрез силата на изкуството и заедно „облякоха“ с послание един от хидрофорните обекти на водното дружество в кв. „Младост“. По този начин, общата отговорност и загриженост към птиците и застрашаващите ги климатичните промени, ще бъде споделена с обществеността. Преобразеният хидрофорен обект е част от проекта „Хабитат“, който цели да насочи общественото внимание върху сериозното влияние на човека над околната среда и животинските видове. Чрез артистична намеса в градска среда инициаторите на проекта откриват и превръщат необичайни места в обекти за постоянно обитание на застрашени видове птици. Новият дом, който се намира на кръстовището на бул. „Андрей Ляпчев“ и бул. „Ал. Малинов“ в ж.к. „Младост“ 1, се рисува в продължение на една седмица и ще бъде готов за 1 април.Инициативата е провокирана от тревожната тенденция, че има спад до 90% на популацията при най-разпространените пернати екземпляри като сивата яребица, врабчето, скореца и полската чучулига и др. Това е факт дори и в България, където се срещат 70% от всички видове птици в Европа. Те са едни от най-силно засегнатите групи, при които се наблюдава два пъти по-силен негативен ефект от човешката дейност, отколкото при бозайниците.В общата идея се включиха и учени и студенти от Биологическия факултет към СУ „Св. Климент Охридски“, които проучиха биоразнообразието в обекти на водното дружество. Те потвърдиха наличие на множество екземпляри, които намират благоприятната среда за създаването на постоянни места за живеене именно в тях. „Софийска вода“ се ангажира да осигури по-добри условия за живот и развитие на този хабитат, както и да привлече общественото внимание за тази кауза.Компанията намери свой вдъхновен съмишленик и партньор в лицето на Фондация VISIONARY с идеята заедно да намерят художествен израз и форма на темата в публичното пространство, за да покажат колко са важни малките жестове към природата, които всекидневно можем да правим. Те изобразиха на хидрофорната станция в кв. Младост обикновен скорец, една от птиците с най-красиво оперение, чиято популация е намаляла с 48% и която е една от птиците, намираща хабитат в обектите на Софийска вода.Гост и творчески реализатор на проекта е Faunagraphic – британска художничка, която живее в България и твори по цял свят. Нейното творчество e силно повлияно от природата и проблемите, с които се сблъскваме по отношение на околната среда. Именно затова Faunagraphic се припозна в темата и се вдъхнови да разработи художествени изображения, представящи концепцията. ", "date": "2019.03.29", "title": "Младост ще е с нов Хабитат за птици"}
{"url": "https://offnews.bg/politika/stanishev-v-bsp-se-nalagat-silovo-ednolichni-reshenia-700314.html", "text": "Лидерът на Партията на европейските социалисти и евродепутат от БСП Сергей Станишев говори днес пред БНР и по-късно в студиото на БНТ. В студиото на „Още от деня“ той заяви, че в БСП няма разделение, партията се радва на подкрепата на ПЕС, а животът му е неразривно свързан с нея. По-рано през деня по програма „Хоризонт“ на БНР Станишев подчерта, че в БСП се налагат силово еднолични решения, а с разединена команда трудно се печелят избори.В БНТ той призна, че има неразбирателство с Корнелия Нинова, но това било нормално, тъй като БСП е демократична партия. Категорично няма непреодолими различия между БСП и ПЕС, заяви Сергей Станишев.Според него съвпаденията между манифеста на ПЕС и „Визия за България“ на БСП са почти пълни. „Насажданата в БСП представа, че ние сме нещо различно, е първо невярна, а след това създава поредица въпроси, които няма да формулирам, но нашите опоненти ще зададат на БСП. Не можеш да постигнеш целите си, ако не си част от голямото европейско семейство на социалистите“, каза той.ПЕС е семейството на промяната, подчерта Станишев. Запитан дали ПЕС дава подкрепата си БСП, Станишев беше категоричен, че подкрепа има. Той каза, че не вижда нагласи в БСП да напусне Партията на европейските социалисти. И коментира червената листа за европейските избори - около нея има напрежение, каквото, за съжаление, никога не е имало, но това е въпрос към ръководството, каза Станишев. Той категорично увери, че БСП не е разделена.Станишев каза още, че позицията на председателя на националния съвет е известна, но тя не отразява позицията на мнозинството от партията. „Ако ние сме демократична партия, в това няма драма. Ние сме демократични и имаме различни мнения по различни въпроси“, допълни той. И още: че животът му е неразривно свързан с БСП.В коментар за Брекзит Станишев заяви, че има реална опасност от изход на Великобритания без сделка, а тази ситуация показва до какво водят авантюрите в политиката. „ПЕС ще се стреми да се избегне негативния сценарий за Брекзит без сделка, защото създава несигурност за всички засегнати страни. Това ще означава Великобритания да поиска отсрочка, заради което страната ще трябва да проведе евроизбори“, допълни той. Според лидера на ПЕС или Великобритания трябва да реши да излезе по твърдия начин с всички негативни последици за тяхната и европейската икономика, или да потърси разумен изход, което иска повече време.Станишев смята, че проблемът с пакета „Мобилност“ е в това, че в него са вкарани два несъвместими елемента. В него са заложени протекционистки поправки, но има и разумни елементи, които касаят условията на труд на превозвачите, поясни той и допълни, че „когато нещата се решават с един-два гласа, това означава, че балансът не е намерен, затова разумната позиция е да се отложи за следващия Европарламент“. Според него българската страна не цели да провали приемането на пакета, а да не се случи по този начин, който разделя Европа. Той подчерта, че Европа на отечествата означава Европа на национализма, като даде за пример политиката на Макрон.В БСП силово се налагат еднолични решения, заяви лидерът на европейските социалисти Сергей Станишев в петък следобед по БНР. Той коментира изявлението на Корнелия Нинова от предния ден, която каза, че според нея Станишев не трябва да е в листата на партията за предстоящите евроизбори.„Тенденция, която се налага в партията за еднолични решения, които се налагат силово, вместо да има диалог и обединяване, с разединена команда трудно се печелят и допълнителни гласове, и избори като цяло. Има възможност за поправителен на предстоящото заседание на националния съвет и това ще бъде волята на националния съвет“, каза Станишев, визирайки партийния пленум, на който трябва да бъде определена листата на партията за европейския вот.Евродепутатът предупреди, че в момента няма дебат по важните за евроизборите теми. „Всичко говори само за апартаменти. Когато има подозрение, че управляващите се облагодетелстват по този начин, това няма как да не предизвика възмущение, но има опасност темата за Европа изобщо да изчезне от тази кампания, може да върви едно замерване с обвинения между различните участници, което в крайна сметка да отврати хората до тези избори, което ще работи за управляващите, защото знаем машината на ГЕРБ“, каза бившият премиер.", "date": "2019.03.29", "title": "Станишев: В БСП се налагат силово еднолични решения"}
{"url": "https://offnews.bg/dw/shte-dojde-li-folksvagen-v-balgaria-700312.html", "text": "Дали Фолксваген ще избере България за планираната си гигантска инвестиция? \"Договорили сме се за пълна тишина. Който вдига най-много шум, няма да получи нищо\", каза премиерът Борисов в рамките на германо-български форум.По време на провелия се в четвъртък бизнес форум на Германо-българската индустриално-търговска камара, премиерът Борисов изрази учудване от емоциите в едно скорошно изказване на сръбския президент. Тази седмица Вучич заяви в интервю, че приятелството му с балканските лидери не отменяло битката на Сърбия за планираната инвестиция на Фолксваген: „Знам колко се бори Бойко (…), приятели сме, но това е борба, борба за Сърбия\", каза Вучич и уточни, че страната му се бори при най-тежки условия с още четири държави - България, Турция, Румъния и Украйна.Пред Дойче Веле Борисов поясни, че договорката на България с германската страна е да се пази пълна тишина до избора на крайния победител, защото „този, който вдига най-много шум, няма да получи нищо“. А според управителя на Германо-българската камара Митко Василев, България все още има шанс да получи добри новини от Фолксваген.\"Най-значимият проблем\"Според германския предприемач Бертрам Ролман, установил се в България още през 1993 година, три са държавите, които ще се конкурират в обявената от Вучич битка - България, Сърбия и Турция. По думите на германския инвеститор, Сърбия има като икономическо предимство наличието на голям брой окрупнени и евтини равнинни терени, което е важно изискване на Фолксваген. В Турция пък има много млади и енергични хора, а перспективната работна сила определено играе роля при избора на място за крупни инвестиции. България също има много добри шансове, произтичащи основно от членството на страната в ЕС, смята Ролман.Големи капиталовложения като планираната инвестиция на Фолксваген имат потенциала да подобрят значително шансовете за възходящо стопанско развитие на България, казва още Ролман, но добавя: „Продължаващият демографски срив обаче си остава най-значимият проблем пред инвеститорите при избора на страната като място за нови капиталовложения“.Окуражителни резултатиВ същото време е факт, че германо-българските икономически отношения се развиват много добре, като по традиция превес имат не новите капиталовложения в българската икономика, а двустранните търговски отношения. През миналата година взаимният стокообмен достигна рекорд, преминавайки границата от 8 милиарда евро, като в търговията с Германия България може да се похвали в положително салдо. Това се дължи в голяма степен на факта, че в България влязоха германски фирми, които произвеждат в страната, а след това директно изнасят продукцията си. Към момента директните германски инвестиции осигуряват постоянни работни места за около 35 хиляди българи, а сред всичките близо 200 страни, които са търговски партньори на Германия, България заема 39-о място по внос и 45-о по износ.Икономическите отношения между двете страни несъмнено ще бъдат обсъдени и по време на предстоящото посещение на германския президент Щайнмайер в София.", "date": "2019.03.29", "title": "Ще дойде ли Фолксваген в България?"}
{"url": "https://offnews.bg/sviat/komik-ekspremierka-oligarh-koi-sa-kandidatite-za-prezident-na-ukraj-700085.html", "text": "38 кандидати ще се изправят в битката за президентския пост в Украйна тази неделя. Истинската битка обаче ще е между трима комикът Владимир Зеленский, настоящият президент Петро Порошенко и бившата премиерка Юлия Тимошенко. Според последните социологически проучвания на първо място преди вота в неделя е комикът Владимир Зеленский.Той е актьори и комедиант. Има юридическо образование, но не е работил нито ден по специалността си. Вместо това пуска комедийни филми и сериали, като в един от тях - \"Слуга на народа\", играе ролята на учител, станал президент на Украйна. Зеленский обеща, ако стане президент, да предложи закон за \"власт на народа\", за да може гражданите да дават задачи на властимащите чрез референдуми. Според експерти за рейтинга на Зеленский помага това, че той е ново лице в украинската политика. Освен това много хора го отъждествяват с честния и безкомпромисен герой, който играе в сериала \"Слуга на народа\". Като негативи се отчита това, че той няма опит в политическия живот, подозренията за връзки с олигарха Игор Коломойски, чиято телевизия \"1+1\" посвещава на комедийния актьор значително ефирно време. Има съмнения и за връзки с бизнеса в Русия. Предполага се, че комикът ще успее да вземе и протестния вот - на всички, които са разочаровани от украинските политици. Едва 9% от украинците имат доверие на правителството, сочи изследване на \"Галъп\" от месец март, цитирано от Ройтерс. Според 91 на сто от украинците то е завладяно от корупция. Само 12 на сто пък вярват, че ще има честни избори.Според проучванията Зеленский ще получи между 25 и 30% от гласовете. Очакванията са, че именно Зеленский ще победи в първия тур на изборите, а според много социолози не е изключено да спечели и втория тур. Според социолозите той ще се изправи на втория тур срещу настоящия президент Петро Порошенко или експремиера Юлия Тимошенко.53-годишният Петро Порошенко беше издигнат на власт след бунта на Майдана. Той е милиардер, натрупал богатството си от бизнес с шоколади и бонбони. Порошенко е бил секретар на Съвета за сигурност на Украйна, външен министър по времето на Юшченко и министър на икономиката по времето на сваления от Майдана Янукович. Порошенко нарича себе си най-нежелания за руския президент Владимир Путин кандидат и въпреки ниския си рейтинг заявява, че не е губил нито едни избори в живота си.Сред големите провали на Порошенко е, че не успя да се справи с конфликта в Източна Украйна и борбата с корупцията. Рейтингът му се увеличи леко след инцидента в Керченския проток, при който руски военни задържаха три украински кораба, както и след обявяването на независима украинска църква. След инцидента в Керченския пролив той опита да обяви извънредно положение в страната, което му докара обвинения, че иска да отложи изборите и да задържи властта по-дълго. В крайна сметка извънредно положение беше обявено само в най-източните области, граничещи с контролираните от проруските сепаратисти ДНР и ЛНР.Порошенко обещава да наблегне на прозападния курс и през 2024 г. да подаде официална молба за приемане на Украйна в Европейския съюз, както и да получи зелена светлина за приемане в НАТО.В челната тройка на кандидатите с шанс да станат президент на Украйна е и бившият премиер Юлия Тимошенко. Наричат я най-силния опозиционер в историята на Украйна. Тимошенко досега два пъти се е кандидатирала за президент и два пъти е оставала втора. Тя е в политиката от 1997 г. Два пъти е била премиер, два пъти е влизала в затвора - вторият път по обвинение в злоупотреба със служебно положение при подписването на договори с Русия за доставка на газ през 2009 година. През 2011 г. тя беше осъдена на 7 години затвор. Тя нарече осъждането си политическо. През 2014 г. беше освободена.В затвора тя започна гладна стачка в знак на солидарност с Майдана, а след като беше освободена, изнесе реч пред протестиращите, като ги призова да не си отиват. Тимошенко също обещава да даде повече власт на хората - да могат да сменя властта по всяко време чрез референдуми. Освен това повечето ѝ обещания са социални - двойно намаляване на цената на газа, увеличаване на заплатите и намаляване на лихвите на ипотечните кредити. Според анализатори именно социалните ѝ обещания ѝ носят подкрепа, особено в източната част на страната. Много от гласоподавателите обаче виждат в нейно лице преди всичко политик от \"старото поколение\", което не е в нейна полза. Тя е критикувана за газовите споразумения с Путин през 2009 г., а критиците ѝ я обвиняват в популизъм заради обещанията за евтин газ и високи заплати. Всъщност сред кандидатите има и още един с името Тимошенко - Юрий. Юлия Тимошенко го обяви за издънка на Порошенко и го обвини, че иска да привлече нейните гласоподаватели и да раздели вота.В топ пет на кандидатите с шанс на изборите - около 10% според проучванията, са още депутатът Юрий Бойко и лидерът на партия \"Гражданска позиция\" Анатолий Гриценко.Бойко е бивш вицепремиер от времето на Виктор Янукович, бивш член на върхушката на Партията на регионите, а името му е свързано с корупционен скандал. За разлика от него, Грицеко в последните години е бил извън политиката. Той е бивш военен и бивш министър на отбраната от времето на Юшченко. Текат последните часове от предизборната кампания. Макар че според повечето социологически проучвания Зеленский ще спечели изборите, малко вероятно е да успее да избегне балотажа. По-големият въпрос е срещу кого ще се изправи на втория тур и дали ще успее да удържи първенството си.", "date": "2019.03.29", "title": "Комик, експремиерка, олигарх: кои са кандидатите за президент на Украйна"}
{"url": "https://offnews.bg/medii/zhurnalisti-obuchavat-uchenitci-kak-da%c2%a0ne-popadat-v-kapana-na-falshiv-700319.html", "text": "„Капанът на фалшивите новини, в който попадат и големите медии в България“ бе темата на открит урок, който проведоха днес журналистите Генка Шикерова и Николай Чавдаров.Днес те се срещнаха с ученици от последните класове на 119 СУ „Акад. Михаил Арнаудов“ в София - в рамките на инициативата Проектът на Европейския медиен център се реализира с подкрепата на Посолството на САЩ в България и има за цел да насърчава критичното мислене в потреблението на информация на младежи на възраст между 17 и 19 години.„Мисля, значи съм“ включва провеждането на общо осем открити занятия за учениците от последните класове на гимназии в градовете София, Ихтиман, Симитли, Перник и Кресна, като първото занятие се състоя в 31 СУЧЕМ „Иван Вазов“.Инициативата предвижда онлайн курс в три модула, представляващи правила и съвети, подкрепящи развитието на критично мислене, техники за разбиране на значението на информацията, която младите хора консумират, произвеждат или споделят. Всеки модул включва кратко въведение, видео лекция от един от посланиците, практическа част и тест.Онлайн съдържанието предоставя текстове и видеа, които да помогнат на младите хора да си изградят самостоятелно, независимо и критично мислене, като, „навигирайки“ в интернет, социалните мрежи и дори т. нар. традиционни медии, да не позволяват да стават лесни жертви на манипулации, лъжи и вредни внушения.B платформата „Мисля, значи съм“ / „I think, therefore I am“ са използвани коментарни материали по темите от различни български и чужди източници и автори.", "date": "2019.03.29", "title": "Журналисти обучават ученици как да не попадат в капана на фалшивите новини"}
{"url": "https://offnews.bg/sviat/turtcia-izprashta-svoi-mladezhi-da-agitirat-iz-evropa-za-evroizborite-700317.html", "text": "Автобус с турска група, която ще агитира младежите от турски произход в 12 европейски държави да гласуват активно на евровота, в това число и в България, потегли в петък от Анкара, съобщи агенция IHA.При изпращането на групата заместникът на външния министър на Турция и ресорен по въпросите на ЕС Фарук Каймакчъ заяви, че в страните – членки на ЕС има „много сънародници с турски корени и е изключително важно тези хора да използват правото си на вот за Европейския парламент“. „Ние искаме Европа, ние искаме една демократична Европа. Ние искаме силен Европейски съюз и Турция да бъде негов член, искаме ЕС, който да допринесе за световния мир и за мира в Европа“, каза той.Каймакчъ обясни, че два месеца преди вота за Европейския парламент по различни точки на света се реализират много проекти. Така кандидат-членката на ЕС Турция осъществява своя проект \"Step Up For Europe\" с Дружеството на младежките лидери и предприемачите. Негови представители потеглиха от Анкара към 12 държави от ЕС с намерението да призоват за висока избирателна активност в деня на европейските избори, посочи той. Зам.-министърът подчерта, че изборите за Европейски парламент са от изключителна важност за бъдещето на Европа.Каймакчъ заяви, че „като част от Европа и кандидат за член на ЕС, Турция внимателно наблюдава тези избори и изпраща своите младежки лидери да активизират европейската младеж за участие във вота, за да може бъдещето на Европа да бъде в здрави ръце“. „А това властта в Турция подкрепя, искаме по-добра Европа, по-здрава, по-демократична и опираща се на взаимното уважение, отнасяща се с уважение към всички вероизповедания, Европа без ислямофобия, без враждебност към Турция и чужденците“, допълни той по време на церемонията по изпращането на агитаторите.Спонсорът на европейската обиколка Мехмет Гьокбайрак, изпълнителен директор на едноименната компания, заяви, че Европа започва от Турция. „Процесът на присъединяването ни към ЕС продължава, стараем се да подкрепим страната си в тази посока“, посочи той, въпреки неотдавнашната резолюция на Европарламента за прекратяването на преговорите с Анкара. Спонсорът посочи, че от Анкара автобусът с групата ще спре в Истанбул, а на 1 април от София ще продължи за Холандия, и така ще обиколи общо 12 европейски държави. Агитацията за избирателна активност ще се проведе в България, Сърбия, Румъния, Унгария, Хърватия, Австрия, Германия, Франция, Белгия и Холандия. В холандския град Тексел младежките лидери ще се присъединят към Democracy Alive Festival, а навсякъде по време на обиколката ще призовава за гласуване за Европейския парламент.В публикацията обаче няма подробности в полза на кои партийни кандидати ще се агитира в България. Турция винаги преди избори в България изпраща автобуси със свои депутати и партийни активисти, които подкрепят предизборните кампании на определени партии в етнически смесените региони у нас.", "date": "2019.03.29", "title": "Турция изпраща свои младежи да агитират из Европа за евроизборите"}
{"url": "https://offnews.bg/politika/borisov-poiska-turtcia-da-ni-se-izvini-za-izkazvaneto-na-chavushoglu-700310.html", "text": "На Балканите намесата във вътрешните работи на която и да е държава е много лош сигнал, лошо възпитание. И винаги поражда изключително големи конфликти. Така че се надявам те да поднесат своите извинения за това, което са казали.Това коментира премиерът Бойко Борисов по повод изявлението на министъра на външните работи на Турция Мевлют Чавушоглу, че Анкара се е намесила в поправките на Закона за вероизповеданията на България. Изказването си Борисов направи след днешната четиристранна среща на високо равнище между България, Гърция, Румъния и Сърбия в резиденция \"Снагов\" край Букурещ.Българският премиер информира, че тази вечер ще се срещне с вицепрезидента на Турция Фуат Октай в резиденцията \"Снагов\".По рано днес \"по разпореждане на вицепремиера и министър на външните работи Екатерина Захариева в сградата на МВнР бе извикан посланикът на Турция Хасан Улусой и му бе направен демарш относно думите на министъра на външните работи Мевлют Чавушоглу, изречени на предизборен митинг в град Текирдаг\" - съобщиха от външното ни ведомство.На посланика е обяснено, че \"приоритет на българската външна политика е да поддържа диалога и сътрудничеството с нашите съседи, което включва спазването на принципите на взаимно уважение и ненамеса във вътрешните работи.\" Изказването на външния министър Мевлют Чавушоглу е окачествено като неприемливо.Посланик Улусой твърди, че думите на неговия министър са извадени от контекста и представени погрешно, като в никакъв случай Чавушоглу не е желаел да се намесва във вътрешните работи на страната. Посланикът е уверил българското МВнР, че турската страна не е имала намерение да обижда страната ни или да оказва влияние върху законодателния процес.", "date": "2019.03.29", "title": "Борисов поиска Турция да ни се извини за изказването на Чавушоглу"}
{"url": "https://offnews.bg/sviat/avtomatichnata-sistema-na-razbilia-se-boing-737-maks-poprechila-na-pil-700268.html", "text": "Членове на разследващия екип на катастрофата на етиопския самолет Боинг 737 Макс 8 са стигнали до предварително заключение, че системата за контрол на полета се е включила автоматично точно преди трагедията, предава Wall Street Journal.И при двете разбивания с машини от този модел от този тип през последните месеци има данни, че системата се е намесила в управлението и е попречила на пилотите да ги овладеят.Вестникът, цитирайки анонимни източници, казва, че разследващите потвърдили информацията в четвъртък по време брифинг на Федералната авиационна администрация на САЩ (FAA).Функцията за контрол на полета е предназначена да задържи самолета от срив и да поддържа необходимата височина.От Би Би Си пишат, че вече има и заведено дело от семейството на една от жертвите, което твърди, че Боинг не е проектирал правилно автоматизираната система.Тази седмица от Боинг съобщиха, че ще направят промени в настройката на софтуера, които ще се инсталират на всички техни самолети. Те обаче не признават системата като причинител на катастрофите.", "date": "2019.03.29", "title": "Автоматичната система на разбилия се Боинг 737 Макс попречила на пилотите да овладеят самолета"}
{"url": "https://offnews.bg/sviat/evroparlamentat-iska-vizite-za-kosovo-da-otpadnat-700292.html", "text": "С мнозинство от 331 гласа „за“, 126 гласа „против“ и 12 гласа „въздържал се“ Европейският парламент гласува отпадането на визите за граждани на Косово при пътуване в ЕС.Косово остана единствената балканска страна, чиито граждани все още се нуждаят от виза, след премахването на визите за гражданите на Северна Македония, Черна гора и Сърбия през 2009 г., както и за Албания и Босна и Херцеговина през 2010 г.Решението гражданите на Косово да бъдат освободени от визовите изисквания няма да се отрази на отделните позиции на страните от ЕС за статута на Косово. Пет държави членки (Кипър, Гърция, Румъния, Словакия и Испания) не признават Косово като независима държава.Ако бъде приет, безвизовият режим ще позволи на гражданите на Косово да пътуват до ЕС без виза до 90 дни през всеки 180-дневен период - при условие, че притежават биометричен паспорт - било то за бизнес, туризъм или семейни цели, но не и за работа.Косовските лидери приветстваха този ход. Премиерът Рамуш Харадинай каза след гласуването, че решението \"потвърждава отново, че институциите на Косово са изпълнили всички условия, определени от Европейската комисия в Брюксел миналата година.\" ", "date": "2019.03.29", "title": "Европарламентът иска визите за Косово да отпаднат"}
{"url": "https://offnews.bg/politika/tcvetanov-ne-se-chuvstvam-nakazan-zashtoto-niama-koj-da-me-nakazhe-700316.html", "text": "Не се чувствам наказан, защото няма кой да ме накаже. Един депутат не може да бъде наказан, защото решението за излизане от парламента е лично волеизявление на народния представител, заяви тази вечер пред БНТ зам.-председателят на ГЕРБ и председател на Националния предизборен щаб на партията Цветан Цветанов.Аз взех решението да напусна парламента. Когато се върнах от САЩ, разговаряхме с премиера час, час и нещо. И мисля, че това беше разумното решение, което трябваше да взема. Разумът надделя, а не емоцията, каза Цветанов.Той е категоричен, че не става дума за \"признаване на вина, а за морален акт\".С разумни решения се градят мостове. С емоционалните решения можеш да направиш само езера. Решението, което взех, е мъдро и ще консолидира партията, обобщи Цветанов.Цялата интрига, която се създаде, е в услуга на предстоящата европейска кампания - за всички тези, които са наши политически опоненти. Аз живея близо година, може би, в новото си жилище. Някой да беше говорил по тази тема? - попита зам.-председателят на ГЕРБ.Цветанов предполага, че има \"руска връзка\" в апартаментгейт: \"Наблюдавам това, което излезе в онлайн изданията. Можеш да видиш наратив - какво се случва през всичките тези години, когато си наблюдавал тези събития\"Aз съм почтен човек и това мога да го гарантирам с действията си, обяви той.Зам.-председателят на ГЕРБ твърди, че никога не е облагодетелствал строителната фирма \"Артекс\". По думите му компанията е на пазара над 20 години, а той познавал собствениците ѝ от едва две години.", "date": "2019.03.29", "title": "Цветанов: Не се чувствам наказан, защото няма кой да ме накаже"}
{"url": "https://offnews.bg/politika/plamen-nunev-shte-zamesti-tcvetanov-kato-predsedatel-na-komisiata-po-v-700274.html", "text": "Депутатът на ГЕРБ Пламен Нунев ще оглави парламентарната комисия по вътрешна сигурност и обществен ред на мястото на зам.-председателя на ГЕРБ Цветан Цветанов.Днес бе приета оставката на Цветанов като народен представител, като по този начин се оттегли и от поста си на председател на ПГ на ГЕРБ, както и председател на вътрешната комисия. Оставката на Цветанов е следствие на скандала с апартаментите, придобити от кадри на ГЕРБ на цени под пазарните.Към момента Нунев е член на вътрешната комисия  и заместник-председател на Комисията за контрол над службите за сигурност, прилагането и използването на специални разузнавателни средства и достъпа до данните по Закона за електронните съобщения. Нунев е експерт по сигурност и член на Изпълнителната комисия на партията. Избран е от ГЕРБ в 19-и многомандатен избирателен район - Русе и е областен координатор на ПП ГЕРБ - Русе. Народен представител от 41-то, 42-ро и 44-то Народно събрание. Д-р Даниела Дариткова вече официално встъпи в ролята си на председател на ПГ на ГЕРБ на мястото на Цветанов, съобщи зам.-председателят на Народното събрание Емил Христов по време на пленарното заседание по-рано днес. Той обяви, че писмото е постъпило до председателя на парламента Цвета Караянчева. Дариткова също е член на Изпълнителната комисия на ПП ГЕРБ. Тя е депутат в 41-вото, 42-рото, 43-тото и 44-тото Народно събрание, избрана от 22-ри Многомандатен избирателен район - Смолян. Към момента Дариткова е председател е на парламентарната комисия по здравни въпроси и е член на Комисията по взаимодействието с неправителствените организации и жалбите на гражданите в парламента, както и на групите за приятелство на България с Казахстан, Израел, Латвия, Литва, Холандия, Чили, Гърция, Русия, Словакия и Узбекистан.Депутатското място на Цветанов пи трябвало да бъде заето от 27-годишния състезател по мотокрос Георги Недев, който е бил избран с феномена 11/11. Той е общински съветник във Велико Търново и е завършил завършил педагогика на обучението по физкултура и магистратура по публична администрация във Великотърновския университет. Недев обаче коментира, че още не е сигурен дали би искал да поеме поста.", "date": "2019.03.29", "title": "Пламен Нунев ще замести Цветанов като председател на Комисията по вътрешна сигурност"}
{"url": "https://offnews.bg/politika/zaharieva-izkazvaneto-na-turskia-vanshen-ministar-e-nepriemlivo-700277.html", "text": "Вицепремиерът и министър на външните работи Екатерина Захариева определи изказването на турския външен министър Мевлют Чавушоглу като крайно неприемливо.Пред журналисти в Минстерския съвет българският външен министът заяви, че е готова да бъде изслушана в Народното събрание по темата и няма притеснение да отговори на всички въпроси.Днес следобед в Министерството на външните работи Захариева ще има среща с турския посланик в България.В своя реч външният министър на Турция заяви, че Анкара се е намесила по повод последните поправки на Закона за вероизповеданията. Българското министерство на външните работи отхвърли твърденията и подчерта, че промените са гаранция за равнопоставеност на всички регистрирани деноминации у нас.Последните промени в закона, които бяха окончателно приети от Народното събрание вчера, предвиждат разсрочването на натрупаните до края на 2018 г. задължения на всички вероизповедания с 10 години. На практика обаче тази промяна е в полза само на Главното мюфтийство, тъй като другите религии почти нямат данъчни задължения, а неговите възлизат на малко над 8 млн. лв. На първо четене, по предложение на Цветан Цветанов от ГЕРБ и Мустафа Карадайъ от ДПС, законът предвиждаше цялостното опрощаване на дълговете, но след остра реакция от страна на обществото, те се отказаха от този вариант.Захариева отбеляза, че е учудена и крайно недоволна от изказването на турския външен министър, което по думите  не помага на приятелските отношения, които имаме със страната. И се надявам да продължим да имаме с Турция, допълни тя, цитирана от БТА.Екатерина Захариева посочи, че при нея като външен министър са идвали и от католическата религия, те също са изказвали несъгласие със Закона за вероизповеданията. Българската православна църква също имаше несъгласие, допълни тя и каза, че сме независима държава и българският парламент решава какво да приеме.Тя отбеляза, че е имала телефонен разговор с външния министър на Турция по негово искане. Чавушоглу е изразил притеснение, че Законът за вероизповеданията, който от година и половина се обсъжда в парламента, е насочен срещу мюсюлманската религия, а Захариева го опровергала. \"Казах му, че законът не е насочен срещу нито една религия и е право на българския парламент да се погрижи за това да финансира всички религии в България, така че да се чувстват равни\", допълни вицепремиерът.По думите ѝ България също е търсила контакти за закони - например с Украйна за изучаването на майчиния език, като търсенето на контакти за закони, които потенциално могат да нарушат права на малцинства, не означава намеса.", "date": "2019.03.29", "title": "Захариева: Изказването на турския външен министър е неприемливо"}
{"url": "https://offnews.bg/futbol/liubo-penev-pauzata-ni-se-otrazi-dobre-triabva-da-sprintirame-kam-pr-700278.html", "text": "Треньорът на ЦСКА Любослав Пенев сподели, че \"червените\" ще се борят до последно за титлата в Първа лига и Купата на България. Специалистът даде пресконференция преди утрешния мач на \"армейците\" с Черно море, но не пропусна да коментира и представянето на българския национален отбор в европейските квалификации.\"\", каза Пенев.", "date": "2019.03.29", "title": "Любо Пенев: Паузата ни се отрази добре, трябва да спринтираме към проблемите в националния"}
{"url": "https://offnews.bg/kultura/ministar-banov-biudzhetat-za-kultura-se-uvelichava-ezhegodno-s-20-mil-700279.html", "text": "Министър Боил Банов заяви днес в парламента, че бюджетът на министерството на културата се увеличава с 20 милиона лева всяка година. Подготвят се и законови промени за данъчни облекчения при заснемане на чуждестранни филмови продукции у нас.„Киното е огромна индустрия, а ние разполагаме с огромни таланти, разполагаме с такава природа и с такива забележителности, които дават възможност и са притегателен център за продукции от цял свят. Станахме последната държава в Европа, която не е приела така наречените данъчни облекчения за чужди продукции, които идват да снимат на нейна територия“, подчерта министърът.Той посочи, че има по-отдалечени и гранични места, където е трудно да се прави сериозно изкуство и места и където институтите изпитват финансови проблеми.„Министерство на културата напълно подкрепя тези институти. Никъде не сме позволили заради счетоводни изчисления по един или друг начин да се бламира дейността. Творческата ни подкрепа е тотална, всеобхватна. Да, методически се опитваме да помагаме, да вървим напред, но по никакъв начин не спираме творческите им проекти. Считаме, че това е единственият начин един институт да се наложи във времето и в пространството устойчиво и за много време напред. Това мога да ви го гарантирам“, допълни Банов.Предстои подписване на договори за сътрудничество с центъра за съвременно изкуство \"Помпиду\", Ермитажа и Третяковската галерия, съобщи Банов. Според него договорът с Ермитажа ще бъде подписан до дни, а тази година \"в България ще дойдат пръстенът и мечът на Кубрат\".\"Това ще бъде емоционален момент за всички, които се чувстват българи\", изтъкна Банов. ", "date": "2019.03.29", "title": "Министър Банов: Бюджетът за култура се увеличава ежегодно с 20 милиона лева"}
{"url": "https://offnews.bg/sviat/senatori-v-sasht-nastoiavat-za-zabrana-na-dostavkite-na-iztrebiteli-za-700280.html", "text": "Група американски сенатори от Републиканската и от Демократичната партии внесоха за разглеждане законопроект, който трябва да забрани доставката на изтребителите F-35 за Турция, а причината е договорът й за руските зенитно-ракетни комплекси С-400.Според сенатора-демократ Джеймс Ленкфорд планът на Анкара да придобие С-400 помагат на Русия в стремежа й „да подкопава интересите на НАТО и САЩ на всяка крачка“. Политикът обаче подчерта, че Турция е „важен съюзник в НАТО и партньор на САЩ при решаването на редица приоритетни задачи за националната сигурност“.Демократката Джин Шейхин смята, че перспективата Русия да получи достъп до самолетите и технологиите на САЩ в страна от НАТО като Турция, представлява сериозна заплаха за националната и глобалната сигурност.В съвместно прессъобщение авторите на документа отбелязват, че „законопроектът дава ясно да се разбере, че интегрираността, функционалната съвместимост и сигурност на НАТО се разглеждат като приоритетна цел на външната политика във всички сектори на властта в САЩ“.През юни миналата година американската корпорация Локхийд Мартин достави в Турция първите два изтребители F-35. Турция смята да придобие не по-малко от 100 единици от многофункционалните изтребители-бомбардировачи 5-о поколение. Те се произвеждат в рамките на многонационална програма за разработката на F-35 под егидата на САЩ, към която Анкара се присъедини през 2002 г.След отказа на Вашингтон да продаде на Турция системите Patriot Анкара започна да търси алтернативи и разгледа предложението за покупката на руските С-400. По-късно ръководителят на корпорацията „Ростех“ Сергей Чемезов уточни, че става дума за доставката на 4 дивизиона С-400 на обща стойност 25 млрд.долара. По-рано Държавният департамент на САЩ предупреди, че ако Анкара получи руските комплекси, Америка може да наложи ограничителни мерки срещу Турция.", "date": "2019.03.29", "title": "Сенатори в САЩ настояват за забрана на доставките на изтребители за Турция"}
{"url": "https://offnews.bg/obshtestvo/zam-ministar-rusinova-v-balgaria-se-nabliudava-znachitelen-ikonomich-700302.html", "text": "През изминалата година в България се наблюдават значителен икономически растеж и подобряващата се ситуация на пазара на труда. Безработицата в страната е стигнала рекордно ниско ниво и през януари е била 4,8% - с 1,7 процентни пункта по-ниска от средната стойност в ЕС. Това каза заместник-министърът на труда и социалната политика Зорница Русинова по време на конференция за представяне на доклада за България в рамките на Европейския семестър 2019. Тя отбеляза, че положителна тенденция се наблюдава и при младежката безработица, която е 11,8% - с 3,1 п.п. по-ниска от средното ниво за ЕС (14,9%). За първи път през тази година подпомагаме работодателите с обучения по специфични умения, които са съобразени с техните програми за работа. Това е важно, защото ако искаме да посрещнем нуждите на бизнеса със специфични умения, трябва да се съобразим с конкретната програма на всеки един сектор, каза заместник-министър Русинова. С осигурения ресурс по оперативна програма „Развитие на човешките ресурси“ се предвижда около 24 000 безработни и неактивни лица да се включат в обучение и заетост.През 2019 г. стартира и схема „Умения“, по която ще се осигури обучение по професионална квалификация и ключови компетенции, както и специфични обучения за най-малко 5500 заети, безработни и активни.  От 1 април 2019 г. стартира и нов прием на заявления от работещи за получаване на ваучер за обучение по ключови компетенции или професионална квалификация, информира още Зорница Русинова. Документите се подават във всички Бюра по труда. За ваучери могат да кандидатстват заети над 54 години, както и заети със средно и по-ниско образование, уточни Русинова.През 2019 г. Националният план за действие по заетостта предвижда броят на обучените със средства от държавния бюджет да се увеличи с 10% в сравнение с 2018 г. и да достигне 11 400 души. Предвижда се да се обучат по ключови компетентности и 1000 заети в микро и макро предприятия. Русинова добави, че интеграцията на пазара на труда на хората с увреждания и на представителите на други групи в неравностойно положение е във фокуса на Министерството на труда и социалната политика и правителството и вече са предприети сериозни реформи в тази посока. Първата стъпка е приемането на Закона за хората с увреждания, в който са регламентирани задължителни квоти за наемане на хора с увреждания за предприятия с над 50 души персонал, както и санкции при тяхното неизпълнение, каза Русинова. Тя посочи, че новата правна рамка регламентира подкрепа, която държавата осигурява, за да могат работодателите да адаптират работните места за хора с увреждания, както и стимули за осигуряване на тяхната заетост.", "date": "2019.03.29", "title": "Зам.-министър Русинова: В България се наблюдава значителен икономически растеж и подобряване на пазара на труда"}
{"url": "https://offnews.bg/zvezdi/samo-4-dni-prodalzhi-4-iat-brak-na-nikalas-kejdzh-700282.html", "text": "Носителят на \"Оскар\" Никълъс Кейдж се ожени в събота и четири дни по-късно подаде молба за анулиране на брака си. Бракът на актьора с гримьорката Ерика Койке е толкова кратък, че спокойно може да се впише във филмографията му, редом до \"Семеен човек\", \"Меден месец във Вегас\" и \"Да напуснеш Лас Вегас\".Според официалните документи 55-годишният Кейдж е помолил и за развод в случай, че анулирането не е възможно.  Каква е причината за скоростното разпадане на брака не се съобщава. Никълъс Кейдж е бил женен за: Патриша Аркет между 1995-2001 г.,Лиза Мари Пресли в периода 2002-2004 г. и Алис Ким в продължение на 12 години (2004-2016). Има 2 деца - 13-годишния Кал-Ел  28-годишния Уестън.", "date": "2019.03.29", "title": "Само 4 дни продължи 4-ият брак на Никълъс Кейдж"}
{"url": "https://offnews.bg/futbol/aiaks-i-psv-reshavat-titlata-v-holandia-po-max-sport-1-prez-uikenda-700286.html", "text": "167-ото издание на голямото дерби на холандския футбол между съставите на Аякс и ПСВ Айндховен, което на практика ще реши и борбата за титлата в Ередивизи, е акцентът във футболната програма на  през уикенда. Двубоят между водачите в класирането е тази неделя от 17:45 часа.Тимът от Айндховен има аванс от 5 точки преди гостуването на Йохан Кройф Арена, което означава, че домакините от Амстердам трябва да преследват задължителни 3 точки, ако искат да заплетат интригата за шампионската купа.На ниво първенство двата гранда ще изиграят 124-ия мач помежду си като „филипсите” имат леко предимство – 51 срещу 48 успеха, включително и две победи с по 3:0 в последните две издания на дербито.През уикенда спортните канали на А1 ще излъчат и всички най-интересни мачове от италианската Серия А и испанската Ла Лига. На Иберийския полуостров най-интересен се очертава сблъскът между каталунските съперници Барселона и Еспаньол. Градското дерби е в събота с начален час 17:15 часа и ще се излъчи пряко по .Неделният ден от 29-ия кръг на Серия А също обещава да е интересен, като акцентът пада върху директните битки между тимовете, гонещи участие в Шампионската лига. От 16:00 часа Рома посреща Наполи, а в 21:30 часа Интер е домакин на състава на Лацио. Тези два сблъсъка, както и всичко най-интересно от кръга на Апенините, ще са част от преките излъчвания на  през уикенда.Освен футболни емоции,  ще предложат на феновете на тениса и развръзката на втория турнир от ATP Masters 1000 сериите – този в Маями. Полуфиналите във Флорида ще се изиграят в петък срещу събота, а съперници в тях са миналогодишният шампион Джон Иснър и 18-годишният канадски талант – Феликс Ожие-Алиасим и Роджър Федерер срещу друг младок от Канада – Денис Шаповалов. Финалът на ATP Masters 1000 надпреварата в Маями е в неделя от 20:00 часа, като всички мачове ще се предават пряко по .", "date": "2019.03.29", "title": "Аякс и ПСВ решават титлата в Холандия по MAX Sport 1 през уикенда"}
{"url": "https://offnews.bg/kultura/pochina-legendarnata-rezhisiorka-anies-varda-700284.html", "text": "Легендарната режисьорка Аниес Варда, една от видните представителки на Новата вълна във френското кино, е починала в нощта на четвъртък срещу петък на 90-годишна възраст, предаде Франс прес. Агенцията е получила скръбната вест от членове на нейното семейство. Тя се е споминала в тяхно присъствие, вследствие на онкологично заболяване.Аниес Варда е родена в Белгия през 1928 г., започва връзката си с изкуствата през фотографията, натрупва в биографията си около 20 пълнометражни филма, от десетилетия живее на все същия прочут адрес в Париж. Смятат я за единствената режисьорка във френската Нова вълна и най-често добавят името ѝ до Годар, Трюфо, Рене, Рьомер, Шаброл, Ривет и Жак Деми – автор на “Шербурските чадъри” и неин дългогодишен съпруг.Сред по-известните ѝ заглавия са “Клео от пет до седем” (1962 – първият филм, в който твърди, че е успяла да съчетае двата вълнуващи я подхода в киното: предварително премисления и абсолютно контролиран, от една страна, с репортажния, този на нещата от живота каквито дойдат, от друга), “Щастието” (награда на журито от Берлин 1965), “Без покрив и закон” (Златен лъв от Венеция 1985).Аниес Варда е първата жена, носител на почетната награда \"Златна палма\".", "date": "2019.03.29", "title": "Почина легендарната режисьорка Аниес Варда"}
{"url": "https://offnews.bg/politika/maia-manolova-uvelichava-se-broiat-na-zhalbi-sreshtu-svrahzastroiavan-700293.html", "text": "Подаденит към омбудсмана сигнали срещу свръхзастрояване и застрояване на зелени площи са вече на трето място по брой от всички общо, заяви на брифинг в Народното събрание омбудсманът Мая Манолова, след като внесе годишния си доклад за 2018 г. Тя още добави, че това насърчава институцията да започне да полага все повече усилия в тази насока. По нейни думи институцията е работила по 4 сигнали за застрояване в София, сред които и проекта на замесената в Апартаментгейт фирма \"Артекс\" - 34-етажния небостъргач в кв. Лозенец \"Златен век\". Манолова съобщи, че жалби срещу проекта са получени още края на 2017 г., като проведената в началото на 2018 г. проверка на строителния надзор е заключила, че няма нарушения относно законосъобразността на документите. Останалите три сигнала са срещу 52-метровата сграда в кв. Витоша, 55-етажния небостъргач \"Парадайз\" и 43-етажната сграда върху зелена площ в кв. Стрелбище. Националният защитник отчете още, че на първо място по брой са жалбите срещу монополните дружества като топлофикация, ВиК, бързи кредити, колекторски фирми, банки, частни съдебни изпълнители, а на второ - тези по повод социални и трудови права на граждани, като през миналата година близо 5000 работници са получили своите неплатени от некоретни работодатели заплати в размер на 8 млн. лева. Тя допълни, че това е 10 пъти повече от предходната година - 8 млн. срещу 800 хиляди лева.Манолова отчете, че за миналата година институцията на подадените жалби са 12 890 на брой. Омбудсманът е съдействала на 36 892 граждани, като това е довело до 11 законодателни инициативи. Тя още отчете, че в сравнение с началото на мандата ѝ през 2015 г., общият брой на жалбите се е увеличил два пъти повече.Манолова коментира доклада и заяви, че като най-голямата победа на институцията за миналата година оценява спечелените битки с протестиращите майки на деца с увреждания наред с трите закона, които бяха изготвени във връзка с тях.ИзбориНа въпрос дали планира да се кандидатира за изборите за кмет на София наесен, каквито са слуховете, Манолова определи спекулациите като атака срещу институцията на омбудсмана. \"От началото на миналата година, не съм го включила в отчета, но е факт, че се правят непрекъснато опити да бъда включена в различни политически сценарии и да бъда обект на политически атаки без да съм политик и без да развивам политическа дейност\", заяви Манолова, като допълни, че работи само и единствено в интерес на гражданите. \"Това няма да ни спре да си върши работата, просто може много да ни ядоса\", заяви тя.ЗаконопроектиДнес парламентът прие на първо четене промени в Гражданския процесуален кодекс, които имат за цел да ограничата свръхправомощията на банките. Част от предложенията бяха внесени именно от омбудсмана.\"Вече се появиха и втори варианти на предложенията, които внесох, които на практика ще обезсмислят законодателното усилие, коментира тя и апелира народните представители да чуят гласа на гражданите и на ЕК, която заплаши страната ни с наказателна процедура\", заяви Манолова.Тя още съобщи, че е готов и законопроектът за частния фалит, чиито предложения бяха препоръчани на държавите членки на ЕС от страна на Европарламента вчера. \"След като приключим законодателните промени срещу банките, ще сложим на вниманието на народните представители Закона за частния фалит срещу вечните длъжници в България\", каза още омбудсманът.", "date": "2019.03.29", "title": "Мая Манолова: Увеличава се броят на жалби срещу свръхзастрояване и застрояване на зелени площи"}
{"url": "https://offnews.bg/obshtestvo/vodnata-stena-na-garibaldi-veche-okovana-700283.html", "text": "Металните ограждения около водната стена на пл. \"Гарибалди\" днес вече са заковани.До вчера те свободно стоящи и с натиск или помощ от друг любопитен минувач, човек можеше спокойно да огледа добилата популярност като надгробна плоча стена.Днес това е невъзможно - тя може да се зърне само през процепи, но това не спира софиянци, които се катерят на близките пейки и си правят селфи или пък снимат черната полирана плоча за спомен, защото - както кметът Йорданка Фандъкова обеща - плочата ще бъде демонтирана.Снимки: Александра Маркарян/OFFNews", "date": "2019.03.29", "title": "Водната стена на Гарибалди вече окована"}
{"url": "https://offnews.bg/zvezdi/dzhastin-bijbar-se-otteglia-ot-stcenata-zaradi-dalboki-emotcionalni-p-700288.html", "text": "Мегазвездата на музикалната сцена Джъстин Бийбър замразява кариерата си заради дълбоки лични проблеми, съобщи самият той.В профила си в Инстаграм звездата писа до феновете си, че макар да вижда, че чакат от него нов албум, е осъзнал колко нещастен е бил по време на последното си турне. \"Не го заслужавам и вие не го заслужавате, давате пари да дойдете и да се забавлявате енергично, а в емоционалел план не бях в състояние да ви го осигуря\", признава Бийбър.\"Сега съм фокусиран да разреша някои от дълбоките емоционални проблеми, които има като повечето хора, така че да не се разпадна, да съхраня брака си и да бъда бащата, който искам да бъда. Музиката е важна за мен, но нищо не е по-напред от семейството и здравето\", споделя той.Звездата обещава, че щом преодолее кризата, ще започне да работи по нов албум.Последната година бе трудна за 25-годишния Бийбър. Той се раздели със Селена Гомез и се върна при предишната си приятелка - моделът Хейли Болдуин.", "date": "2019.03.29", "title": "Джъстин Бийбър се оттегля от сцената заради 'дълбоки емоционални проблеми'"}
{"url": "https://offnews.bg/sviat/vlastite-vav-venetcuela-zabraniha-na-guajdo-da-zaema-darzhavni-dlazhno-700290.html", "text": "Правителството във Венецуела забрани на самообявилия се за временен президент Хуан Гуайдо да заема държавни постове в продължение на 15 години.Главният прокурор на Боливарианската република Елвис Аморосо се усъмни в източниците, които финансират задграничните пътувания на Гуайдо. „Той извърши 91 пътувания зад граница и похарчи за тях 300 милиона боливара /94 000 долара/. Такава сума той не може да покрие с работната си заплата на държавен служител“, каза той на пресконференция. Според Аморосо има вероятност Гуайдо да е фалшифицирал данни в декларациите си, както и да е получавал финансови средства от международни структури, без да е представял съответната информация за тях.Президентът на САЩ Доналд Тръмп пръв обяви, че признава председателя на Националната асамблея /парламента/ на Венецуела Хуан Гуайдо за временен президент на страната вместо Николас Мадуро. Гуайдо се самопровъзгласи за такъв и положи клетва. Това той направи по време на речта си пред участниците в антиправителствения митинг в Каракас. В отговор Мадуро обяви пълно скъсване на дипломатическите отношения със САЩ и даде 72 часа на американските дипломати да напуснат Венецуела. Гуайдо обаче бе признат за временен президент както от САЩ, така и от Канада, редица латиноамерикански страни, Израел, Австралия. В подкрепа на законно избрания Мадуро се обявиха Русия, Иран, турция, Куба, Еквадор, Никарагуа, Белорус, Китай. Мадуро спечели изборите за президент на 20 май 2018 г. и встъпи във втория си мандат на 10 януари 2019 г. Групата „Лима“, обединяваща няколко държави от Латинска Америка и Канада, заяви, че тези избори не са по международните стандарти.", "date": "2019.03.29", "title": "Властите във Венецуела забраниха на Гуайдо да заема държавни длъжности"}
{"url": "https://offnews.bg/knigi/jordan-lozanov-predstavia-prozoretcat-700287.html", "text": "„Прозорецът“ – сборник с разкази, през който ще надникнем в класическия рок, качественото кино и бийт поколението. За всичко това разказва Йордан Лозанов. Ще погледнем със сърцето си и ние, към щурите моменти от живота и тихите загуби в любовта, с „Прозорецът“. Премиера на книгата в „Хеликон-Витоша“, на 28 март от 18.30ч.Йордан Лозанов е модерен градски човек, на крачка от трийсетте, но той сякаш живее на границата между миналия и нашия век, душата му се люшка опиянена от музиката на хора, които са били хулигани в ежедневието и гении в творчеството. От кадрите на филми, които трябва да гледаш няколко пъти, докато не превъртиш съвсем.Това е отразено по деликатен и същевременно драматичен начин в разказите от неговия сборник „Прозорецът“. Героите вътре търсят равновесие между агресията и добротата, между отдадеността и отхвърлянето, те са събирателен образ на всеки, когото можеш да срещнеш на улицата, на всичко, което цивилизацията е направила от нас до днес.Предлагаме ви откъс от \"Прозорецът\":", "date": "2019.03.29", "title": "Йордан Лозанов представя 'Прозорецът'"}
{"url": "https://offnews.bg/tenis/bezgreshen-federer-otstrani-andersan-i-e-na-polufinal-v-maiami-700249.html", "text": "Роджър Федерер победи с лекота Кевин Андерсън с 6:0, 6:4 и се класира за полуфиналите на турнира от сериите Мастърс 1000 в Маями. Там швейцарецът ще срещне канадския младок Денис Шаповалов, който от своя страна се справи с представителя на домакините Франсис Тиафо след 6:7(5), 6:4, 6:2.През първия сет сервисът на Андерсън изобщо не работше добре и Маестрото се възползва по възможно най-добрия начин, като достигна до три пробива и си взе и трите подавания.Втората част започна с пробив още в първия гейм за Федерер, а след това той го затвърди, за да увеличи аванса си на брой поредни спечелени геймове от началото на мача на цели осем. Все пак Андерсън успя да върне пробива в шестия гейм, но в деветия той отново се пропука и бе пробит решително.Това беше седми двубой между двамата и шеста победа за швейцареца. Маестрото ще играе на своя на седми полуфинал в Маями. В другата среща от турнира ще се изправят 18-годишният квалификант Феликс Оже-Алиасим и 33-годишният Джон Иснър, който е шампион от миналата година.", "date": "2019.03.29", "title": "Безгрешен Федерер отстрани Андерсън и е на полуфинал в Маями"}
{"url": "https://offnews.bg/politika/petar-moskov-tragna-na-borba-s-provalenite-liberalni-utopii-s-partia-k-700275.html", "text": "Дясното в България, доколкото изобщо го има, продължава да се цепи и клонира. Днес бившият здравен министър Петър Москов представи новия си политически проект -  партия КОД. Разшифровката гласи \"Консервативно обединение на десницата\".Защита на реда, справедливостта, нормата, разума и работещите решения са в основата на новата политическата партия, а нейното мото е \"Свобода и всекиму своето\".Зад него в новата политическа сила застават Любомир Канов, Боян Стефанов, Ралица Кирилова, Цветана Йотина, Росица Рачева, Момчил Станков, Ваньо Шарков, Валентин Павлов, Пепа Деведжиева, Хари Аничкин и други.КОД се позиционира в дясно от центристките народни партии, у нас и в Европа, които според учредителите на новата политическа сила, не дават изход от кризата на либералната демокрация.Той разкритикува и инструментите на държавата наложили социални неравенства.За евентуални политически партньори в бъдеще Москов посочи ВМРО и НФСБ, които по негови думи имат близки до техните позиции.Любомир Канов подчерта, че \"партията е код за бъдещето\". Поставянето на ясни принципи в дясното политическо мислене и промяна на манталиета е общата цел на новата политическа сила.Държава, която да гарантира запазването на традициите и идентичността на българите като сплотяващи звена между националното ни минало и бъдеще, е желанието на партията.Новосформираната партия също така има намерения да се яви на европейските избори през май.", "date": "2019.03.29", "title": "Петър Москов тръгна на борба с провалените либерални утопии с партия КОД"}
{"url": "https://offnews.bg/izvan-terena/prelestnata-radina-filipova-krasi-holivudskia-film-dambo-700276.html", "text": "Днес легендарното слонче на Дисни - Дъмбо се завръща на екран в нова бляскава продукция. Историята на животинчето с огромни уши се развива на цирковия манеж, където редом с холивудските звезди излиза и едно българско момиче – гимнастичката Радина Филипова.Чудото се случва за бившата грация преди година и половина, когато нейна приятелка я кани да изпрати своите снимки и клипове до продукцията в Лондон. Оттам идва бърза покана и Радина заминава за английската столица, където месец и половина се снима във филма.Тя е част от цирковата хореография, в която се включват още трийсет майсторки на художествената гимнастика, сред които и още пет български гимпанистички - Петя Точева, Сребрина Желязкова, Женина Трашлиева от клуба Черноморец Бургас, Жанина Иванова от Левски София и прелестната бивша адреналинка Яна Христова.\"\", сподели Филипова пред БНР.", "date": "2019.03.29", "title": "Прелестната Радина Филипова краси холивудския филм Дъмбо"}
{"url": "https://offnews.bg/politika/tcvetan-tcvetanov-veche-ne-e-naroden-predstavitel-700254.html", "text": "Народното събрание прие оставката на Цветан Цветанов като народен представител. 121 депутати гласуваха \"за\", 7 - \"против\", а 3 - \"въздържал се\". По този начин Цветанов се оттегли и като председател на парламентарната група на ГЕРБ и председател на парламентарната комисия по вътрешна сигурност и обществен ред.След като оставката му бе приета, Цветанов проведе среща с лидера на НФСБ Валери Симеонов в една от стаите на ПГ на ГЕРБ в Народното събрание. \"В близките дни ще се покаже дали парламентът ще работи трудно без Цветан Цветанов\", коментира Симеонов след срещата. Той още допълни, че двамата са провели личен разговор, и отказа да коментира пред медиите.Вчера стана ясно, че начело на  досегашният председател на парламентарната комисия по здравни въпроси Даниела Дариткова. Депутатското място на Цветанов пък ще бъде поето от , който е общински съветник във Велико Търново и е завършил завършил педагогика на обучението по физкултура и магистратура по публична администрация във Великотърновския университет.Цветанов  си след проведена среща с премиера Бойко Борисов в сряда. Цветанов все пак остава на позициите си заместник-председател на партията и председател на предизборния щаб на ГЕРБ.Оставката на Цветанов е следствие на скандала с апартаментите, придобити от кадри на ГЕРБ на цени под пазарните. ", "date": "2019.03.29", "title": "Цветан Цветанов вече не е народен представител"}
{"url": "https://offnews.bg/politika/dps-i-gerb-otrekoha-da-e-okazano-vlianie-ot-strana-na-ankara-varhu-zak-700269.html", "text": "От ДПС и ГЕРБ категорично отрекоха да е оказван натиск върху тях за Закона за вероизповеданията.\"По никакъв начин не съм чувал позиция от страна на Турция по темата за Закона за вероизповеданията\", заяви зам.-председателят на ГЕРБ Цветан Цветанов и допълни, че законът е бил дискутиран продължително. \"Имаше работна група. Имаше много по-рестриктивни текстове в самото начало, впоследствие на база разговорите с всички представители на вероизповеданията в България постигнахме това, което приехме във вчерашния ден\", допълни той.Лидерът на ДПС Мустафа Карадайъ заяви, че \"няма информация\" да е имало намеса във вътрешните работи на държавата от страна на Анкара. Той още добави, че дори не е имало подобен опит за натиск върху ДПС. \"Дебатът по приемането на Закона беше публичен, всички участваха - и вероизповеданията, и медиите. Всеки, който е бил заинтересован, имаше възможност да участва\", допълни още той.От малкия коалиционен партньор \"Обединени патриоти\" внесоха в деловодството на Народното събрание искане за изслушване на вицепремиера и министър на външните работи Екатерина Захариева в парламента в сряда.Целта е да бъде изяснено какви действия са предприети по повод изказванията на турския външен министър Мевлют Чавушоглу, че Анкара е оказала влияние върху последните поправки в Закона за вероизповеданията, които разсрочиха дълга на Главното мюфтийство в размер над 8 млн. лв. с 10 години. В своя реч  по повод последните поправки на Закона за вероизповеданията, тъй като законопроектът първоначално е нарушавал основни права и свободи.  и подчерта, че промените са гаранция за равнопоставеност на всички регистрирани деноминации у нас., които бяха окончателно приети от Народното събрание вчера, предвиждат разсрочването на натрупаните до края на 2018 г. задължения на всички вероизповедания с 10 години. На практика обаче тази промяна е в полза само на Главното мюфтийство, тъй като другите религии почти нямат данъчни задължения, а неговите възлизат на малко над 8 млн. лв. На първо четене, по предложение на Цветан Цветанов от ГЕРБ и Мустафа Карадайъ от ДПС, законът предвиждаше цялостното опрощаване на дълговете, но след остра реакция от страна на обществото, те се отказаха от този вариант.\"Искаме изслушване на външния министър Екатерина Захариева - очевидно изказването на Мевлют Чавушоглу е намеса във вътрешните ни работи\", заяви Лидерът на \"Атака\" и председател на групата на Патриотите Волен Сидеров. \"Има си регламент в дипломацията, ноти, разговор с посланици и т.н. Външно трябва да знаят какво да направят, но трябва да реагират по някакъв начин и да поискат най-малкото обяснение от посланика, да се види какво е изказването на външния им министър\", допълни Сидеров, който очаква и извинение от турския посланик у нас. Той още заяви, че достойнството на България трябва да бъде опазено, както и че очаква и премиерът да вземе отношение по случая. Сидеров коментира, че законът е много деликатна тема и е трябвало да бъде дообмислен.Лидерът на НФСБ Валери Симеонов определи случилото се като поредна провокация към България от страна на Турция. Той определи текстовете като \"национално предателство\", тъй като предложението на \"Обединени патриоти\" за абсолютна забрана на финансиране на вероизповеданията отвън при наличие на държавна субсидия не бе прието. На въпрос кой е предателят, Симеонов лаконично отговори: \"Видяхте кои гласуваха\". \"Както искайте го приемайте. Това не е за първи път, не е за последен. Не мисля, че има пряка връзка с евроизборите. Постоянно си правят някакви провокации, както беше с турските учебници, в които България беше включена в границите на Турция. Както беше с изявленията на Ердоган на предизборен митинг, че са му близки до сърцето региони като Кърджали. Това са едни непрекъснати сондажи на турската държава по отношение на жизнеността на инстинкта за самосъхранение на България\", заяви още той, но допълни, че надали изслушването на външния министър ще даде повече яснота по въпроса.", "date": "2019.03.29", "title": "ДПС и ГЕРБ отрекоха да е оказано влияние от страна на Анкара върху Закона за вероизповеданията"}
{"url": "https://offnews.bg/tehnologii/vapreki-natiska-ot-sasht-huawei-otchete-25-rast-na-pechalbata-700253.html", "text": "Китайският телекомуникационен гигант Huawei обяви, че приходите му за 2018 година са надхвърлили 100 млрд. долара, въпреки кампанията на САЩ срещу бизнеса им и обвиненията за заплаха за сигурността, съобщава Би Би Си.Резултатите показват, че нетната печалба за периода се е увеличила с 25.1% до 59.3 милиарда юана (8.8 милиарда долара) заради доброто представяне на родния пазар и силните продажби на смартфони.Увеличението е по-малко от това пред 2017 година, но е значително по-голямо от 2016 година. За 2018 година. Приходите на компанията са се увеличили с 19.5% до 721.2 милиарда юана (107.2 милиарда долара), което е най-бързото разрастване на бизнеса за последните две години. През тази година Huawei очаква приходите да скочат до 125 милиарда долара.САЩ и други са ограничили компанията поради опасения, че връзките ѝ с Пекин представляват заплаха за сигурността.Huawei казва, че е независима и категорично отрича, че продуктите ѝ представляват риск за сигурността.", "date": "2019.03.29", "title": "Въпреки натиска от САЩ, Huawei отчете 25% ръст на печалбата"}
{"url": "https://offnews.bg/bojni/kobrata-ostana-bez-litcenz-v-kalifornia-700250.html", "text": "Състезателният лиценз на Кубрат Пулев в Калифорния към момента е прекратен. Това стана ясно след изявление на щатската спортна комисия в Калифорния, изпратено до BG VOICE и цитирано от Нова телевизия.Кубрат Пулев целуна репортерката на Vegas Sports Daily по време не интервю след трудната му победа над Богдан Дину в Калифорния. Първоначално Джени Суши сама качи видеото от целувката в профила си в една от социалните мрежи. Впоследствие го свали и заведе дело за посегателство срещу боксьора.Следващото заседание на спортната комисия е на 14-ти май, а до тогава адвокатката на Джени Равало поиска пълно разследване.Интересите на Джени Суши защитава 77-годишната топ адвокатка Глория Олред, която е сред лидерките на движението за равноправие на жените в САЩ и има много спечелени дела в съдебната зала, свързани с подобни скандали и известни личности.", "date": "2019.03.29", "title": "Кобрата остана без лиценз в Калифорния"}
{"url": "https://offnews.bg/ikonomika/udalzhavat-sroka-za-otcheta-na-firmite-do-5-april-700272.html", "text": "Удължава се срокът за подаване на отчети на фирмите, съобщава Националния статистически институт (НСИ). Годишните отчети за дейността през 2018 година ще могат да се подават до 5 април вместо до 31 март.Решението е взето след разговори с Националната агенция по приходите.Вчера стана ясно, че заради хакерска атака системата на НСИ се срина, а в последните пикови за подаването на данни дни работата бе затруднена.Подаването на годишните декларации за облагане с корпоративни данъци вече е възможно без вписване на задължителния по закон входящ номер на подадения пред НСИ Годишен отчет за дейността (ГОД). Фирмите, подали данъчни декларация, са задължени да подадат и отчетите си в НСИ, като институтът ще изпраща номерата служебно на НАП, напомнят от НСИ..В момента информационната система „Бизнес статистика\" работи с намален капацитет, като вчера са били приети 13 000 отчета. Остават още близо 50 000 отчета, които фирмите ще трябва да подадат задължително до 24 часа на 5 април.", "date": "2019.03.29", "title": "Удължават срока за отчета на фирмите до 5 април"}
{"url": "https://offnews.bg/bojni/zaradi-tceluvkata-sushi-nae-top-advokatka-iska-otnemane-na-litcenza-n-700246.html", "text": "Кариерата на най-добрия ни професионален боксьор Кубрат Путев е сложена на карта. Лицензът му е заплашен заради импулсивната целувка след последната му победа на ринга в САЩ. Репортерката Джени Суши си нае топ адвокатка - Глория Олред, и ще търси правата си за това посегателство, както го нарича. Тя иска отнемане лиценза на Кубрат Пулев.Кобрата целуна репортерката на Vegas Sports Daily известна и като Кралицата на голото суши по време не интервю след кървавия бой с Богдан Дину в Калифорния.Първоначално Джени Суши сама качи видеото от целувката в профила си в една от социалните мрежи. Впоследствие го свали. Малко след това стана ясно, че дамата възнамерява да търси правата си в съда.„В средата на интервюто той сграбчи лицето ми и ме целуна. Аз бях шокирана и засрамена и не знаех как да отговоря. След това отидох да си прибера нещата в чантата. Той ме сграбчи за задните части с двете си ръце и отмина, без да каже нищо. Почувствах се неудобно и разстроена от това, че Кубрат Пулев се отнася с мен по този непрофесионален начин. Не съм го окуражавала, нито съгласявала Кубрат Пулев да ме сграбчва за лицето, целува или опипва отзад”, заяви Джени Суши.Въпреки това след това тя е отишла на партито на Кобрата по случай победата му. Репортерката твърди, че там нашият боксьор поискал от нея да отреже кадрите с целувката, но тя не го направила, за да видях хората какво ѝ причинил.\"Искам той да бъде отговорен. Не искам да се измъкне. Това, което той направи с мен, е отвратително. Почувствах се унизена\", твърди г-ца Суши.Интересите на Джени Суши ще защитава 77-годишната адвокатка Глория Олред, която има славата на истинска акула в съдебната зала. Достолепната дама е сред лидерите на движението за равноправие на жените в САЩ. Олред има редица спечелени дела в сферата на защита на правата на жените.", "date": "2019.03.29", "title": "Заради целувката Суши нае топ адвокатка, иска отнемане на лиценза на Кобрата"}
{"url": "https://offnews.bg/bojni/napuk-na-litcenza-kubrat-e-blizo-do-sblasak-s-dzhoshua-700259.html", "text": "Напук на сагата с лиценза на Кубрат Пулев в Калифорния, който е временно замразен заради скандала с Джени Суши, упорито се говори за евентуален мач със световния шампион Антъни Джошуа.От щаба на британеца заявиха, че среща между двамата в началото на 2020 година изглежда все по-вероятен. Промоутърът на Джошуа – Еди Хърн, не се нае да назове приблизителна дата, но преди Пулев, хегемонът в тежка категория най-вероятно ще играе с украинеца Олександър Усик за пояса на WBO.Двамата ще се изправят на ринга през ноември, ако англичанинът не уреди обединяващ мач на всички титли с Дионтей Уайлдър. Това обаче изглежда малко вероятно.И след двубоя през есента, Джошуа ще се боксира с Пулев, стига българинът да има само победи до края на годината. Очаква се той да проведе още един мач, като потенциален съперник е Оскар Ривас.Интересното е, че Хърн въобще не се притеснява от проблемите на Кобрата със Суши, тъй като двубой с Джошуа ще се състои в Европа.", "date": "2019.03.29", "title": "Напук на лиценза: Кубрат е близо до сблъсък с Джошуа"}
{"url": "https://offnews.bg/politika/kutev-da-zapochne-protcedura-za-otnemane-imotite-na-tcvetanov-700255.html", "text": "Юридически проблем в „Апартаментгейт“ има. Според Закона за противодействие на корупцията и отнемане на незаконно придобито имущество производство към Цветанов трябва да започне сега, защото има всички основания. Това заяви зам.-председателят на ПГ на „БСП за България“ Антон Кутев по БНТ. Той подчерта, че само апартаментът на \"Латинка\" по пазарна стойност е за около 1.5 млн. лв. „Очевидно е, че Цветанов, съпругата му и тъщата му заедно през целия си живот не са изкарвали 1.5 млн. лв. Има несъответствие между доходите и придобитото имущество“, допълни той.Кутев обясни, че този закон не се занимава с това как е придобито, на какви цени и защо, а дали доходите съответстват на придобитото имущество. Народният представител посочи членове от закона, според които комисията моментално и незабавно трябва да пристъпи към процедура по отнемане на незаконно придобито имущество. „Този закон е гласуван в НС с мнозинството на ГЕРБ и водещата комисия по този закон е вътрешната, с председател Цветанов. По време на дебатите за назначаване на председател на тази комисия, дадохме за пример, че ако се наложи да се разследва Цветанов, тази комисия няма да си свърши работата. Надявам се Пламен Георгиев да докаже, че не сме били прави. Апартаментите са образцов случай за отнемане на незаконно придобито имущество“, категоричен е народният представител.Кутев попита - ако една фирма продава на по-ниска цена, тя не скрива ли данъци? „А човекът, който не е обявил парите, с които го купува, той не укрива ли също данъци? Най-малкото става дума за данъчно престъпление и пране на пари, документ с невярно съдържание и търговия с влияние. Това са четири члена на Наказателния кодекс, които изрично са упоменати в закона за отнемане на имущество, като повод за това да бъде започната процедура за отнемане“, каза още той.Зам.-председателят на ПГ на „БСП за България“ подчерта, че Цветанов винаги е бил на длъжност, на която могат да му се изчислят доходите. „Като има такова разминаване между доходи и имущество, това не е повод за оставка, а за действие на прокуратурата“, каза още той. „Явно става дума за удар вътре в ГЕРБ, а това е проблем. Не става дума за тържество на закона и справедливостта, а на вътрешна битка с единствената цел ГЕРБ да остане на власт. Горко на тази държава, ако символът е Цветанов“, каза още Антон Кутев.", "date": "2019.03.29", "title": "Кутев: Да започне процедура за отнемане имотите на Цветанов"}
{"url": "https://offnews.bg/zdrave/za-prav-pat-v-sasht-transplantiraha-babrek-ot-donor-sas-spin-700261.html", "text": "Бъбрекът на 35-годишна жена, която е носителка на вируса на СПИН, бе присаден на друга серопозитивна пациентка, съобщават от американската болница “Джонс Хопкинс“ в Балтимор, предава Би Би Си.Това се случва за пръв път в САЩ. Операцията е извършена в понеделник, а днес донорката Нина Мартинес ще участва в конференция по повода.Намеренията на Мартинес в началото били да дари бъбрека си на свой приятел, но след като той починал, тя решила с органа й да се сдобие анонимен пациент.Преди операции като тази са се считали за прекалено опасни, тъй като се е смятало, че не е добре човек, заразен с ХИВ, да остане само с един бъбрек. Решението на лекарите да направят операцията, говори за доверието, което имат в съвременните антиретровирусни лекарства, които позволяват на болните да живеят почти нормален живот.По думите на лекарката Дори Сегев от болницата „Джонс Хопкинс“ от 500 до 600 серопозитивни хора могат да даряват органи всяка година в САЩ. В същото време хиляди серопозитивни хора умират, чакайки донор.Сега реципиентката на бъбрека ще трябва да взима антиретровирусни лекарства, досущ като тези на донорката Нина Мартинес.", "date": "2019.03.29", "title": "За пръв път в САЩ трансплантираха бъбрек от донор със СПИН"}
{"url": "https://offnews.bg/bojni/tervel-pulev-tcelta-na-dzheni-sushi-e-da-vleze-v-emisiite-700252.html", "text": "Тервел Пулев защити брат си Кубрат след скандала с Джени Суши. Състезателният лиценз на Кобрата в Калифорния към момента е прекратен, след като българинът целуна репортерката на Vegas Sports Daily по време не интервю след трудната му победа над Богдан Дину.Не съм тук да коментирам някакви журналистки. Важни са успехите ни с Кубрат. Не мисля, че трябва да падаме на нейното ниво. Целта й е да влезе в емисиите. Нямам какво друго да кажа. Важни са победите ни. Ще говоря само за тях\", каза Тервел пред Нова телевизия.\"Някой някого е целунал и да му отнемат лиценза. Това малко ми звучи като в детската градина. Питайте Кубрат дали това ще се отрази на кариерата му. Кое да обсъждаме с него? Утре 20 такива желаещи ще заведат такива дела да упрекват Кубрат, с тях ли да се занимаваме?\".\"Не мога да коментирам някой, който си е наумил да си направи нещо. Нека свърши с иск за много пари, нека стане факт и ще го коментираме. Постфактум ще говорим, нека коментираме реалните факти. Не се занимавайте с жълти новини, не занимавайте аудиторията с жълти неща. Нека има нещо и ще коментираме\", каза Тервел.", "date": "2019.03.29", "title": "Тервел Пулев: Целта на Джени Суши е да влезе в емисиите"}
{"url": "https://offnews.bg/ikonomika/prodavat-kashta-v-tcentara-na-varna-za-blizo-12-mln-leva-700256.html", "text": "Сградата на някогашната средношколска библиотека \"П. Славейков\" е обявена за продан за 5 750 000 евро, съобщава сайтът Varna24.bg.Къщата-символ в сърцето на Варна бе върната на собствениците преди години и реставрирана.Ето и информацията за продажбата на имота:Предлагаме за продажба уникален имот с историческа стойност и перфектна локация в сърцето на красивата Варна. Тази аристократична резиденция в класически стил е построена през 20-те години на миналия век и се отличава с характерна архитектура, богата орнаментика и разкошна планировка.През 1999 е направено цялостно обновяване на интериора и екстериора. Парцелът, върху който е изградена е с площ 1900 кв.м., перфектно ситуиран на крачки от пешеходната зона на Морската столица Варна.Самата къща е с РЗП 1014 кв.м. и е на четири етажа. Вътрешното разпределение включва приземен етаж (238 кв.м.) и се състои от 8 помещения с баня с тоалетна. Партерният етаж е с площ 252 кв.м. и обхваща 6 помещения плюс санитарен възел. На първи етаж (238 кв.м.) са разположени 5 помещения, баня с тоалетна, допълнителна тоалетна, 1 балкон и 2 тераси. Вторият етаж е 200 кв.м. и съответно 6 помещения, 2 бани с тоалетни и 1 балкон. Към всеки етаж има килерно помещение.Просторният двор е отлично озеленен и поддържан. Изграден е басейн и помощна къща със сауна с приблизителен размер 20 кв.м. Има обособена закрита зона за паркиране на до 4 автомобила, а в двора има възможност и за допълнително паркиране. Резиденцията е с три входа/изхода към улицата като към момента се използва един от тях. В непосредствена близост са Катедрален Храм Паметник Успение Богородично, Археологически Музей, Община Варна, Варненски Окръжен Съд, Централна Поща Една невероятна възможност да притежавате уникална, елегантна, класическа и красива резиденция като фирмен или фамилен имот, подходяща и за бутиков хотел, представителство, дипломатическа сграда и др.\"", "date": "2019.03.29", "title": "Продават къща в центъра на Варна за близо 12 млн. лева"}
{"url": "https://offnews.bg/politika/aleksandar-jordanov-gerb-i-sds-ne-sa-v-koalitcia-no-sinite-shte-imat-700245.html", "text": "От години, без да участвам активно в работата на СДС, съм призовавал за намиране на формула за обединението на дясното политическо пространство. То е необходимо за стабилността на България. Това заяви Александър Йорданов, който за евроизборите, по БНТ. Йораднов обясни, че допреди 10 години противниците на ЕС са били отвън, сега в самия съюз има партии, които искат разделение и разпадане. По думите му действието на СДС и ГЕРБ е движение в добра посока, а тези, които ще гласуват за СДС, ще бъдат представени в ЕП.Александър Йорданов коментира, че СДС не се е слял в ГЕРБ и споразумението между двете партии за евровота не е коалиция. Това се прави с разбирането, че следващото европейско управление трябва да бъде с дясно-центристка посока, допълни той.Ако се случи да стана депутат в парламента на Европа, аз ще бъда в семейството на ЕНП и ще изразявам политиката на СДС, каза Йорданов. ", "date": "2019.03.29", "title": "Александър Йорданов: ГЕРБ и СДС не са в коалиция, но сините ще имат представител в ЕП"}
{"url": "https://offnews.bg/obshtestvo/otkrivat-nova-stantcia-za-zarezhdane-na-elektromobili-700247.html", "text": "Нова зарядна станция за електромобили ще бъде пусната в експлоатация днес в София. Тя се намира на  ъгъла на ул. „Московска“ и ул. „11 август“, съобщи Столична община. Станцията дава възможност за заряд на 100% от предлаганите на пазара електромобили, като за 40 мин. водачите на коли с нулево ниво на вредни емисии могат да заредят 20% от капацитета на батерията си.По този начин те ще гарантират безпроблемно използване на своите електромобили в рамките на деня. За пълен заряд са необходими 5 часа. На откриването в 11,30 часа ще присъстват зам.-кметовете Дончо Барбалов и Йоана Христова.", "date": "2019.03.29", "title": "Откриват нова станция за зареждане на електромобили"}
{"url": "https://offnews.bg/futbol/stojcho-stoilov-s-poredna-misia-v-brazilia-700248.html", "text": "Главният мениджър на ЦСКА Стойчо Стоилов е бил на поредната си мисия в Бразилия преди няколко дни, пише \"Тема Спорт\".Той е проследил мачове от 1/4-финалите и полуфиналите на някои от щатските първенства в страната. Стоилов има списък с футболисти, които следи отдавна.На този етап обаче \"червените\" трудно ще привлекат играч от Бразилия, тъй като няма как да картитекират още футболисти с паспорти извън ЕС. в момента в клуба има 5 такива. Енрике Рафаел и Евандро още чакат българско гражданство.С привличането на играчи се занимават основно Стоилов и консултантът Люпко Петрович. Сърбинът призна, че е гледал футболисти в родината си и е харесал двама. Те обаче също са със статут извън ЕС.В последните месеци пък скаутите Велизар Димитров, Христо Янев и Владимир Манчев почти не са активни. Конкретно Янев и Манчев не са получавали мисии през тази година.", "date": "2019.03.29", "title": "Стойчо Стоилов с поредна мисия в Бразилия"}
{"url": "https://offnews.bg/sviat/rumania-zabrani-na-kioveshi-da-napuska-stranata-700260.html", "text": "Водещият кандидат за европейски главен прокурор - бившият председател на румънската антикорупционна прокуратура (DNA) Лаура Кьовеши - е получила забрана да напуска страната заради течащо разследване, съобщават европейски медии. Освен това ѝ е забранено да разговаря с медиите.Тя е поставена под \"юридически контрол\" от спецагенцията, която разследва съдии и прокурори, пише Euractiv.В четвъртък Кьовеши е била разпитанвана от прокурори в продължание на почти седем часа. Тя отрича всички обвинения и твърди, че разследването има за цел единствено да предотврати заставането ѝ начело на новосформиращата се европейска прокуратура. Според АФП Кьовеши е получила обвинение в подкуп, но засега няма потвърждение от официална румънска институция. След края на разпита обвиняемата е съобщила на журналистите, че е получила забрана да говори пред тях за разследването.Румънката бе фаворитът на европейските депутати и на предварителната комисия, избираща кандидатите в конкурса. В Европейския съвет обаче няма единодушие по въпроса кой да заеме поста.Тя каза само, че това е сплашване за хората в съдебната система и че някой очевидно много се страхува тя да заеме поста европейски главен прокурор.Президентът на Румъния Клаус Йоанис, против волята на управляващите, свика референдум в подкрепа на съдебната система в едно с европейските избори. \"Правосъдието е въпрос от национален интерес и гражданите имат суверенно право да решат дали да оставят корупцията да стане държавна политика или не\", заяви държавният глава.", "date": "2019.03.29", "title": "Румъния забрани на Кьовеши да напуска страната"}
{"url": "https://offnews.bg/interviu/shef-viktor-angelov-napravenoto-s-liubov-iastie-e-skapotcennost-700122.html", "text": "Педантичността и прецизността ли са факторите за безапелационен успех?Да, вярвам в това, че хората трябва да сме взискателни. Смятам, че успехът и не само той, а и качеството ни на живот, зависи от изискванията на човека.Всяко готвене ли трябва да бъде изкуство?Изкуство за мен е, когато образно казано откриваш „топлата вода“. Изкуство е новаторството. Ежедневното готвене не е изкуство. Ежедневното готвене по вече утвърдени рецепти е професионализъм и перфекционизъм. Изкуство е когато измислиш нова рецепта, а това не се случва всеки ден.Кой е най-ценният шедьовър в кухнята Ви?Всяко ястие, което излиза от кухнята е приготвено с изключително старание. Трептим над всяка чиния, която излиза на паса, но разбира се по-специално внимание има към детайла когато работим със скъпи продукти като хайвер, гъши дроб, омари. Тогава вниманието е изострено и човек е с ясното съзнание, че няма право на грешка, защото суровината е много ценна. Разбира се ще добавя, че ястието, което излиза от ръцете ни приготвено с любов и желание, винаги е скъпоценно. Както за човека, който го твори, така и за хората, които ще му се насладят. Така че това е ястието, което е истинска скъпоценност за мен – онова направено с любов, т.е всяко.Каква е цената на съвършенството? Все още се стремя към него, но знам че цената е висока.Ценим ли достатъчно храната? Умеем ли да я подбираме и да ѝ се наслаждаваме?Аз все повече искам да изместя фокуса към суровините – за това какъв е произхода и съдържанието им. Това е по-важният разговор. Вкусът е въпрос на сол и захар. Знам, че това мое изказване ще се посрещне критично от гилдията. Ще започнат да ми говорят за подправки и за любов, и за чувства… Вкусът е сол и захар!!! В някой случаи люто и кисело. Други ще кажат, че горчивото е новия вкус и новия тренд. Но не е така, това което усещаме като вкус е основно сол и захар. Ако се опитате да хапнете любимото си ястие без грам сол и без грам захар, никога повече няма да е любимото Ви ястие… Затова е по-важно да сме отговорни към себе си и да се научим да не правим компромиси със съставките в храната. Тогава ще можем да й се наслаждаваме истински.Какво се надявате да отнесат със себе си участниците в Hell’s Kitchen?Вече от опит знам, че участниците си тръгват изключително добре организирани, с много добра самопреценка – както за себе си, така и за заобикалящата ги среда. С изграден отборен дух, ясна визия за това как ще променят живота си от тук нататък.Три качества, които трябва да притежава победителят?Победителят в Hell’s Kitchen трябва да е много сърцат готвач, визионер и отличен лидер.", "date": "2019.03.29", "title": "Шеф Виктор Ангелов: Направеното с любов ястие е скъпоценност"}
{"url": "https://offnews.bg/obshtestvo/po-dve-lenti-za-dvizhenie-v-posoka-po-hemus-i-trakia-remontite-prodal-700262.html", "text": "Две ленти за за движение за Бургас и Варна и една за София ще има в участъците с ремонт на АМ „Тракия“ и АМ „Хемус“ днес и утре, съобщи АПИ.В неделя, когато много хора пътуват към столицата, в същите участъци ще има по две ленти за София и една за Бургас или Варна. Целта е повишаване пропускливостта на пътната инфраструктура в пиковите дни и часове при извършващите се ремонтно-възстановителни дейности на виадуктите на двете магистрали. На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър, мостът над река Тополница при 77-ми км и над река Елшишка при 89-ти км на автомагистралата.  При извършването на строителните работи движението се осъществява двупосочно в платното за София. В петък и събота има две ленти в посока Бургас и една за София, а в неделя и понеделник сутрин съответно две ленти за София и една за Бургас. Предвижда се строителните работи на съоръженията да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. Поради ремонт на моста над река Тополница на АМ „Тракия“ до 30 април движението от 77-ми до 78-ми км в посока Пловдив е ограничено в активната и аварийната лента и се осъществява в изпреварващата. Предвиден е ремонт на дилатационна фуга, хидроизолация, възстановяване на бетонови повърхности на устой и греда, нова асфалтова настилка и хоризонтална маркировка.Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. За улеснение на трафика от 13 ч. всеки петък до 17 ч. в събота има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.За да избегнат отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“;- пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“;- пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.На АМ „Хемус“ на територията на Софийска област се ремонтират три виадукта - при 19-ти, 36-ти и 37-ми километър и тръбата за София на тунел „Витиня“.Движението от 14-ти до 23-ти километър на автомагистралата се осъществява двупосочно в платното за София поради ремонт на платното за Варна на виадукта при 19-ти км /„Потоп“/. През м. г. бяха ремонтирани колоните на съоръжението, т. нар. долно строене, и сега работата продължава по пътното платно. Съоръжението не е основно обновявано от въвеждането му в експлотация преди повече от 30 години. Дължината му е 525 метра. За улеснение на трафика в края на работната седмица - в петък и събота, има две ленти в посока Варна и една за София, а в неделя и понеделник сутрин две ленти за София и една за Варна.Движението от 33-ти до 40-ти километър на АМ „Хемус“ се осъществява двупосочно в платното за София поради ремонт в платното за Варна на виадуктите при 36-ти км /„Коренишки дол“/ и при 37-ми км. През м. г. беше обновено платното за София на двете съоръжения и сега трафикът преминава по тях. Очаква се предвидените дейности да завършат до края на строителния сезон. Ще се ремонтира както пътното платно, така и колоните на съоръженията.На АМ „Хемус“ се ремонтира и тръбата за София на тунел „Витиня“. Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и същите системи за безопасност.На АМ „Хемус“ на територията на област Варна се ремонтират 10,4 км от АМ „Хемус“ в платното в посока София (от км 389+717 до км 400+100). Това е участъкът между пътен възел „Неофит Рилски“ и естакада „Девня“. Движението се извършва двупосочно в платното за Варна и скоростта е ограничена до 90 км/ч. Очаква се строителните работи да завършат до 25 май т. г. Те включват фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка.", "date": "2019.03.29", "title": "По две ленти за движение в посока по Хемус и Тракия, ремонтите продължават"}
{"url": "https://offnews.bg/politika/vks-reshi-zelenite-ot-demokratichna-balgaria-da-smeniat-imeto-si-700265.html", "text": "Партия \"Зелените\", част от \"Демократична България\", ще смени името си на Национално събрание на 21 април. Причината е окончателно решение на ВКС, че има има регистрирана друга партия със същото име. Това решение показва сериозни проблеми, свързани с вписванията на политическите партии, обясняват от организацията. През 2008 г. Софийски градски съд е посочил, че по делото е представено удостоверение за уникалност на името, издадено също от СГС и е приел, че са налице всички предпоставки за вписване на партията с това име. 11 години по-късно ни забранява да го ползваме, пишат Зелените. В текста им се казва още:За съжаление натискът към нас идва буквално в навечерието на предстоящите изборите за Европейски парламент, и то в момент, когато Зелените, като част от обединението \"Демократична България\", имаме всички шансове да се превърнем в реален политически фактор, който се противопоставя на корумпираното и популистко статукво.Искаме да уверим всички наши поддръжници, членове и симпатизанти, че въпреки създалата се ситуация, те ще има за кого да гласуват. Избраните от нас кандидати за евродепутати ще бъдат част от общата листа на „Демократичната България\". Това са Албена Симеонова (биоземеделец), Росен Богомилов (учител), Тома Белев (природозащитник), Васил Гюров (музикант от група Ревю) и Даниела Божинова (експерт по пряка демокрация).Зелените ще се включим активно в кампанията за Евроизборите, като няма да се поколебаем да вложим време и енергия, за да бъдат избрани почтени евродепутати, които ще отстояват демократичното развитие на България и Европа.Зелените, като част от учредителите на „Демократична България\" призоваваме симпатизантите си да участват активно в предстоящото събиране на подписи за регистрация, както и в същинската кампания, заедно с нашите приятели от \"Движение Да, България\" и ДСБ. Призоваваме всички наши последователи и привърженици да гласуват за зелените кандидати в листата на „Демократична България\" на изборите за Европейски парламент!Всички знаем, че у нас има над 100 регистрирани партии, често с близки имена с повтарящи се цели думи и изрази и това не е проблем за съда, съответно за тяхното съществуване и явяване на избори.Това за съжаление не е валидно за Зелените. Въпреки че името ни е в активната политика вече над 10 години и сме участвали във всички избори в този период, съдът постанови заличаването на партията, ако не променим името си. Оказва се, че съдът не признава \"зеленото\" като формат на политическа принадлежност, така както е социал-демократичното, лявото, дясното, патриотичното или няколкото земеделски съюза.От учредяването си до днес Зелените спечелихме и продължаваме да печелим редица битки в обществен интерес, в защита на природата и хората. Нашата цел е да върнем в страната правовия ред, разделението на властите, свободата на словото, опазването на околната среда и по този начин да защитим интересите на българските граждани и следващите поколения. Тези каузи защитавахме заедно с нашите партньори от Европейските зелени, чийто пълноправен член сме. ПРЕДИСТОРИЯТАВ периода 2005-2008 година десетки от най-активните природозащитници от гражданския сектор и научните среди у нас решават, че ще създадат Инициативен комитет, за да учредят истинска, нова и неопетнена партия от зеления политически спектър. Основните цели, които си поставят от ИК, са реално опазване на природата, промяна на политиките към устойчиво икономическо развитие, премахване на корупционните модели и истинска съдебна реформа.От първите идеологически разговори между приятели, до реалното учредяване на партията минават почти 3 години и на 18 май 2008 г. над 500 делегати провеждат учредително събрание и избират името на партията да бъде \"Зелените\". Тя е регистрирана на 4 ноември 2008 г., като са спазени всички процедури и изисквания за създаването на нов политически субект у нас.Още с първото си явяване в парламентарните избори през 2009 г. Зелените заемат осмо място от над 20 партии. От тогава насам партията участва във всички избори и референдуми у нас и това я превръща в един от активните, трайни и работещи политически субекти у нас. Нещо повече, до този момент партията не е получавала никакви държавни субсидии и през всичките годините от своето създаване се е издържала основно от членски внос и дарения от своите симпатизанти. Към момента Зелените имат десетки представители в местната власт в страната.Очакванията са процедурата по регистрацията на новото име да приключи до лятото на 2019 година, така че партията да може да участва на местните избори тази есен. Предприели сме необходимите процедури за това, включително запазване на ново име, което ще обявим след националното събрание на 21 април. Затова отново призоваваме привържениците си за активна подкрепа за „Демократична България\" на предстоящите европейски избори, за да променяме страната към по-добро. ", "date": "2019.03.29", "title": "ВКС реши: Зелените от Демократична България да сменят името си"}
{"url": "https://offnews.bg/obshtestvo/slanchevo-no-dosta-hladno-700244.html", "text": "Днес ще е хладно и на много места в котловините ще има условия за образуване на слана. Ще духа умерен североизточен вятър, показва прогнозата за времето на НИМХ.Минимални температури сутринта ще са между минус 2° и 3°. Температурите през деня ще достигнат едва 10° - 15°.Атмосферното налягане ще е по-високо от средното за месеца.Над планините ще е предимно слънчево, но след обяд над масивите от Западна и Централна България ще има временни увеличения на облачността. Не се очакват валежи. Вятърът ще е умерен, по високите и открити части и силен североизточен. Максималната температура на височина 1200 метра ще е около 0°, на 2000 метра - около минус 5°.Край морето ще е слънчево, но хладно. Ще духа умерен до силен североизточен вятър. Максималните температури ще са между 8° и 12°.", "date": "2019.03.29", "title": "Слънчево, но доста хладно"}
{"url": "https://offnews.bg/politika/siderov-shte-izbira-kandidati-za-evrodeputati-s-realiti-shou-700266.html", "text": "Партия \"Атака\" ще проведе конкурс за кандидати за евродепутати, който ще бъде излъчван по партийната телевизия \"Алфа\", заяви лидерът на партията Волен Сидеров пред журналисти в Народното събрание.Сидеров коментира, че явно от \"Обединени патриоти\" няма да са заедно на евровота, тъй като от НФСБ вече били обявили решение за поотделно явяване.Участващите в конкурса на \"Атака\" ще трябва да демонстрират защо искат да са членове на Европейския парламент в продължение на 3 седмици пред телевизионна аудитория и жури, от което част ще бъде и самият Сидеров.По негови думи не е нужно избраниците да са партийни членове, но е задължително да се присъединят към политическата формация, ако бъдат селектирани. Единственото условие е да са навършили 21 г.Той допълни, че в листата на \"Атака\" няма да са партийни активисти или членове на ръководството, а само \"млади хора\". ", "date": "2019.03.29", "title": "Сидеров ще избира кандидати за евродепутати с реалити шоу"}
{"url": "https://offnews.bg/obshtestvo/plashtat-pensiite-s-velikdenski-dobavki-ot-8-april-700263.html", "text": "Изплащането на пенсиите за април ще започне на 8 април, съобщиха от НОИ. Заедно с пенсиите ще бъдат изплатени и Великденските добавки от по 40 лв. на 1 322 300 възрастни хора.Допълнителни суми ще получат тези, на които пенсията или сборът от пенсиите, заедно с добавките и компенсациите към тях, е в размер до 348,00 лв. включително. Изплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях.Преводите на априлските пенсии по сметките на пенсионерите, които получават парите си по банков път, ще бъдат извършени на 8 април 2019 г.", "date": "2019.03.29", "title": "Плащат пенсиите с великденски добавки от 8 април"}
{"url": "https://offnews.bg/sviat/britanskata-banda-her-s-zagina-v-katastrofa-700270.html", "text": "Двамата членове на ливърпулската банда Her's и мениджърът на турнето им загинаха в автомобилна катастрофа в САЩ, съобщава Би Би Си.Дуото Стивън Фицпатрик и Одън Ладинг и мениджърът им Тревър Енджълбрекстън са пътували за концерт в Санта Ана, Калифорния, в сряда.Наското групата пусна дебютния си албум, а песните им имат по няколко милиона гледания в мрежата.Ден преди трагедията те са имали концерт във Финикс, Аризона. ", "date": "2019.03.29", "title": "Британската банда Her's загина в катастрофа"}
{"url": "https://offnews.bg/politika/ninova-glavniat-prokuror-da-razsledva-namesa-na-turtcia-vav-vatreshni-700267.html", "text": "Главният прокурор да започне разследване има ли намеса на друга държава във вътрешните работи на България. Това поиска лидерът на БСП Корнелия Нинова днес, след като е свикала извънредно заседание на Изпълнителното бюро, заради закона за вероизповеданията иБСП се обръща и към президента Румен Радев да наложи вето на закона за вероизповеданията и да свика КСНС. Решението на КСНС, с което всички бяхме съгласни, беше да се намери вариант да се спре финансирането на вероизповеданията в България отчужди държави, а приетият закон отсрочи задълженията на мюфтийството и остави външното финансиране, тоест и волята на КСНС е подменена, обясни Нинова. Ние искаме Бойко Борисов да даде отговори кой, кога и по какъв начин е въздействал върху правителството и защо той се е съгласил, заяви още председателят на БСП.БСП се обръща и към Обединените патриоти с апел да напуснат веднага правителството. Впротивен случай, участвайки с министри в този кабинет, това ще означава, че одобряват тази политика, посочи Нинова.Тя посочи, че  че искат обявяване на турско малцинство, изявленията на турския външен министър и мълчанието на Бойко Борисов са заплаха за националнатасигурност и за етническия мир в България.", "date": "2019.03.29", "title": "Нинова: Главният прокурор да разследва намеса на Турция във вътрешните ни работи"}
{"url": "https://offnews.bg/obshtestvo/v-chasti-ot-4-stolichni-rajona-spira-vodata-700243.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Реконструкция на уличен водопровод на ул. „Яков Крайков“ в район „Красно село“ налага спиране на водоподаването от 9:00 до 19:00 ч. на ул. „Константин Иречек“, бул. „Ген. Едуард Тотлебен“, бул. „Пенчо Славейков“, ул. „Даскал Манол“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Изграждане на сградно водопроводно отклонение на ул. „Чучулига“ в жк „Бъкстон“ се налага спиране на водоподаването от 10:00 до 18:00 ч. на ул. „Чучулига“.Прекъсване на сградно водопроводно отклонение на ул. „Петър Делян“ в жк „Яворов“ се налага спиране на водоподаването от 9:30 до 16:30 ч. на ул. „Петър Делян“ от ул. „Крали Марко“ до ул. „Чавдар войвода“.Подмяна на сградно водопроводно отклонение на ул. „Галилео Галилей“ в жк „Гео Милев“ налага спиране на водоподаването от 10:00 до 18:00 ч. на ул. „Лидице“ от ул. „Галилео Галилей“ до ул. „Александър фон Хумболт“, ул. „Галилео Галилей“ №32.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - www.sofiyskavoda.bg/water_stops.aspx.„Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания.Друг начин е да се възползват от безплатната услуга за известяване чрез СМС. Софийска вода", "date": "2019.03.29", "title": "В части от 4 столични района спира водата"}
{"url": "https://offnews.bg/sviat/hiliadi-v-nova-zelandia-pochetoha-pametta-na-zhertvite-ot-atentata-v-k-700251.html", "text": "Хиляди хора се събраха в новозеландския град Крайстчърч, за да почетат паметта на жертвите, загинали по време на атентата в двете джамии от 15 март, предава Би Би Си.Церемонията започнала с маорска жалейна песен в присъствието на новозеландската министър-председателка Джасинда Ардърн и австралийския ѝ колега Скот Морисън.Повече от 20 000 души присъстваха на събитието в градския парк Хаглей, на фона на строги мерки за сигурност.Обръщайки се към множеството, Ардърн посочва, че Нова Зеландия има „отговорност да бъде мястото, което искаме да бъдем“.Министър-председателят описва света като „забит в порочен кръг на екстремизма“ и добавя, че отговорът се крие в човечността на хората.По време на церемонията всичките 50 имена на жертвите бяха прочетени от членове на мюсюлманската общност в града. Жертвите за мъже, жени и деца, като най-малката е само на три години.От Би Би Си припомнят, че все още 22 души се възстановяват, включително и критично ранено четиригодишно дете.", "date": "2019.03.29", "title": "Хиляди в Нова Зеландия почетоха паметта на жертвите от атентата в Крайстчърч"}
{"url": "https://offnews.bg/bojni/kobrata-e-v-nokdaun-i-to-bez-da-e-stapil-na-ringa-700281.html", "text": "Целувката на звездата ни в профибокса Кубрат Пулев с репортерката Vegas Sports Daily Джени Суши не продължи повече от секунда, но предизвика цяло цунами от реакции, които сякаш нямат край.Стигна се дотам, че лицензът на българина за САЩ към момента е прекратен. Това определено поставя Кобрата в нокдаун. Като за капак на всичко Кралицата на голото суши използва един много силен съюзник в своя ъгъл - Глория Олред. Жената, от която всеки един жител в Щатите се страхува. Тя е една от лидерките на движението за равноправие на жените в САЩ.Олред има богат опит все с дела за защита правата на жените. Почти всичките спечелени. Да не ти идва до главата просто!Така става, когато културата на Изтока се срещне с тази на Запада. Ако това се беше случило при нас, единственото, за което щеше да се притеснява Пулев е дали Андреа ще му прости за този изблик на силни емоции след победата над румънеца Богдан Дину.При нас, българите щастието винаги се изразява в подобни действия. Замислете се колко пъти сме използвали изрази от рода \"Толкова съм щастлив, че ще нацелувам всички\". Да, ама в Америка не стоят така нещата. Там по-скоро се счита за нормално човек да отпразнува триумфа си, хвърляйки пачки с пари в компанията на дузина стриптизьорки. Флойд Мейуедър направи точно това след победата си над Конър Макгрегър в края на август 2017 година.Както и да го въртим и сучем - няма оправдание за Кубрат.Боксьор от неговата класа би трябвало да е запознат с културата, модата и традициите в страните, които посещава. Не навсякъде хората одобряват такива първични реакции. Напротив, някои само това чакат. Не е тайна, че в САЩ всеки търси повод да съди някой. Причината не е важна, важното е да има съд. Там могат да се изкарат пари, които с бачкане няма как да се получат.Това, че при нас не е така и че се целуваме, прегръщаме или се \"разбираме като мъже\" си е нашенска работа. Не важи зад океана.Сега първият рунд от непланираната битка Кубрат - Джени е в полза на репортерката. С оглед на мощната подкрепа от страна на Олред победата за Кралицата на голото суши е в кърпа вързана.И все пак Кобрата все още има шанс при добра стратегия срещу смуглото миньонче.  Агентът му Боб Аръм има ужасяващо огромен опит в тези среди и е решавал подобни проблеми. Това е някаква надежда за Пулев.Аръм е видял всичко на и около ринга, което си е заслужавало да се види в този спорт за последния половин век. С неговия авторитет и умения в дипломацията, той може да се окаже ключова фигура в скандала. Освен това, той може да предотврати фатални последствия за имиджа и боксовия прогрес на българския състезател.Двубоят не е свършил, докато не се чуе последния гонг. Остава ни само да стискаме палци на нашия нокдаунтът да не стане нокаут. Би било твърде жалко и глупаво да се стигне дотам заради едно пресолено суши.", "date": "2019.03.29", "title": "Кобрата е в нокдаун, и то без да е стъпил на ринга"}
{"url": "https://offnews.bg/futbol/solskiaer-viarva-che-shte-postigne-uspehi-s-iunajted-700264.html", "text": "Мениджърът на Манчестър Юнайтед Оле Гунар Солскяер, който вчера бе утвърден на поста си с постоянен договор за три години, е уверен, че ще постигне успехи с \"червените дяволи\".\"Голямата цел е отново да вдигнем титлата във Висшата лига, както сме го правили много пъти преди. Не може да чакаме много години, но няма да стане и веднага.Знам, че ще постигнем успехи, но това ще стане стъпка по стъпка. Да бъда мениджър на Юнайтед е било мечта за мен, може би наивна мечта, но винаги съм го искал и то се случи. Гледаме напред, искам да свършим много работа и да бъдем най-подготвеният отбор\", каза Солскяер.", "date": "2019.03.29", "title": "Солскяер вярва, че ще постигне успехи с Юнайтед"}
{"url": "https://offnews.bg/kultura/chetirima-dushi-se-boriat-da-oglaviat-natcionalnata-galeria-700289.html", "text": "Четирима души са подали документи в отговор на обявата за поста на директор на Националната галерия. Това са временно изпълняващата длъжността Ярослава Бубнова, Надежда Джакова (в момента завеждащ филиала на Националната галерия Музей за съвременно изкуство „Софийски арсенал“), Пламен Петров (от Софийската градска галерия) и Филип Зидаров, съобщава \"Площад Славейков\".Крайният срок за кандидатстване беше 21 март, сега предстои Министерството на културата да разгледа подадените документи и да реши кои кандидати ще отидат на устен изпит.Напомняме ви, че в момента тече проверка за конфликт на интереси срещу Ярослава Бубнова , тъй като тя От министерството все още не са съобщили дали приключи проверката на Ярослава Бубнова за конфликт на интереси. Бубнова заема длъжност в ръководството на „Квадрат 500“ от откриването му, а в момента ръководи Националния музеен комплекс до избирането на титуляр на директорския пост.", "date": "2019.03.29", "title": "Четирима души се борят да оглавят Националната галерия"}
{"url": "https://offnews.bg/evropa/predsedateliat-na-ep-antonio-taiani-pritesnen-ot-natiska-na-bukuresht-700285.html", "text": "Председателят на Европейския парламент Антонио Таяни изрази притеснение, че фаворитът на ЕП за европейски главен прокурор Ла̀ура Кьо̀веши е била поставена под \"юридически контрол\".Той още заяви, че въпросът ще бъде обсъден на следващия Председателски съвет. Срещата на съвета ще се състои в сряда, 3-и април, в 08:30 ч. централноевропейско време.\"Притеснен съм от новината, че Ла̀ура Кодру̀ца Кьо̀веши е била поставена под юридически контрол. Европейският парламент стои зад избора си за европейски главен прокурор. Ще повдигна въпроса на Председателския съвет на Европейския парламент следващата сряда\", написа Таяни в своя профил в Туитър. Изявлението е по повод на новината, че водещият кандидат за европейски главен прокурор - бившият председател на румънската антикорупционна прокуратура (DNA) Ла̀ура Кьо̀веши - е поставена под \"юридически контрол\" от спецагенцията, която разследва съдии и прокурори. Тя е получила и забрана да напуска страната, както и да разговаря с медиите заради течащото разследване срещу нея. Според АФП Кьовеши е получила обвинение в подкуп, но засега няма потвърждение от официална румънска институция. Мнението на Кьовеши е, че разследването цели да предотврати заставането ѝ начело на новосформиращата се Европейска прокуратура**. Въпреки че в Европейския съвет няма единодушие по въпроса кой да заеме поста, румънката е фаворит на европейските депутати. При гласуването кой да заеме позицията евродепутатите от Комисията по граждански свободи, правосъдие и вътрешни работи и от Комисията за контрол на бюджета излъчиха именно Кьовеши като фаворит.", "date": "2019.03.29", "title": "Председателят на ЕП Антонио Таяни притеснен от натиска на Букурещ върху Кьовеши"}
