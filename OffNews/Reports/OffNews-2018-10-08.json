{"url": "https://offnews.bg/politika/bsp-vnasia-vota-na-nedoverie-sled-sreshti-s-lekari-i-patcienti-689546.html", "text": "Готови сме с мотивите на вота на недоверие, но на заседание на ИБ на НС на БСП и на ръководството на ПГ на \"БСП за България\" взехме решение да приложим нов подход при този вот на недоверие - не да го внесем в парламента и да започнат парламентарни консултации с другите партии и всички да смятаме гласове \"за\" и \"против\", и да се съсредоточаваме около математическия сбор - дали ще мине или не, а да започнем от извънпарламeнтарни консултации\".Това заяви лидерът на БСП Корнелия Нинова на пресконференция в централата на партията.Тя обясни, че тази седмица левицата ще се срещне с представители на пациентски организации, с Националното сдружение на общинските болници, с Лекарския съюз, с представители на общопрактикуващи лекари, на групите от хора, засегнати, както от сегашното състояние на здравеопазването, така и от бъдещата реформа, която предлагат ГЕРБ.\"Бихме искали да обсъдим и нашата алтернативна визия за развитие на здравеопазването, така както сме я представили във \"Визия за България\". Тази седмица ще съсредоточим усилията си в тези срещи, ще изслушаме всички и ще представим нашата алтернатива на здравна реформа, ще обсъдим мотивите в трите им части- сегашно състояние на здравеопазването, предложения на ГЕРБ, предложения на БСП за алтернатива и едва след това ще внесем вота на недоверие в парламента. Това най-вероятно ще бъде в понеделник\", заключи Корнелия Нинова.", "date": "2018.10.08", "title": "БСП внася вота на недоверие след срещи с лекари и пациенти"}
{"url": "https://offnews.bg/futbol/el-klasiko-shte-reshi-badeshteto-na-treniora-na-real-689543.html", "text": "Бъдещето на треньора на Реал Мадрид Хулен Лопетеги в тима ще бъде решено от класическото дерби срещу Барселона, пише испанският \"AS\". Мегасблъсъкът ще се проведе на 28 октомври на стадион \"Камп Ноу\".Ужасяващата серия на \"белия балет\", коийто е с 4 мача без победа и незавидните 409 минути без отбелязан гол, увеличи сериозно натиска върху специалиста, който определено трябва да се притеснява за мястото си след поражението във Витория срещу Алавес.Шефовете на Реал не са известни с търпението си и въпреки че Флорентино Перес е убеден, че сега не е точния момент за промяна, загуба срещу Барса ще означава раздяла с Лопетеги.Преди това столичани трябва да на всяка цена да победят Леванте в първенството и Виктория Пилзен в Шампионската лига, при това колкото могат по-убедително, за да свалят напрежението и да влязат в дербито с позитивна нагласа.Според мадридското издание големият въпрос е и кой би могъл да дойде на мястото на наставника по това време от кампанията, като на този етап се говори за бившия мениджър на Челси Антонио Конте, като единствената свободна опция.", "date": "2018.10.08", "title": "Ел Класико ще реши бъдещето на треньора на Реал"}
{"url": "https://offnews.bg/temida/prokuraturata-zaporirala-14-mln-evro-na-firmi-okolo-dzhi-pi-grup-689547.html", "text": "Прокуратурата е запорирала пари и е блокирала парични преводи на стойност около 14 млн. евро на фирми и търговци около строителната компания \"Джи пи груп\".Това каза главният прокурор Сотир Цацаров, цитиран от \"Дневник\". Той уточни, че запорите са във връзка със сигнала на вицепремиера Томислав Дончев и на сайта \"Биволъ\" за злоупотреба при разходване не евросредства.Цацаров съобщи за това след съвещание с полицията в Русе, която разследва на убийството на телевизионната водеща Виктория Маринова. Проверката на прокуратурата е прераснала в досъдебно производство, но обемът на работа е голям и разследването по случая продължава, уточни главният прокурор.Запорът на 14-те милиона евро е наложен, след като прокуратурата е упражнила правомощията си по Закона за мерките срещу изпирането на пари, увери днес главният прокурор. В рамките на разследването се проверяват всички физически и юридически лица, посочени в сигнала на прокуратурата, без значение дали са търговци или неправителствени организации.Думите на Цацаров дойдоха, след като Европейската комисия е поискала данни от България за злоупотреба със структурни фондове по повод съмненията за нарушения около обществени поръчки в строителството у нас. Макар да не споменава конкретен пример, много вероятно е говорителят да визира .През септември Софийската градска прокуратура възложи на Държавна агенция „Национална сигурност“ (ДАНС) да извърши проверка на данните от разследването на сайта \"Биволъ\" за измами и корупция при усвояване на европейски средства.На 14.09.2018 г. сигнал за нередности и измами при усвояване на средства от европейски фондове по повод същата публикация е постъпил до главния прокурор от вицепремиера Томислав Дончев. Сигналът на Дончев е адресиран и до министъра на вътрешните работи, както и до председателя на КПКОНПИ, с копие до изпълнителния директор на Изпълнителна агенция „Одит на средствата от ЕС“. Сигналите от Томислав Дончев и от сайта „Биволь“ бяха обединени, обясниха от прокуратурата.След публикуването на разследването за корупция бяха задържани журналистът Димитър Стоянов и румънският му колега Атила Биро. Това стана, след като \"Биволъ\" подаде сигнал до МВР, че от офисите на „Джи Пи Груп“ започва изнасяне на документи, които са изгаряни в района на Радомир, а двамата журналисти са били на мястото, за да заснемат изгарянето.", "date": "2018.10.08", "title": "Прокуратурата запорирала 14 млн. евро на фирми около 'Джи пи груп'"}
{"url": "https://offnews.bg/obshtestvo/finansoviat-otchet-na-su-za-2017-g-s-problemi-no-i-sas-zaverka-ot-sm-689537.html", "text": "\"За първи път от шест години финансовият отчет на Софийския университет беше заверен без резерви от Сметната палата на Република България\", похвали се висшето училище днес. Няколко часа по-късно Палатата публикува одитния доклад, който е бил приет на 14 септември 2018 г. От него става ясно, че заверката е факт, но в отчета за проверяваната 2017 г. отново има сериозни пропуски.КонстатацииНекоригирани неправилни отчитания1. Продължава практиката Научноизследователският сектор (НИС) да дава заеми на СУ за покриване на недостига от средства за заплати и други текущи разходи. Това става на база споразумения с ректора на СУ проф. Анастас Герджиков. Парите са авансови преводи по международни програми и проекти, финансирани от ЕС, и по договори с чужди фирми.Проблемът е, че парите по международни проекти и европрограми са целеви и никой няма право да покрива \"дупки\" с тях. Това обаче е правено и е предпоставка за налагането на финансови корекции и наказателни лихви на СУ.Към края на 2017 г. 3 687 344 лева от дадените назаем пари от НИС не са му върнати от СУ, констатират одиторите.2. 147 447 лв. от салдото по сметка \"Задължения за общински данъци, такси и административни санкции\" е с \"неуточнен характер\" - пишат от СП и допълват, че това \"не позволява на одитния екип да потвърди верността му\".3. В СУ не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни по сметка „Активи в употреба, изписани като разход“, както следва:3.1. В \"Университетска ботаническа градина Балчик\" салдото на сметката от счетоводната база данни е с 274 078 лв. повече от салдото по същата сметка в оборотната ведомост на макета на МФ;3.2. В Университетско издателство и печатница салдото на сметката от счетоводната база данни е с 97 629 лв. по-малко от салдото по същата сметка в оборотната ведомост на макета на МФ.4. Към 31 декември 2017 г. не са предприети мерки за събиране на просрочени вземания от наеми и консумативи от фирми в размер на 163 703 лв. На просрочените вземания не е начислена провизия за несъбираемост.Коригирани неправилни отчитанияДруги 11 неправилни отчитания вече са коригирани от Софийския университет. Сред тях са например установени разлики между крайното салдо за 2016 г. и началното за 2017 г. В някои сметки разликите са не десетки или стотици левове, а милиони. В края на 2016-а по сметка \"Компютри и хардуерно оборудване\" са отчетени 7 468 688 лв., а в началото на 2017-а - едва 59 424 лв. Тоест разликата е 7 409 264 лв. В сметката „Други машини, съоръжения, оборудване“ тя е още по-фрапираща - 16 174 914 лв.Авансови плащания по договори между чужди фирми и НИС били осчетоводени като \"помощи и дарения от чужди държави\". Става въпрос за 1 757 048 лв.В сметката за разходи за заплати и възнаграждения на персонала по извънтрудови правоотношения е установена разлика от 330 316 лева в данните между счетоводните системи в счетоводните центрове и обобщената оборотна ведомост на СУ.Платени общински данъци, такси и административни санкции (145 025 лв.) били отчетени като \"разходи за външни услуги\".Невъзможна мисия се оказало и преброяването на компютрите и другата техника в Поделение \"Социално-битово обслужване\", Факултета по химия и фармация, Биологическия и Стопанския факултет.\"Фактическото преброяване в ПСБО, ФХФ, БФ и СТФ се извършва на база описи по стаи или по инвентаризационни описи. На активите не са поставени инвентарни номера. Сравнението се извършва на база намереният брой активи от даден клас, а не поименно или по инвентарен номер, като фактически не е възможно да се идентифицира конкретният актив\", пишат от Сметната палата.Съществени недостатъци на вътрешния контролСлед проучване на въведената интегрирана система за финансово управление и контрол в Софийския университет одиторите от Сметната палата установяват следното:\"Счетоводната политика на университета е утвърдена от Академичен съвет на 20.12.2017 г. и влиза в сила от 01.01.2017 г.Не е въведена единната счетоводна система и унифицирания програмен продукт за обработка на счетоводната информация - АЖУР Л, съгласно чл. 9, ал. 4 и чл. 13, ал. 2 от Счетоводната политика на СУ. Използваните програмни продукти са „Профит Софтуер“ и \"Конто\".В подкрепа на констатациите си те събират 19 одитни доказателства, които се съхраняват в СП.ПредисторияВъпреки нарушенията сегашният доклад е много по-положителен за СУ в сравнение с последните 5 години.През 2017 г. СП отказа да завери ГФО на СУ за 2016 г. с мотива, че той \"не дава вярна и честна представа за финансово състояние и имущество на Софийския университет към 31 декември 2016 г.\".Сериозните проблеми започват при управлението на проф. Иван Илчев (2008-2015). От 2012 г. насам Сметната палата установява \"повтарящи се съществени отклонения от приложимата обща рамка за финансово отчитане при одитите на годишните финансови отчети на Софийския университет\".През 2014 г., когато управлява Илчев, и 2016 г., когато на ректорския пост е наследникът му проф. Анастас Герджиков, има откази за заверка на годишните финансови отчети от Сметната палата.Други три отчета минават, но са \"на ръба\" - заверките за 2012, 2013 и 2015 г. са с резерви.Тогава от Палатата констатират, че \"липсата на адекватни контролни процедури, които да предотвратяват и разкриват извършването на финансови и счетоводни нарушения, са основна причина за допуснатите отклонения\". Мотивирайки решенията си, одиторите пишат, че в СУ \"не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни. Сметната палата няма увереност кои са достоверните данни и какви са реалните им стойности. Има риск част от активите като компютри, машини, съоръжения, стопански инвентар и др., да не се водят на отчет.\"През 2016 г., например, продължава практиката с парични средства от касата на Ректората, т.е. в брой, а не по банков път, да се:- възстановяват гаранции за изпълнение и участие в процедури по обществени поръчки, чрез внасяне по банковата сметка на контрагента.- изплащат многократно служебни аванси на стойност над 10 000 лв.;- внасят суми по банковите сметки на доставчици за задължения, на стойност над 10 000 лв.Тогава в брой е платен и недвижим имот - вилна еднофамилна сграда в гр. Черноморец, на стойност 58 725 лв., което е грубо нарушение на Закона.КоментарНа фона на сериозните нарушения през последните пет години настоящият шести доклад се приема много положително в СУ. В коментар днес те пишат:\"От началото на 2016 г. насам ръководството на Софийския университет активно и последователно извършва преглед на дейности и системи, в които има изоставане и недостатъци. В Софийския университет има близо петдесет вътрешни разпоредители с бюджет в общо 16 факултета и три департамента. Бяха установени пропуски в работата на множество звена, които събират и предоставят счетоводни данни.Бяха предприети редица мерки за подобряване на работата на счетоводния отдел, за въвеждане на адекватни контролни процедури за предотвратяване и разкриване на извършването на финансови нарушения, както и за преодоляване на констатацията на Сметната палата от последните години за разминаване между счетоводния отчет на Софийския университет, оборотните ведомости на отделните звена и резултатите от инвентаризацията.Ръководството на Софийския университет ще продължи с решителните мерки за подобряване на финансовата дисциплина и изразява своето удовлетворение, че предприетите действия доведоха до видим напредък\".", "date": "2018.10.08", "title": "Финансовият отчет на СУ за 2017 г. с проблеми, но и със заверка от Сметната палата"}
{"url": "https://offnews.bg/sviat/holandia-ne-e-predstavila-dokazatelstva-kam-obvineniata-za-ruski-kiber-689552.html", "text": "Кремъл заяви днес, че Холандия не е представила никакви доказателства в подкрепа на обвиненията, че руски шпиони са се опитали да пробият през април компютърните системи на Организацията за забрана на химическите оръжия, предаде Франс прес, цитирана от БТА.Говорителят на Кремъл Дмитрий Песков отговори с \"не\" на журналистически въпрос дали представените от Холандия вещи, включително дипломатическите паспорти, използвани от четиримата предполагаеми агенти на руското военно разузнаване, са доказателства.\"Има обичайни канали за работа... Нека предадат документите, доказателствата и информациите по тези канали и ние сме готови да ги прегледаме. Нямаме намерение да обсъждаме такива теми чрез медиите\", добави той.Това е първата реакция на Кремъл, откакто Хага обвини миналата седмица Москва в извършване на кибератаки, след което още няколко държави сториха същото. Освен това руското външно министерство съобщи, че ще извика холандския посланик в Русия, \"във връзка с кампанията за дезинформация, организирана в Хага\".Реакция по темата имаше и от страна на външния министър Сергей Лавров. На общата си пресконференция в Москва с италианския си колега Енцо Моаверо той нарече \"недоразумение\" ареста и експулсирането на руснаците. \"Не е имало нищо тайно в пътуването на нашите специалисти в Холандия. Това е било рутинно пътуване\", заяви той.", "date": "2018.10.08", "title": "Холандия не е представила доказателства към обвиненията за руски кибератаки, обяви Кремъл"}
{"url": "https://offnews.bg/obshtestvo/hiliadi-ot-tcialata-strana-pochetoha-pametta-na-ubitata-vodeshta-vide-689542.html", "text": "Хиляди в няколко български града почетоха паметта на убитата 30-годишна русенска телевизионна водеща Виктория Маринова.Стотици се събраха на столичния пл. \"Света Неделя\" на бдение. По информация на БТА хиляди граждани са излезли в Русе.Демонстрации в памет на Маринова има и в други градове. В централната част на Силистра стотици запалиха свещи пред портрета на покойната Виктория.В Ямбол пък и таксиметрови шофьори преминаха в колона и под полицейски ескорт през централните улици. Те обявиха, че ще се включат и в бдението, което е организирано в града.Бдение имаше още в Бургас, Варна, Видин, Враца, Плевен, Пловдив, Свищов и Стара Загора.Паметта на журналистката беше почетена с минута мълчание. Събралите се хора запалиха и свещи, те поднесоха цветя пред снимка на Маринова. Част от демонстрацията в София можете да видите тук: Част от гражданите, дошли на бдението, блокираха движението пред Съдебната палата. Те поискаха оставката на главния прокурор Сотир Цацаров.В неделя полицаите откриха обезобразеното тяло на Маринова в храстите по крайбрежната алея в близост до тенис кортовете в Русе. Причината за смъртта са множество травми по главата и задушаване. Нападението е било извършено в светлата част на деня.По последна информация все още няма задържан за жестокото убийство на 30-годишната журналистка. Младата жена и майка на 7-годишно момиченце е административен директор на телевизия TVN и водеща, а последното ѝ предаване е посветено на темата \"Джи Пи Гейт\", по името на фирмата, уличена от \"Биволъ\" в разследването за корупция при усвояването на евросредства.По-рано днес от Европейската комисия заявиха, че очакват бързо и задълбочено разследване от отговорните власти на убийството на Виктория Маринова, което да изясни дали е било свързано с работата на жертвата.Говорител на ЕК съобщи още, че Комисията е поискала данни от България за злоупотреба със структурни фондове по повод съмненията за нарушения около обществени поръчки в строителството у нас.От ЕК уточниха, че възприемат съвсем сериозно всички изразени подозрения за злоупотреба с еврофондове и следят медийните материали. Макар да не споменава конкретен пример, много вероятно е говорителят да визира .", "date": "2018.10.08", "title": "Хиляди от цялата страна почетоха паметта на убитата водеща (видео и галерия)"}
{"url": "https://offnews.bg/obshtestvo/i-germanskoto-pravitelstvo-prizova-balgaria-za-barzo-razsledvane-na-ub-689548.html", "text": "Германското правителство остро осъжда убийството на българската журналистка Виктория Маринова и го нарича \"брутално и ужасно\", предаде Асошиейтед прес, цитирана от БТА.Говорител на германското външно министерство каза, че е наложително \"да има бързо разследване и ужасното събитие да бъде разкрито, колкото се може по-бързо\".Берлин се обявява за свобода на печата и призовава органите на реда в България към пълномащабно разследване, заяви днес пред журналисти говорителят на МВнР на ФРГ Кристофер Бергер.Членът на германския парламент от партията на Зелените Свен Гиголд каза, че цяла Европа трябва да е разтревожена от убийството. \"Първо Малта, после Словакия, сега България. Неприемливо е в Европа отново да убиват журналисти\", каза той, имайки предвид убийствата на разследващите журналисти Дафне Керуана Гилиция и Ян Куциак. Депутатът призова Европейския парламент бързо да изпрати делегация в България, която да помогне за разследването на убийството на журналистката.", "date": "2018.10.08", "title": "И германското правителство призова България за бързо разследване на убийството на Виктория Маринова"}
{"url": "https://offnews.bg/politika/zaharieva-koalitciata-e-stabilna-votat-na-nedoverie-niama-da-uspee-689557.html", "text": "Вотът на недоверие е домократична процедура и опозицията могат да внесат такъв, коментира пред журналисти в Пазарджик вицепремиерът и министър на външните работи Екатерина Захариева.\"Чудят се за какво да направят вот. Минахме през един и по време на председателството, но коалицията е стабилна и вотът ще бъде неуспешен\", каза още тя.Според Захариева България няма нужда от нови избори. \"Минахме през доста предсрочни избори и това, от което се нуждае България е да изпълняваме програмата, която сме поели като ангажимент и сме обещали в предизборната кампания, а сега изпълняваме като правителство.Икономиката расте, безработицата намалява\", посочи вицепремиерът. По думите й \"министър Ананиев полага наистина много усилия\" и правилният начин, когато се предлага реформа е първо тя да бъде обсъдена. \"Когато става дума за тежки реформи, винаги има недоволни\", отбеляза още Захариева.Тя допълни, че здравната реформа е в процедура на обсъждане и \"тепърва ще се чуват \"за\" и \"против\" и може дори да се стигне до съвсем друг вариант\".Екатерина Захариева днес е на посещение в Пазарджик, където посети Българо-германския център за професионално обучение. Пред курсистите тя посочи, че \"смисълът на професионалното образование е учене плюс практика, а в държавите, където то се реализира успешно, безработицата е най-ниска\".По-късно вицепремиерът ще посети Центъра за социална интеграция и рехабилитация на хора с онкологични заболявания, частно предприятие за производство на металорежещи машини и ще се срещне с членовете на Сдружението на частните предприемачи и работодатели в Пазарджик.", "date": "2018.10.08", "title": "Захариева: Коалицията е стабилна, вотът на недоверие няма да успее"}
{"url": "https://offnews.bg/sviat/balgarski-mladezhi-zad-reshetkite-zaradi-grupovo-iznasilvane-na-13-god-689558.html", "text": "Четирима тийнейджъри от България бяха осъдени на затвор за участие в груповото изнасилване на 13-годишно момиче в югозападния германски град Фелберт, предаде ДПА.Общо осем момчета на възраст между 14 и 17 години са обвинени, че са нападнали момичето, което се прибирало в къщи от плувен басейн, завлекли го в близка гора и го насилвали, докато не се намесила минаваща през гората жена. Всички обвиняеми са от български произход, отбелязва ДПА.Днес шест от тях бяха осъдени в съда във Вупертал. Другите двама избягаха със семействата си в България, където бяха задържани и ще бъдат съдени отделно.Главният извършител е осъден на 4 години и 9 месеца затвор, а основният му съучастник е осъден на 4 години затвор. Други двама получиха по-кратки присъди затвор, а останалите - изпитателен срок.Сред доказателствата по делото има видеозапис на деянието, заснет с мобилния телефон на един от насилниците, взети от жертвата ДНК проби и показанията на жената, която прекъснала престъплението.", "date": "2018.10.08", "title": "Български младежи зад решетките заради групово изнасилване на 13-годишно момиче в Германия"}
{"url": "https://offnews.bg/obshtestvo/nalagat-moratorium-varhu-otkrivaneto-na-novi-universiteti-689545.html", "text": "За мораториум върху разкриването на нови висши училища са се разбрали министърът на образованието Красимир Вълчев и Съветът на ректорите. Двете страни са единодушни, че над 50-те ВУЗ за под 7-милионна България са предостатъчно, но са спрели разговора дотук, не са го продължили в посока необходимостта от закриване или окрупняване на учебни заведения.Министър Вълчев разказа за договореността със СР днес в Университета за национално и световно стопанство (УНСС), където се включи във форума \"Предизвикателствата пред държавните висши училища в България: тенденциите за развитие – година по-късно\".Налагането на мораториума ще стане с изменение в Закона за висшето образование.\"Мрежата е достигнала предела си на териториално и профилно разрастване и от по-нататъшното разрастване няма да спечели нито достъпа до висше образование, нито репутацията му\", коментира министър Вълчев.Той анонсира и някои от параметрите на бюджета за образование през 2018 г., като увери, че в системата ще има с 400 млн. лева повече. 40 млн. от тях ще бъдат насочени към висшето образование. Увеличението обаче няма да се дава \"на калпак\", а на база \"комплексна оценка за качеството\", тоест не на брой студенти, а в зависимост от оценката за учебната, научната дейност, реализацията на възпитаниците на даденото висше училище.Ще продължи политиката за стимулиране на специалностите, в които има малко студенти, но пък се очаква недостиг на пазара на труда в бъдеще.Най-голямата част от 400-те милиона отгоре - 330 милиона лева - са предвидени за увеличение на учителските заплати догодина. Повече ще са и парите за безплатни за децата закуски.", "date": "2018.10.08", "title": "Налагат мораториум върху откриването на нови университети"}
{"url": "https://offnews.bg/politika/majkite-na-detca-s-uvrezhdania-borisov-da-poeme-otgovornost-za-neizpa-689559.html", "text": "Премиерът Бойко Борисов трябва да поеме отговорността, че още не е изпълнено нищо от обещанията, дадени на родителите на деца с увреждания.Това каза в ефира на БНТ Весела Одаджиева от инициативата \"Системата ни убива\".\"Вече няколко пъти получавахме обещания, че сроковете ще бъдат спазени, но 1 октомври мина\", каза тя.Майките на деца с увреждания са разговаряли днес с финансовия министър Владислав Горанов и са получили конкретни срокове за приемането на два от законите, за които настояват - Законът за личната помощ и Законът за хората с увреждания. Финансовият министър Горанов е обещал, че на 17 октомври двата закона - Законът за личната помощ и Законът за хората с увреждания - ще бъдат разгледани в Министерския съвет, а след това - внесени в парламента, като до края на годината ще бъдат гласувани. Ще се осигурят допълнителни 150 млн. лв. за хората с увреждания.Одаджиева майките на деца с увреждания няма да спрат да протестират, докато не видят резултати. Тя беше категорична, че всички протестиращи искат реформата да започне сега.", "date": "2018.10.08", "title": "Майките на деца с увреждания: Борисов да поеме отговорност за неизпълнените обещания"}
{"url": "https://offnews.bg/obshtestvo/dvama-amerikantci-poluchiha-nobelovata-nagrada-za-ikonomika-689540.html", "text": "Двама американци спечелиха Нобеловата награда за икономика. Уилям Нордхаус беше удостоен с отличието заради внедряването на проблема за измененията на климата в икономически анализ, а Пол Ромер - заради изследване на причините за икономическия ръст. Двамата учени \"са разработили методи за изучаване на най-фундаменталните и неотложните проблеми на нашето време: продължителния устойчив ръст на световната икономика и благосъстоянието на населението на планетата\", обявиха от Шведската кралска академия на науките. Церемонията по връчването на Нобеловите награди ще се състои на 10 декември в Стокхолм. Нобелова награда за икономика се дава от 1969 година. За разлика от останалите номинации, не е учредена от Алфред Нобел, а от Банката на Швеция, която също допринася и за наградния фонд.", "date": "2018.10.08", "title": "Двама американци получиха Нобеловата награда за икономика"}
{"url": "https://offnews.bg/obshtestvo/pochina-animatorat-stoian-dukov-689555.html", "text": "На 87-годишна възраст почина известният аниматор, режисьор и сценарист Стоян Дуков.Тъжната вест съобщи дъщеря му Златина Дукова във Феисбук. \"Днес 8.10.2018 в 2.00 часа почина моят татко Стоян Дуков - Тачо ! Оставил след себе си над 50 анимационни филма, стотици карикатури и плакати ! Сбогом ТАТКО !\", написа тя. Опелото ще се състои на 10 октомври 2018 година от 12:00 часа в църквата „Св. Параскева “ - на ул. „Раковски “58.Стоян Дуков е автор на 43 филма и сценарист на 9 филма. Сред най-известните му анимационни филми са: „Га“, „Къщи-крепости“, „Това е животът (Се ля ви)“, „Музикална история“, „Февруари”. Стоян Дуков е автор и на множество карикатури, илюстрации и плакати, но първата си самостоятелна изложба прави едва по повод 70-годишния си юбилей. Завършва специалност Плакат в Художествената академия в София при Александър Поплилов.", "date": "2018.10.08", "title": "Почина аниматорът Стоян Дуков"}
{"url": "https://offnews.bg/politika/bsp-sravni-ubijstvoto-na-vodeshtata-ot-ruse-s-tova-na-ian-kutciak-689549.html", "text": "БСП сравниха убийството на телевизионната водеща от Русе Виктория Маринова с това на разследващия журналист от Словакия Ян Куцияк.Според говорителя на парламентарната група на социалистите Елена Йончева това е третото отстраняване на разследващ журналист в Европа за последната една година. По думите й подобни убийства са станали в Малта, където в бонбена атака загина Дафне Галиция и в Словакия- Ян Куцияк.\"Какво се случва в България след убийство на една българска журналистка. Още на втория ден, от МВР казват, че е малко вероятно или по- малко вероятни нейното убийство да е свързано с нейната работа\", подчерта Йончева.Тя припомни последните думи по отношение на свободата на медиите, които Виктория Маринова е казала в ефир: \"Силен правителствен и корпоративен натиск върху собствениците на медиите и върху самите медии. Все повече забранени теми, систематично отстраняване на разследващи журналисти\", цитира Елена Йончева.\"Българското общество не знае какви са мотивите зад зловещото убийство на разследващата журналистка Виктория Маринова, но сме загубили вярата, че държавата е способна и има желание да стигне до край- не само да разкрие кой е извършителят, но и кой е поръчителят на това престъпление, ако има такъв\", каза още Йончева.Секретарят на парламентарната група на социалистите пък поиска действия от правителството и съответните институции за разкриване на мотивите и извършителите на престъплението в Русе. \"Очакваме от тях конкретни мерки и идеи за това- как да бъде защитена свободата на медиите и как да бъде защитена независимата журналистика\", каза той.Вигенин подчерта, че темата за убийството на Виктория Маринова в Русе не може да остане без коментар.„Реакциите на световните медии ни показаха колко тежко е престъплението. От дълги години България не е била обект на такова внимание в международната преса. Водещи издания като „The Washington Post“, „The New York Times“, „The Guardian“, „Bild“, „Die Welt“, „Politico“, както и в цялата балканска преса, това е една от най-четените новини“, подчерта Вигенин.По неговите думи чак след силната международна реакция властта се е забързала да се заеме с този проблем.„Това показва, че в България са закърнели нашите сетива за свободата на медиите и какво представлява. Още веднъж 111-тото място на България по свобода на медиите беше потвърдено“, каза още той.Според него този случай е бил нова червена линия, която е пресечена – досега български журналист не е ставал жертва на подобно престъпление.\"Не трябва да бъдем безразлични. Обществото трябва да се събуди – и политиците, и медиите\", категоричен е народният представител. Той подчерта, че след подобен случай в Словакия, министър-председателят подаде оставка.\"Тук като че ли властта в първите два дни беше заета да изпревари обществената реакция и да омаловажи това убийство, подчертавайки, че най-вероятно не е свързано с нейната работа. Сякаш, ако убийството не е свързано с нейната работа, е по-приемливо. Не, в България, в една европейска държава, не е приемливо една млада жена да си отиде по подобен начин. Ние сме свободни хора, които би трябвало да имат свободна и сигурна държава. Хората трябва да имат правото и възможността, без да се страхуват, да бъдат там, където намерят за добре\", заяви Кристиан Вигенин", "date": "2018.10.08", "title": "БСП сравни убийството на водещата от Русе с това на Ян Куцияк"}
{"url": "https://offnews.bg/112/mazh-s-opasnost-za-zhivota-sled-intcident-v-sofia-689556.html", "text": "32-годишен мъж е с опасност за живота след инцидент в София, съобщиха от МВР. Според първоначалната информация той не е пребит.Сигналът за инцидента е бил подаден на 7 октомври около 7.50 часа. Мъжът е бил намерен в безпомощно състояние в подлез на бул. „Цариградско шосе“.На място били изпратени екипи на полицията и Спешна помощ, но пострадалият отказал преглед.По-късно на тел. 112 е получен втори сигнал за същото място и отново е изпратена линейка. Тогава той е бил откаран в болнично заведение. Настанен е за лечение с опасност за живота.Работата в полицията по изясняване на всички обстоятелства около инцидента продължава.", "date": "2018.10.08", "title": "Мъж с опасност за живота след инцидент в София"}
{"url": "https://offnews.bg/temida/bezpretcedentno-sad-reagira-ostro-na-napadki-ot-televiziata-na-ataka-689553.html", "text": "В безпрецедентна позиция, разпратена до медиите, Софийският районен съд (СРС) е реагирал остро заради квалификации спрямо съдия, отправени от партийната телевизия на \"Атака\" \"Алфа ТВ\".Става въпрос за случая, при който съпругата на лидера на партията Волен Сидеров - Деница, се оказа в центъра на скандал със судански гражданин. При инцидент на пътя, на който свидетел станал политикът Николай Бареков, тя била засечена от автомобила на чужденеца и заплашена. Всичко това станало, след като преди това тя ударила страничното огледало на автомобила му.В резултат на това от телевизията на Сидеров проследили хода на делото по мярката за неотклонение на суданския гражданин, който бил освободен. Това дало повод за нападки срещу съдията.В позицията на съда се посочва:Инцидентът със съпругата му провокира Сидеров да поиска \"Атака\" да оглави МВР. По този повод за днес беше планирано заседание на Коалиционния съвет, което обаче не се състоя. Очаква се управляващите да се срещнат в петък.", "date": "2018.10.08", "title": "Безпрецедентно: Съд реагира остро на нападки от телевизията на Атака"}
{"url": "https://offnews.bg/kultura/ara-malikian-mechtaia-da-sviria-balgarska-narodna-muzika-689524.html", "text": "„Обожавам българската народна музика, тя е изключително сложна. Народната музика е едно от най-сложните и комплексни неща. А вашата е изумителна и вдъхновяваща. Една от мечтите ми е някой ден да свиря българска народна музика“, казва прочутият испански цигулар в интервю няколко седмици преди концерта си в София.Поради големия интерес организаторите от BG Sound Stage пускат допълнителни билети за концерта му на 1 ноември в зала 1 на НДК. Второто гостуване у нас е част от световното му турне, наречено „Невероятното пътешествие на една цигулка“.Казва, че той принадлежи на цигулката, а не тя на него. „Сега аз свиря на тази цигулка, но нейният живот е много по-дълъг от нашия, човешкия живот. Всяка цигулка принадлежи на стотици цигулари. Аз съм само малка част от нейния живот.“ Цигулката на Ара не е със скъп произход, но затова пък спасява живота на неговия дядо, който бяга през 1915г. от арменския геноцид и се спасява в Ливан.Хванал инструмента в ръце още тригодишен, Ара получава първите си музикални уроци от своя баща – любител цигулар. Години след това става концерт - майстор на Кралския симфоничен оркестър на Мадрид и продава 100 000 копия „Годишните времена“ на Вивалди. Днес Ара обяснява защо гласът на неговия инструмент е способен да разплаче публиката: „Цигулката е може би най-близкият до сърцето звук. Звукът от струните е много близък до ритъма на сърцето. А начинът, по който звучи цигулката, е много подобен на плача.“Ливанец по рождение, с арменска кръв и испанско местожителство, космополитът Ара Маликян пътува и се вдъхновява от музиката на различни народи, стилове и епохи. Преплита класиката с рока, фламенкото с народни ритми – арабски, арменски, руски. Непрекъснато открива и експериментира. Стилът му е уникален, впечатляващ, емоционален.„Разбира се, все още свиря Бах, Моцарт, Паганини. Но намерих музика, за която не бях чувал преди и в която искрено се влюбих. Това разширява кръгозора ми. Щастлив съм, че днес, на 50-годишна възраст, всеки ден уча нови неща, нови начини да свиря, нови начини на разбиране, на мислене. Невероятно е!“, казва Ара.„Изкуството е единственият начин да се разбираме, да можем да се чуваме и да приемем различията си“, казва цигуларят. А как неговата музика обединява българската публика ще може да чуе на 1 ноември в зала 1 на НДК. Билети се продават в системата на  и на касите на НДК.", "date": "2018.10.08", "title": "Ара Маликян: Мечтая да свиря българска народна музика"}
{"url": "https://offnews.bg/politika/shte-ima-li-skoro-universalno-zariadno-za-mobilni-ustrojstva-689525.html", "text": "Българският евродепутат от ГЕРБ Ева Майдел и нейни колеги настояват да се въведе универсално зарядно за всички мобилни устройства в ЕС.В него се посочва още, че годишно изхвърляме над 51 тона стари и ненужни зарядни за мобилни устройства, което е екологичен проблем, който може да се реши лесно на европейско ниво.Ева Майдел, която е член на комисията на ЕП за вътрешен пазар и защита на потребителите, допълва, че по този въпрос се работи от 10 години, но до момента няма задължаваща европейска регулация.", "date": "2018.10.08", "title": "Ще има ли скоро универсално зарядно за мобилни устройства?"}
{"url": "https://offnews.bg/evropa/ek-iska-barzo-i-zadalbocheno-razsledvane-na-ubijstvoto-na-viktoria-mar-689527.html", "text": "С голяма тъга научихме за убийството на младата българска журналистка Виктория Маринова. ЕК очаква бързо и задълбочено разследване от отговорните власти, което да изправи виновниците пред правосъдието и да изясни дали това нападение е било свързано с работата на жертвата.Това заяви на пресконференция днес говорител на Европейската комисия в отговор на въпрос, цитиран от БТА.30-годишната русенска телевизионна водеща Виктория Маринова е изнасилена, удряна с юмруци и душена. Младата жена и майка на 7-годишно момиченце е административен директор на телевизия TVN и водеща, а последното ѝ предаване е посветено на темата \"Джи Пи Гейт\", по името на фирмата, уличена от \"Биволъ\" в разследването за корупция при усвояването на евросредства.Трябва да направим необходимото, за да могат журналистите в безопасност да дават безценния си принос за демократичните ни общества, добави говорителят.Той цитира годишната реч на председателя на ЕК Жан-Клод Юнкер за състоянието на ЕС, в която Юнкер отбеляза, че Европа винаги трябва да бъде място, където свободата на журналистите е свещена.Прекалено много наши журналисти са притеснявани, нападани, убивани. Няма демокрация без свобода на медиите, допълни цитата говорителят.", "date": "2018.10.08", "title": "ЕК иска бързо и задълбочено разследване на убийството на Виктория Маринова"}
{"url": "https://offnews.bg/politika/siderov-dade-2-dni-na-dans-i-mvr-da-otgovoriat-za-intcidenta-s-denitca-689528.html", "text": "Лидерът на \"Атака\" Волен Сидеров зададе изпрати писма с въпроси до шефовете на МВР и ДАНС във връзка с инцидента на пътя, в който засегната бе съпругата му Деница Сидерова ( - б.р.). Депутатът от Обединени патриоти настояват двете структури да му отговорят до началото на парламентарната седмица, т.е. до сряда.В писмото си националистът пита председателя на ДАНС Димитър Георгиев какво знае службата за суданеца Мацди Мозамил Ахмед Гандур, който по думите на Сидеров на 5 октомври е . Сидеров пита още кога и къде същият човек се е снимал тежко въоръжен и какви са връзките му с ислямския свят.В друго писмо депутатът пита вътрешния министър Младен Маринов какво е установило МВР за суданеца, какви са връзките му с ислямския свят, къде и защо се е снимал тежковъоръжен, какво процесуални действия са извършени след инцидента и кой прокурор ги е извършил. Той настоява да знае още защо в съобщението на МВР не е било отразено, че задържаният е преследвал автомобила на Сидерова, създавайки и множество опасни за движението ситуации. Волен пита още защо арестуваният е бил изведен през таен изход на 4-то Районно, има ли повдигнати обвинения и къде се намира сега.", "date": "2018.10.08", "title": "Сидеров даде 2 дни на ДАНС и МВР да отговорят за инцидента с Деница Сидерова"}
{"url": "https://offnews.bg/sviat/moskva-privika-poslanichkata-na-holandia-zaradi-obvineniata-v-ruska-ha-689529.html", "text": "Посланичката на Холандия в Москва Рене Джоунс-Бос е била привикана в руското външно министерство заради обвиненията за осуетена руска хакерска атака срещу Организацията за забрана на химическите оръжия (ОЗХО). Според холандските власти извършители са пристигнали в Холандия на 10 април и са били засечени със шпионско оборудване в хотел, намиращ се близо до централата на ОЗХО. По това време организацията е опитвала да идентифицира веществото, използвано при нападението в Солсбъри срещу бившия руски двоен агент Сергей Скрипал и дъщеря му Юлия, както и да определи вещество, използвано при химическо нападение в сирийския град Дума.Четиримата са били заловени на 13 април и са били експулсирани в Русия.Според Холандия опита за кибератака е дело на руското разузнаване.\"Във връзка с кампанията за дезинформация, организирана в Хага, в понеделник във външното министерство ще бъде извикана посланичката на Холандия\", обявиха от руското външно министерство, цитирани от ТАСС и БТА. След обвиненията руският посланик в Холандия Александър Шулгин е бил извикан във външното министерство, за да даде обяснения.", "date": "2018.10.08", "title": "Москва привика посланичката на Холандия заради обвиненията в руска хакерска атака"}
{"url": "https://offnews.bg/futbol/plashtame-mezhdu-10-i-200-leva-za-balgaria-kipar-689530.html", "text": "От днес билетите за второто домакинство на българския национален отбор - срещу Кипър в събота, 13 октомври, от 21:45 часа, са в официална продажба на касите на националния стадион \"Васил Левски\". Цените са както следва: Сектор \"А\" - 30 лева, Сектор \"В\" - 20 лв., Сектори \"Б\" и \"Г\" - 10 лв., ВИП 1 категория - 200 лв., ВИП 2 категория - 100 лв.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (30 лв. фиксирано) и има право да заведе до три малолетни лица срещу допълнителни 2 лева на пропуск. Българският футболен съюз напомня на желаещите да присъстват на трибуните, че според българското законодателство всеки зрител следва да има готовност да представи личната си карта на органите на реда преди влизането си на трибуните. Лица без лична карта, както и лица, представящи други видове документи за самоличност (международен паспорт, шофьорска книжка и т.н.), няма да бъдат допускани на стадиона.БФС също така напомня, че непълнолетни лица (до 18-годишна възраст) задължително трябва да бъдат придружавани от възрастен гражданин, от когото се очаква да представи попълнена декларация за придружител.Декларацията може да се попълни предварително, като се изтегли от сайта на БФС. Разпечатани копия ще бъдат на разположение на зрителите както на касите пред стадион \"Васил Левски\", така и на организираните от полицията контролно-пропускателни пунктове около стадиона. Лица, които не са родители или настойници, могат да придружават до 3 непълнолетни или малолетни деца. Организираните групи следва да бъдат придружавани от възрастен с педагогическа квалификация, като от него се изисква да приложи списък с трите имена и датата на раждане на всяко дете.Стюардите на стадион \"Васил Левски\" ще бъдат на разположение на привържениците за допълнителна информация и съдействие в деня на двубоя.", "date": "2018.10.08", "title": "Плащаме между 10 и 200 лева за България - Кипър"}
{"url": "https://offnews.bg/obshtestvo/ekip-na-noi-konsultira-po-pensionni-vaprosi-balgari-raboteshti-v-gart-689544.html", "text": "На 7 октомври 2018 в Солун се проведе консултационен ден по въпросите за социалното осигуряване и преноса на осигурителни права в Европейския съюз за българите, живеещи и работещи в Гърция.Организатори на проявата бяха Националният осигурителен институт (НОИ), Министерството на труда и социалното осигуряване и Генерално консулство на Република България в Солун.По време на срещите с заинтересованите лица екип от НОИ, ръководен от Илиян Георгиев, директор на териториалното поделение на институцията в Благоевград, отговаряше на въпроси, свързани с правилата за получаване на пенсия в южната ни съседка, пенсионирането по условията на европейските регламенти и възможностите за получаване на българска пенсия за работещите в Гърция.От проведените консултации стана видно, че най-често хората се сблъскват със забавяне на произнасянето при удостоверяване на гръцките осигурителни периоди, което пряко рефлектира върху преценката на правото на българска пенсия на лицата, притежаващи както български, така и гръцки осигурителен стаж. Бяха споделени и случаи на забавяне при изплащане на гръцка пенсия.", "date": "2018.10.08", "title": "Екип на НОИ консултира по пенсионни въпроси българи, работещи в Гърция"}
{"url": "https://offnews.bg/obshtestvo/ovcha-kupel-i-liulin-7-ostanaha-bez-topla-voda-689535.html", "text": "Части от столичния квартал \"Овча купел\" останаха без топла вода днес.Причината е авария, информират от \"Топлофикация-София\".прекъснато е подаването в части от кв. \"Овча купел\" 1 и „Овча купел” 2 в карето между ул. „Президент Линкълн\", ул. „Промишлена\", ул. „761\" и блокове: № 439, 430, 431.Незабавно е създадена необходимата организация, като ще се работи до пълното възстановяване на топлоподаването. Поднасяме извинения на засегнатите клиенти, съобщават от \"Топлофикация\".Заради друга авария днес следобед без топла вода останаха и жителите на ЖК \"Люлин\" 7.", "date": "2018.10.08", "title": "'Овча купел' и 'Люлин' 7 останаха без топла вода"}
{"url": "https://offnews.bg/futbol/iurgen-klop-vazropta-sreshtu-turnira-liga-na-natciite-689518.html", "text": "Мениджърът на Ливърпул Юрген Клоп не одобрява новия турнир Лига на нациите. Специалистът е недоволен, че трябва да пусне част от играчите си за надпреварата, която по думите му е напълно ненужна.Лигата на нациите бе въведена от УЕФА тази есен с цел да се играят официални срещи вместо традиционните контроли на националните отбори.\"Сега трябва да пуснем играчите в Лигата на нациите, който е най-безсмисленият турнир в света на футбола. Време е да започнем да мислим за футболистите и да им дадем повече време за възстановяване между мачовете\", каза Клоп.Иначе вчера Ливърпул и Манчестър Сити не си вкараха в скучно дерби на осмия кръг в английската Висша лига, играно на стадион \"Анфийлд\".\"Гражданите\", мърсисайдци и Челси делят върха с по 20 пункта, като футболистите на мениджъра Пеп Гуардиола имат най-добра голова разлика.", "date": "2018.10.08", "title": "Юрген Клоп възропта срещу турнира Лига на нациите"}
{"url": "https://offnews.bg/obshtestvo/arhitekti-iskat-mezhdunaroden-konkurs-za-pl-sv-nedelia-toj-veche-e-689516.html", "text": "Камарата на архитектите в България (КАБ) настоява кметът на София Йорданка Фандъкова и главният архитект Здравко Здравков да прекратят обществената поръчка за концепция за пл. „Света Неделя“ и да направят международен конкурс с широк достъп на български и чуждестранни архитекти. В сегашния си вид процедурата не отговаря на принципите за организиране на концептуални архитектурни конкурси на Архитектурния съвет на Европа, чиято философия е, че най-добрата идея може да се появи при участието на най-голям брой професионалисти, подчертава Камарата.Условията на ограничения конкурс за нов облик на емблематичния столичен площад предизвикаха остра полемика в професионалните среди. Те лишават от участие огромната част от архитектите за сметка на ограничен брой икономически силни фирми.Първоначално критериите бяха общ оборот от 1,5 млн. лв. и оборот от 750 хил. лв. по подобни проекти за последните 3 г., както и 15-членен екип. Камарата оспори тези и още няколко условия в конкурса. Финансовите изисквания бяха намалени наполовина, а екипът беше редуциран до 5 души. Изискването екипът да е проектирал подобно градско пространство с площ 25 000 кв. м също беше намалено – на 15 000 кв. м, но и в този размер то все така рязко стеснява кръга на участниците и избора на идеи, обясняват от КАБ. Конкурсът за площад \"Света Неделя\", който бе обявен на 17 септември, е международен. Главният архитект на София Здравко Здравков обяви при старта му, че е разговарял в конкурса да се включат бюрата на световноизвестните архитекти Масимилиано Фуксас, проектирал стъкления фенер в Рим и терминал 3на летището в Шенжен, Стефано Боери - известен с вертикалните си гори по фасадите и автор на идеята за градове гори в Китай, Жан-Мишел Вилмот, проектирал руския православен център в Париж и кулата на мира в Санкт Петербург, Рем Колхас - носител на най-високата награда в архитектурата “Прицкер”, и Вини Маас, проектирал небостъргач, наподобяващ кристал. В първата фаза на конкурса могат да участват всички архитекти, не само чужди, които отговарят на условията, поставени от общината. После жури ще определи седем от участниците в първия кръг, които възложителят ще покани да изработят идейни проекти. Екипите, които ще участват в конкурса, трябва да имат опит в проектирането на подобни обекти. Очаква се победителят да е ясен до края на март следващата година.С цел улесняване на участниците в конкурса, всички документи в електронната преписка в профила на купувача са публикувани на български и английски език. Преводът на английски език е само информативен. Попълване на офертите и заявленията за участие се изготвят на български език съгласно изискванията на чл. 101 ал. 6 от ЗОП, става ясно от документацията на конкурса. Обява за него бе публикувана в  Арх. Петкана Бакалова, зам.-председател на КАБ, е автор на проекта на галерията на ул. \"Гладстон\" в Пловдив, която се изпълнява като инженеринг от ГБС-Пловдив - без архитектурен конкурс. Тя се оплака, че работят под натиск на изпълнителя пред пловдивски медии. ", "date": "2018.10.08", "title": "Архитекти искат международен конкурс за пл. Св. Неделя, той вече е обявен на български и английски"}
{"url": "https://offnews.bg/analizi-i-komentari/alfa-risarch-gerb-gubi-doverie-bsp-ne-kachva-689541.html", "text": "Управляващата коалиция влиза с отслабени позиции в есенния политически сезон, показва регулярното тримесечно национално представително проучване на агенция Алфа Рисърч, проведено между 23-30 септември. След края на Европредседателството, правителството губи инерцията от него и външно-политическия си фокус, донесли му повишен кредит на доверие през юни. Допълнително, вътрешно-партийните скандали и взаимни обвинения между патриотите, както и поредицата от проблеми през лятото, засегнали различни социални групи - чумата по животните, срива в Търговския регистър и особено, трагичният инцидент край Своге, повишават критичността на общественото мнение към начина, по който управляващите се справят със задълженията си.На този фон, парламентарната опозиция, в лицето на БСП, запазва подкрепа сред традиционните си избиратели, но визията й за България не се припознава от по-широки кръгове като алтернатива, способна да отговори на обществените очаквания.Що се отнася до министрите, няма значима промяна в персоналните им рейтинги, с изключение на един стремителен пробив към върха – този на спортния министър Красен Кралев. Домакинството на три световни първенства го изстрелва до първото място за „най-успешен министър“ (25.1%), и до второ в общия индекс на доверие, веднага след вицепремиера Томислав Дончев. Външният министър Екатерина Захариева запазва трето място, следвана от Лиляна Павлова, министъра на културата Боил Банов и военния Красимир Каракачанов.Събитията, които анкетираните определят като най-значими за изминалия период, показват кои са факторите, повлияли в най-голяма степен върху равнището на доверие към властта и коалиционните партньори. Топ 6 събития включват - катастрофите по пътищата и инцидентът край Своге (51%), поскъпването на природния газ (36%), реакциите на властите срещу разпространението на чумата по животните (32%), напрежението между правителството и президента (31%), смяната на министри от правителството (28%), конфликтите и обвиненията между лидерите на ОП (25%). Две трети от анкетираните са на мнение, че противоречията в управляващата коалиция се изострят, 31% са на противоположното мнение. Освен преките негативи, които всеки конфликт носи, тези публични взаимоотношения залагат и по-дългосрочни капани. Те атакуват „отвътре“ основното послание на ГЕРБ, за стабилността. Някак неубедително е нестабилна коалиция да произвежда стабилност в обществото.През септември не са включвани подалите оставка министри, нито новите, които току що бяха избрани и е още много рано за обществена оценкa, уточняват от Алфа Рисърч. Другата очертала се ос на напрежение през изминалото тримесечие - между ГЕРБ и президента - води до леко отстъпление в позициите и на държавния глава. Положителното отношение към него намалява от 54 на 52%, а отрицателното нараства от 11% на 17%. Най-силна е промяната сред избирателите на ГЕРБ. Ако през юни около 45% от тях имаха доверие на президента, сега делът им намалява до 35 на сто. Сред останалите социални групи президентът се ползва с преобладаваща подкрепа. Това показват и отговорите на директния въпрос „Кой носи основната вина за конфликтите и напреженията между правителство и президент?“. Според 66% вината е основно на правителството, според 34% - на президента. За разлика от мнението на избирателите на ГЕРБ, които в мнозинството си са лоялни към правителствената позиция, реакциите на симпатизантите на Обединените патриоти са по-близо до средното за страната и демонстрират по-слабо одобрение за поведението на коалиционния партньор.След леко съживяване през юни, рейтингът на Парламента отново тръгва надолу (от 14% до 12%). Единствено председателят му Цвета Караянчева успява да запази по-висок кредит на доверие (20% положителни срещу 29% отрицателни оценки).Традиционно критична остава оценката за дейността на институциите в сферите на сигурността, вътрешния ред и правосъдието. Работата на главния прокурор одобряват 9% срещу 41% неодобрение. Леко подобрение е налице в мнението оценката за съда, която нараства от 8% до 14%. Всеки пети продължава да е доволен от дейността на полицията. И съдът, и полицията обаче получават около 40 на сто на критика.Предвид предстоящите догодина два вида избори – за Европейски парламент и за местна власт – и тяхното значение за мандата на сегашното управление, очевидно всички действия на политическите формации трябва да бъдат четени през призмата на техните стратегии за тези два вота. В този смисъл, съдейки по неотдавнашния вот в Европарламента по повод санкциите срещу Унгария, всички български партии без ДПС, се придвижват в посоката, изразявана от Виктор Орбан. Ако обаче въпросът се постави не конюнктурно, а на принципна основа - при кой вариант могат да се решават по-добре проблемите на Европа, включително на малки страни като България, общественото мнение съвсем не е така еднозначно, а напротив, твърде разделено. 54% смятат, че при по-голяма интеграция и силен ЕС ще има повече ползи за Европа и за страни като България, а според 44% по-добър за България е вариантът по-малка интеграция и по-слаб ЕС.Както при всички европейски избори, така и при предстоящите, местните теми ще имат важно значение, но с оглед ситуацията в Европа може да се предположи, че този идеологически дебат ще доминира и в националните кампании. Аргументите за или против всяка една от позициите могат да се окажат важен фактор за избирателите и да наклонят везните в определена посока.Към момента електоралната картина в България се очертава твърде интересна и с потенциал за различни линии на развитие до европейските избори. В резултат от ръста на критичните настроения сред избирателите, партиите от управляващата коалиция и техните лидери губят доверие, което обаче не се трансформира към опозиционните формации и лидери. ГЕРБ намалява с 2.3% електоралната си подкрепа в сравнение с юни и се установява на 22.2%. Така губи комфортната си преднина пред БСП. В края на септември ги делят само 2.5%. БСП остава на практически същите си позиции от юни (19.7%), без да привлича нови избиратели. Намаляването на дистанцията се дължи изцяло на свиването (моментно или дългосрочно, още е рано да се каже) на ГЕРБ. Ключовият проблем пред Корнелия Нинова е, че не успява да легитимира партията като алтернатива на ГЕРБ и да предложи убедителни за българските граждани визия и модел на управление. Поради това те не успяват да надскочат електоралния си таван, на който стоят от дълго време насам.Нов елемент в електоралната картина е ранната мобилизация сред избирателите на ДПС. Обикновено вотът за Движението започва да нараства в проучванията около месец преди вота. Сега обаче, само за три месеца достига до 6.6% деклариран вот, което може да се дължи както на специфична вътрешно-партийна мобилизация, така и на по-голямото самочувствие за тежестта на партията.Както и в предишните проучвания Воля остава под 4%-та бариера. Лек ръст се наблюдава при Демократична България (2.9%). Едва следващите месеци ще покажат накъде ще върви подкрепата за извънпарламентарната опозиция, която започва да става по-разпознаваема, но все още слабо привлича фрагментираните десни избиратели.Макар да оставя впечатление, че избори в момента биха произвели относително същата политическа ситуация, подкрепата за всяка от основните партии е твърде неустойчива. Респективно, и управляващите, и опозицията ги очаква оспорвана битка за гласове в предстоящите през 2019г. европейски и местни избори.------------------------------------Изследването е част от регулярния тримесечен мониторинг на обществените нагласи, провеждан от агенция Алфа Рисърч. Проучването е национално представително и е реализирано в периода 23 – 30 септември 2018г., чрез пряко стандартизирано интервю лице-в-лице, сред извадка от 1027 души, формирана по метода на стратифицираната двустепенна извадка по тип населено място с квота въз основа на признаците възраст, пол и образование.", "date": "2018.10.08", "title": "Алфа рисърч: ГЕРБ губи доверие, БСП не качва"}
{"url": "https://offnews.bg/politika/savetnitci-ot-pg-5-iskat-referendum-za-instalatciata-za-otpadatci-v-so-689521.html", "text": "Съветниците от Политическа група 5 в Столична община искат в София да се проведе местен референдум за това дали да се изгради инсталация за изгаряне на отпадъци в ТЕЦ София. Доклад с повече от 10 страници аргументи и мотиви входира днес Политическа група 5 (ПГ5) в деловодството на Столичния общински съвет (СОС). Докладът е подписан от 15 общински съветника от целия опозиционен спектър в СОС, а основната тема е искането за провеждане на референдум с въпроси, пряко свързани с инвестирането на над 300 млн. лв. в една остаряла технология за изгаряне на отпадъци. Смятаме, че един проект, който е стартирал преди повече от десет години с едни намерения, вече има нужда от сериозно преосмисляне и преоценка и точно за това с усилията и подкрепата на нашите колеги от СОС, които се съгласиха, че тази тема е надпартийна, внасяме конкретен доклад, каза Иван Велков. Той допълни, че доклада на ПГ 5 е опит за призоваване към здравия разум, връщане на полето на смисления разговор и включването на всички заинтересовани страни в тази важна за столицата ни тема.Симеон Славчев припомни, че един от приоритетите на ПГ 5 от началото на мандата им е прякото участие на гражданите в управлението на София и в частност казуса със завода за изгаряне на отпадъци. Внасянето на искане за провеждане на местен референдум е един от механизмите, с които можем да работим в СОС в интерес на гражданите. По темата няма нито политически, нито обществен консенсус.Трябва да бъдат разгледани всички възможни алтернативни решения и смятаме, че референдума ще даде тази възможност, каза Венци Мицов от ПП Глас Народен.Това е обществена кауза и надпартийна инициатива. Благодарим на всички колеги от различните политически партии в СОС, които подкрепиха и подписаха доклада, завърши Светльо Витков от ПП Глас Народен.СОС одобри на 17 май заема, за да стартира проекта с обща стойност 157.54 млн. евро. От тях 91.8 млн. евро са европейски средства по програма \"Околна среда\".Съветниците от \"Политическа група 5\" бяха против заема, те настояваха проектът да бъде замразен и да се направи нов анализ на технологията за изгаряне RDF.От БСП искат инсталацията да се разположи при завода за отпадъци до село Яна. Според социалистите в СОС поемането на дълг от Топлофикация ще доведе до увеличение на цената на парното. Демократична България иска референдум за изграждането на инсталацията.От ГЕРБ обясняват, че целта на заема е да не се забави изпълнението на проекта и предвидените в еврофондовете средства за него до 2020 г. да бъдат възстановени от Еврокомисията и да не останат за сметка на бюджета. Изплащането на 40% от финансирането по оперативната програма \"Околна среда\" цели и да се вдигне процентът на платените по нея средства и да не се намали бюджетът ѝ.Предстои общината да внесе искане за отпускане на финансиране по оперативната програма \"Околнасреда\", което трябва да бъде разгледано и от Европейската комисия. След евентуално одобрение трябва да бъде обявен търг за проектиране и строителство, което ще отнеме 3 години. Крайният срок за изграждането на когенерацията е 2023 г.Според кмета Йорданка Фандъкова с пускането на новата инсталация част от старите мощности на ТЕЦ „София“ вече няма да работят на пълен капацитет. По този начин намаляваме емисиите, които в момента ТЕЦ-а емитира във въздуха. Фините прахови частици от ТЕЦ „София“ с новата инсталация намаляват с 6,2 т. на година или с 9,6 на сто, обясни тя пред СОС.", "date": "2018.10.08", "title": "Съветници от ПГ 5 искат референдум за инсталацията за отпадъци в София"}
{"url": "https://offnews.bg/kultura/zrelishtna-tceremonia-otkriva-chetvartoto-izdanie-na-cinelibri-689531.html", "text": "Броени дни ни делят от официалния старт на четвъртия кино-литературен фестивал CineLibri, който ще покаже най-талантливите екранизации, създадени през изминалата година в международен мащаб.По този повод в България пристига една от най-бляскавите фигури в съвременната световна проза, многократно награждаваният британски писател и киносценарист Иън Макюън.В рамките на елегантна церемония по откриване на 10 октомври от 19:00 ч. в зала 1 на НДК Жаклин Вагенщайн, директор и основател на фестивала, ще му връчи награда „Синелибри” за цялостен принос към изкуството на литературната адаптация.Макюън, който тази година навърши 70 години, е не само блестящ стилист, експериментатор и изследовател на човешкото поведение със средствата на художествената словесност, но и прокламатор на най-висшите достижения на цивилизацията, човек с критично мислене и активна гражданска позиция. Събитието ще бъде съпроводено с грандиозно визуално шоу и танцово-музикален спектакъл, дело на Поли Герасимова, след което ще се състои премиерна прожекция на филма „На плажа Чезъл”.Същия ден от 11:00 ч., на тържествена церемония в Аулата на Ректората, Макюън ще бъде удостоен с почетното звание „Доктор хонорис кауза” и ще произнесе академично слово на тема „Свободата на изразяването” (Freedom of Expression). Предложението за удостояването с почетното звание на най-старото и авторитетно висше училище в България е на Факултета по класически и нови филологии и на Факултета по славянски филологии.Почитателите на писателя, чието творчество е отлично представено у нас, ще имат възможност за литературна среща с него на 11 октомври от 19:00 ч. в литературен клуб „Перото”, НДК. Събитието е с вход свободен.Следват 14 дни кино, книги, галасъбития, срещи с автограф и специални изненади за публиката под мотото „Любов между редовете”! Тази година фестивалът ще срещне зрители и читатели с цяла плеяда изтъкнати артисти и техни знакови произведения, в т.ч. прочутия френски кинорежисьор и сценарист Беноа Жако („Сбогом кралице моя”, „Дневникът на една камериерка”), Давид Фоенкинос (носител на наградите „Рьонодо” и „Гонкур на гимназистите”), Дрор Мишани, нашумял с майсторския психологически трилър „Липсващото досие”, пренесен на екрана; Херман Кох, чийто бестселър „Вечерята” му донесе международна слава.Жанровото разнообразие на филмите в конкурсната и паралелната програма е впечатляващо. За първи път в конкурса ще се състезава български филм – „8 минути и 19 секунди”, който се увенча със Специалната награда за телевизионна продукция на 36-ото издание на фестивала „Златна роза” във Варна.Зрителите ще видят разтърсващата приключенска драма „Ще се видим там горе“, удостоена с 5 награди „Сезар”; ексцентричната трагикомедия „Катастрофалният артист” на Джеймс Франко, събрала рекорден брой отличия; оригинална адаптация на „Чайка” - неувяхващата пиеса на Чехов; „Съпругата“ (реж. Бьорн Рунге) с недостижимата Глен Клоуз, чието превъплъщение в този филм е достойно за „Оскар”.Специално внимание заслужават биографичните драми, посветени на литературни легенди, в т.ч. покоряващата готическа приказка „Мери Шели“, „Колет” с Кийра Найтли в ролята на брилянтната френска писателка, „Да бъдеш Астрид”, който осветлява малко познатата история около появата на най-непокорното и луничаво момиче в литературата - Пипи Дългото чорапче, „Щастливият принц” на Рупърт Евърет, пресъздаващ последните, трагични дни от живота на гениалния ирландски писател и драматург Оскар Уайлд.Публиката вече чака с нетърпение празничното събитие, посветено на 100-годишнината от рождението на Ингмар Бергман, което ще се състои на 13 октомври от 19:00 ч. в зала „България”, и в рамките на което ще бъде излъчен вълнуващият документален филм на Георги Тошев „Лив Улман. Къщата на спомените”, в съпровод с музика от филмите на легендарния режисьор, изпълнена от оркестъра на Софийска филхармония.Друг акцент в програмата на фестивала е филмът на Тери Гилиъм „Човекът, който уби Дон Кихот”, чийто шеметен път до големия екран го обрече на зрителски успех. Официалната му българска премиера е на 16 октомври в зала 1 на НДК непосредствено след тържествената церемония по връчване на наградата за най-добра екранизация от елитно международно жури с председател Мартичка Божилова.Програмата на CineLibri 2018 обхваща и серия от галавечери на различни култури, цикъл от безплатни прожекции на руски кинокласики, забележителни документални филми като „Треската Феранте”, „Червено, твърде червено” и „Уестуд: пънкарка, икона, активистка”. Българският модул ще покаже едни от най-находчивите екранизации, създадени през последните години у нас.Освен арткината в столицата и страната, домакини на прожекциите от програмата на CineLibri 2018 са Зала „България”, РКИЦ, Френският културен институт, Културен център на СУ, Арена Делукс (България Мол) и Cine Grand Park Center. Допълнителна информация за филмите, книгите, гостите, специалните събития и програмата по дати и киносалони ще намерите на официалната интернет страница на фестивала . ", "date": "2018.10.08", "title": "Зрелищна церемония открива четвъртото издание на CineLibri"}
{"url": "https://offnews.bg/kultura/plovdiv-dzhaz-fest-2018-sachetava-razlichni-izkustva-v-bogata-programa-689534.html", "text": "Пловдив Джаз Фест обяви съпътстващата си програма, която затвърждава тазгодишното издание на фестивала като истински калейдоскоп от изкуства. Сред планираните събития от 31 октомври до 3 ноември отново е превърналият се в традиция конкурс за млади изпълнители, както и литературна среща-разговор, майсторски клас по джаз пиано и вокал, и кино прожекция.Амбициозната програма допълва големите концерти на Елиане Елиас, Теодосий Спасов и Влатко Стефановски, Дейв Холанд и Крис Потър, Ян Гарбарек и Трилок Гурту, които вече се радват на силен интерес от джаз любителите.Организатор на Пловдив Джаз Фест е Мира Кацарова и компанията ѝ„Блу Ем“, с подкрепата и партньорството на Общинска фондация „Пловдив 2019“. Събитието е част от програмата на Пловдив – Европейска столица на културата 2019.Откриването на Пловдив Джаз Фест 2018 е на 31 октомври в Дом на културата \"Борис Христов\". То ще бъде съчетано с изложбата \"Колекционерът-импровизатор\", която ще представи на публиката картини от колекцията на Николай Неделчев. След това в голямата зала на „Борис Христов“ ще се състои концертът на Елиане Елиас, с участието на съпруга й Марк Джонсън. Същата вечер започват и клубните концерти на Пловдив Джаз Фест. На 31 октомври от 23:00ч. в Bee Bop Café ни очаква Милен Кукошаров квартет, с участието на Михаил Иванов.Денят на будителите е особено подходящ за литературната среща-разговор \"Светлата гравитация на думите\" с Аксиния Михайлова, Инна Пелева, Любомир Канов и Александър Секулов. Дискусията ще се проведе на 1 ноември от 18:00ч. в клуб \"Петното\" и неин модератор ще бъде Ина Иванова. От 20:00 часа в Дома на културата „Борис Христов“ ще има два концерта – първият е на Дина ДеРоуз, а след нея на сцената ще се качат Теодосий Спасов и Влатко Стефановски. Късният концерт в Bee Bop Café ще бъде на Христо Йоцов и Jazz Cats.На 2 ноември млади джаз музиканти и певци ще се срещнат с Дина ДеРоуз, която ще проведе майсторски клас по джаз пиано и вокал. ДеРоуз е част от състава преподаватели на едни от най-престижните училища в света, сред които Manhattan School of Music, NYU, The New School, Long Island University и др. Участието й във фестивала се осъществява в партньорство с Groove Atelier, по чиято покана Дина ДеРоуз пристига в България. От 20:00 часа в Дома на културата „Борис Христов“ ще започнат двата големи концерта от основната програма. Първият е концерт-бенефис, в чест на легендарната джаз формация „Бели, зелени, червени“, която тази година ще получи Наградата на Пловдив Джаз Фест за цялостен принос в джаза. Този път наградата ще бъде връчена посмъртно и на един от най-значимите български джаз пианисти, Румен Тосков-Рупето, който през 2018 щеше да навърши 50 години. След награждаването и концерта-бенефис на Бели, зелени, червени, на сцената ще се качи Дейв Холанд със своя квартет, в който участва и Крис Потър. Името на Дейв Холанд заема солидно място в историята на джаза. Започвайки кариерата си от квартета на Майлс Дейвис, в последните 50 години той е свирил с почти всички големи имена и е учител и вдъхновител на мнозина. В късния концерт на 2 ноември, пък, в Bee Bop Café ще чуем „Октет Пловдив“.На 3 ноември от 14:00ч. в клуб „Фарго“ ще се състои лектория на Елица Матеева и прожекция на филма „Орландо“. Финалът на Младежкия конкурс на Пловдив Джаз Фест е с концерт в Bee Bop Café, с начален час 16:00ч. Последният голям концерт е на Ян Гарбарек - човека, променил концепцията за свирене в джаза. В квартета му участва големият индийски перкусионист Трилок Гурту. Късното събитие в програмата на фестивала е представянето на дебютния албум на младия пианист Иван Гърбачев – от 23:00ч. в Bee Bop Café.\"През годините за мен джазът придоби смисъла на екзистенциална метафора – той се превърна в гласа на добрия вкус във всичките му проявления: за музика, за изкуство, за държание, за език, но и за нравственост\", казва Мира Кацарова.И тази година Пловдив Джаз Фест събира в едно вдъхновението и мечтите на творци от различни точки на планетата, представители на различни поколения и различни изкуства. Очакваме ви в Пловдив, начало - 31 октомври.Билети за големите концерти в залата на Дома на културата „Борис Христов“ могат да бъдат закупени в мрежата на Eventim. Освен онлайн, те са достъпни и на касата на Главната улица в Пловдив, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи.Билетите за клубните концерти се закупуват на място в Bee Bop Café преди началото на всяко събитие.Достъпът до литературната среща-дискусия, изложбата, прожекцията на филма „Орландо“, както и до концерта на финалистите в Младежкия конкурс на фестивала, е свободен.31 октомври, Дом на културата „Борис Христов“ – Четвъртото издание на Пловдив Джаз Фест ще бъде открито с изложбата \"Колекционерът-импровизатор\", с картини от колекцията на Николай Неделчев.20:00, Дом на културата „Борис Христов“ – „Вечер с Елиане Елиас“, концерт на бразилската певица и пианистка, с участието на Марк Джонсън23:00, Bee Bop Café - Милен Кукошаров квартет, с участието на Михаил Иванов - Мишо (контрабас)1 ноември, 18:00, клуб „Петното“ – „Светлата гравитация на думите“: среща-разговор с Аксиния Михайлова, Инна Пелева, Любомир Канов и Александър Секулов, модератор – Ина Иванова20:00, Дом на културата „Борис Христов“:Концерт на Дина ДеРоуз (САЩ и България)Концерт на Теодосий Спасов и Влатко Стефановски23:00, Bee Bop Café - Христо Йоцов & Jazz Cats2 ноември, Дом на културата „Борис Христов“ - Отворени врати: Майсторски клас по джаз пиано & вокал с Дина ДеРоуз20:00, Дом на културата „Борис Христов“:Концерт-бенефис в чест на Бели, зелени, червени от техни ученици и студентиКонцерт на Дейв Холанд квартет, с участието на Крис Потър23:00, Bee Bop Café - Октет Пловдив3 ноември, 14:00, клуб „Фарго“ - „Орландо“ – Сали Потър в градината на минимализма: лектория с прожекция на филма „Орландо“16:00, Bee Bop Café – Младежки конкурс на Пловдив Джаз Фест, концерт на финалистите20:00, Дом на културата „Борис Христов“ – концерт на Ян Гарбарек, със специалното участие на Трилок Гурту23:00, Bee Bop Café - представяне на дебютния албум на Иван Гърбачев", "date": "2018.10.08", "title": "Пловдив Джаз Фест 2018 съчетава различни изкуства в богата програма"}
{"url": "https://offnews.bg/obshtestvo/vapros-za-sedmoklasnik-molia-pomognete-689315.html", "text": "Въпрос за седмокласници в \"Работни листове по български език\" се оказа препъни-камък и за деца, и за родители, а и за притекли се на помощ журналисти. В помагалото е публикувана част от текст, поместен в печатно издание. От учениците се иска да я прочетат и отговорят \"кои са особеностите на комуникативната ситуация, в която текстът служи като средство за размяна на информация\".Несигурен какво точно го питат, ученик се обърнал към родителите си, но и те се объркали и - нали текстът е журналистически - попитали приятел журналист. Той, от своя страна, потърси помощ от колеги във Фейсбук, но се оказа, че никой от включилите се в дискусията не е напълно уверен какъв е правилният отговор.Любопитни какво очакват авторите и на какво искат да научат децата с горното задание, от OFFNews изпратихме запитване до издателството - \"Булвест 2000\". Помолихме ги да отговорят на зададения от тях въпрос и да разяснят смисъла от включването му в помагалото.Ето правилния отговор, даден от един от тримата съавтори на учебния комплект по български език за 7. клас - проф. д-р Ангел Петров:На въпроса ни какъв е смисълът от включването на заданието проф. Петров отговаря:Включването на текстове в учебниците се извършва на основата на зададените в учебните програми теми и понятия, подчертават от издателството. С други думи, те са длъжни да се съобразят със спуснатата от Министерството на образованието и науката (МОН) програма. А дали въпросната програма, следствие от която са учебниците и помагалата, ще помогне на децата да усвоят простички правила: например да знаят къде се пише пълен член, каква е разликата между \"и\" и \"й\", за какво служи запетаята и къде не се пише така модерната напоследък главна буква? Едва ли, но пък ще са чували за \"особеностите на комуникативната ситуация\".", "date": "2018.10.08", "title": "Въпрос за седмокласник: моля, помогнете!"}
{"url": "https://offnews.bg/obshtestvo/ivan-takov-vreme-e-gerb-da-si-smeniat-slogana-s-gradim-skapo-i-nekach-689539.html", "text": "Управляващите в София може да се оправдават с дъждовни месеци, черни гарги и лоши мисли, но фактите лъснаха и показаха истината, коментира общинският съветник от БСПСлед поредните проблеми с ремонт в центъра на София е време ГЕРБ да си сменят предизборния слоган с \"Градим скъпо и некачествено\". Това заяви общинският съветник от БСП Иван Таков в студиото на сутрешния блок на Bulgaria ON AIR, където гостува днес. Той коментира темата за ремонта на централната столична улица \"Граф Игнатиев\" и градинката пред църквата \"Свети Седмочисленици\", която предизвика бурно гражданско недоволство и дори протест пред Столична община в края на миналата седмица.\"Големите неприятности на управляващите около тези ремонти идват от липсата на контрол, заяви той. - Осигурените средства са напълно достатъчни, за да бъде изпълнен качествено проектът за улица \"Граф Игнатиев\". А всички виждаме какво се получава. Махнаха загражденията и се показаха завършени участъци, на които има три вида плочки и за разкош между тях разхвърляни малки павенца. Логично е да се появи напрежение сред гражданите, когато видят толкова некачествен и неестетичен ремонт. И след бунта и недоволството на хората, майсторите хванаха кирките и почнаха да разкопават. Да ремонтират ремонта - запазената марка на ГЕРБ\".Според Иван Таков, пренареждането на плочките в градинката пред църквата \"Свети Седмочисленици\", което започна в неделя, не е част от инвестиционния процес по цялостния ремонт на \"Граф Игнатиев\". \"То беше предизвикано от гражданското недоволство. Но самото пренареждане на плочките не решава проблема, защото тук говорим за естетика, добави общинският съветник от БСП. - Тази еклектика в 50 нюанса сиво с елементи на кафявото пред църквата е много странен избор. Като цяло, ремонтът на \"Граф Игнатиев\" за нас е дежа вю. Точно преди година по това време се случи същото с бул. \"Дондуков\". И тогава, и сега управляващите развиват една и съща мантра в опит да скрият лъсналите крайно неприятни факти за тяхното управление. Оправдават всяка критика по техен адрес с политизиране и предизборна кампания, което вече е доста изтъркано - слушаме го от години. И няма да им помогне да се отърват от емблемата на тяхното управление - некачествените и скъпи ремонти в центъра на София\".Общинският съветник от БСП е категоричен, че събудилото се гражданско общество и силният медиен интерес ще принудят управляващите в Столична община и изпълнителят на ремонта на \"Граф Игнатиев\" в крайна сметка да си свършат добре работата. \"Мисля, че получилото се голямо напрежение няма да позволи повече компромиси с качеството, коментира Иван Таков. - Надявам се само да бъдат спазени поне последните поставени срокове. Защото някои от първоначално обявените вече бяха нарушени. А оправданията с дъждовни месеци, черни гарги и лоши мисли няма как да скрият лъсналите факти\".", "date": "2018.10.08", "title": "Иван Таков: Време е ГЕРБ да си сменят слогана с Градим скъпо и некачествено"}
{"url": "https://offnews.bg/112/tcatcarov-rabotata-ne-e-vodeshtata-versia-za-ubijstvoto-na-zhurnalist-689533.html", "text": "Разследващите не изключват версията за планиране на убийството на Виктория Маринова в Русе. Това стана ясно от думите на вътрешния министър Младен Маринов.По думите му разследването върви по всички версии, като в него са включени екипи от Института по психология на МВР, които опитват да направят психологически профил на извършителя.\"Работим по версия както за случайно събитие, извършено от лице, което е с психически отклонения и силно изразен полов нагон, но не изключваме и версия за планирано действие също от такова лице или от някакъв личен мотив. Нито една версия не подценяваме, работим по всички“, коментира Маринов, цитиран от \"Фокус\".Той обясни, че се прави разпределение на екипите, така че паралелно да се работи по всички версии, за да не бъдат изпуснати съществени улики и да не се губи време.По неофициална информация се проверява версията Маринова да е била убита заради пилотния епизод на предаването \"Детектор\", в която тя засегнала темата за злоупотреба с евросредства по скандала с \"Джи Пи Груп\".Проверява се криминалният контингент, както и записите от камерите в района на убийството. Междувременно в Русе пристигна и главният прокурор Сотир Цацаров. Според него версията, свързана с работата на Виктория не е водеща. \"Не можем да кажем, че версията за изпълнението на работата й като журналист или с оглед тематика на предаванията ѝ, е определящата версия\", коментира Цацаров пред журналисти в Русе.По обясненията му има напредък в разследването и той е в резултатите от ДНК-експертизата. „Нека на този етап бъдем пестеливи, не защото няма какво да кажем, а защото всяка непредпазливо изтървана дума ще увреди пряката работа“, каза още Сотир Цацаров, цитиран от \"Фокус\".Тялото на 30-годишната Виктория Маринова беше намерено в събота, а мястото, където журналистката е била пребита, изнасилена и задушена, се ползва основно за бягане и разходки. Досега там не са извършвани подобни жестоки престъпления.Полицията и местните власти призовават хората, които имат информация, да помогнат за изясняване на случая в хода на разследването.Довечера от 18:30 ч. ще има бдение за Виктория на площад \"Света Неделя“ в София и пред Паметника на свободата в Русе.", "date": "2018.10.08", "title": "Цацаров: Работата не е водещата версия за убийството на журналистката (обновена)"}
{"url": "https://offnews.bg/politika/ek-iska-ot-balgaria-danni-za-zloupotrebi-s-evrofondove-shte-sezira-ol-689538.html", "text": "Европейската комисия е поискала данни от България за злоупотреба със структурни фондове по повод съмненията за нарушения около обществени поръчки в строителството у нас.От ЕК уточниха, че възприемат съвсем сериозно всички изразени подозрения за злоупотреба със структурните фондове и следят медийните материали. Макар да не споменава конкретен пример, много вероятно е говорителят да визира скандалът с Той поясни, че ЕК е длъжна да препраща на европейската служба за борба с измамите всякакви данни, които прецени, че следва да бъдат подложени на задълбочена проверка. Говорителят отбеляза, че за неприключили проверки подробности не може да бъдат съобщавани.По-рано днес от  от отговорните власти на убийството на журналистиката Виктория Маринова, което да изясни дали е било свързано с работата на жертвата.Последното предаване на жестоко убитата 30-годишна русенска телевизионна водеща Виктория Маринова е посветено на темата \"Джи Пи Гейт\", по името на фирмата, уличена от \"Биволъ\" в разследването за корупция при усвояването на евросредства.", "date": "2018.10.08", "title": "ЕК иска от България данни за злоупотреби с еврофондове, ще сезира ОЛАФ"}
{"url": "https://offnews.bg/drugi/stefka-kostadinova-nadaha-mladezhite-ni-na-olimpijskite-igri-v-buenos-689523.html", "text": "Председателят на Българския олимпийски комитет Стефка Костадинова окуражи и пожела успех на младите български таланти, състезаващи се на олимпийските игри в Буенос Айрес.На срещата в олимпийското село с Костадинова бяха още министъра на младежта и спорта Красен Кралев, Андрей Техов - извънреден и пълномощен посланик на Република България в Република Аржентина, волейболната легенда Любо Ганев – вицепрезидент на БОК, Белчо Горанов – генерален секретар на БОК и др.Всички те се ръкуваха с българските участници и техните треньори, пожелаха им успех, след което в непринуден разговор се запознаха с мненията на младите спортисти относно условията за настаняване, тренировки и състезания.В разговорите преобладаваха емоциите от преживяванията на тържественото откриване на игрите от предишната нощ,което за първи път се състоя извън стадион в улична среда. Накрая всички си направиха обща снимка с родния трибагреник.", "date": "2018.10.08", "title": "Стефка Костадинова надъха младежите ни на олимпийските игри в Буенос Айрес"}
{"url": "https://offnews.bg/politika/kiril-dobrev-kliuchat-za-uspeha-na-bsp-e-v-ratcete-na-mladezhite-689499.html", "text": "Ключът за успеха на БСП е в ръцете на младите хора. Tова заяви при среща с областните председатели и медийните секретери на Младежкото обединение зам.-председателят на БСП Кирил Добрев. Той припомни, че управляващата партия в момента е с 10-годишна история, точно колкото години съществува младежката структура на БСП.\"За нас вие сте отборът, който ни пази гърба и скоро ще ни наследи\", коментира още Кирил Добрев. Според зам.-председателя на БСП най-голямата задача на младежите е да работят за привличането на повече млади хора към каузите на левицата. Той не изключи възможността разговор за обединено ляво да тръгне именно от младежките организации, защото те не са натоварени с негативите и междуличностните отношения от миналото.Кирил Добрев отговаря повече от два часа на въпроси на младежите. В хода на дискусията имаше въпроси, свързани с предстоящите избори за Европейски парламент и участието на младите хора в кампанията, състоянието на младежките структури по места и възможностите за работа с НПО и граждански сдружения.", "date": "2018.10.08", "title": "Кирил Добрев: Ключът за успеха на БСП е в ръцете на младежите"}
{"url": "https://offnews.bg/kultura/akaga-s-nova-pesen-po-sluchaj-iubilejnia-im-kontcert-689532.html", "text": "На 9 октомври една от най-популярните български групи „Акага“ ще отпразнува 27 години от създаването си. Шоуто в зала 1 на НДК ще припомни на публиката дългия път на групата и техните многобройни успехи. По случай концерт-спектакъла „Акага“ създадоха и авторска песен и клип, които ще представят на събитието.„Помниш ли онези дни“ е заглавието на песента, която разказва една история за мечти, надежда и носталгия. Незабравимите времена на Акага, събрани в една съвременна песен, която те кара не само да си спомняш, но и да танцуваш. Едно от водещите лица на групата, Красимир Куртев, е отговорен за текста и музиката на парчето, а аранжимента е на „Акага“ и Ясен Велчев., който е дело на режисьора Николай Драганов, също успешно ни връща към миналото, благодарение на специалното участие на Ясен Велчев, Калин Вельов, Цветан Недялков и Оги Весков. Разбира се, успешните музиканти не се появяват в клипа случайно. Всички те са били част от група „Акага“ през годините и са допринесли за огромния ѝ успех на световно ниво.Гореизброените имена ще вземат участие и в юбилейния спектакъл, заедно с още много други талантливи музиканти. Кристиян Александров е един от тях - някога барабанист на групата, а в момента един от най-изявените джаз пианисти в Канада и носител на „Грами\" за джаз албум. Освен музиканти на сцената в зала 1 на НДК ще се качат и артистите Станимир Гъмов, Митко Павлов и Камен Алипиев.Дългата и изпълнена с емоции история на Акага, няма да е представена единствено чрез музиката им и гостите им, но и чрез излъчване на архивни кадри, представящи отделните периоди от развитието им. Всички тези елементи заедно, гарантират едно интересно шоу, което ще напише още една история, за която да си спомняме!Билети за юбилейния концерт на група „Акага“ могат да бъдат закупени на цена от 15 до 50 лева в OMV и мрежата на Eventim.bg.", "date": "2018.10.08", "title": "АКАГА с нова песен по случай юбилейния им концерт"}
{"url": "https://offnews.bg/politika/ivelina-vasileva-svidetel-po-deloto-mezhdu-borisov-i-ninova-689500.html", "text": "Бившият министър на околната среда Ивелина Василева е призована днес за разпит на поредното заседание по делото, което Бойко Борисов и Корнелия Нинова водят един срещу друг.То е заради публични изяви на лидерите на ГЕРБ и БСП по време на кампанията за предсрочните парламентарни избори миналия март, от които двамата са се почувствали засегнати, припомня БНР. Гражданският иск на Борисов срещу Нинова е 26 000 лева, защото в телевизионно интервю казала по негов адрес „Крадецът вика: „Дръжте крадеца”.Нинова пък иска от Борисов 30 000 лева, защото той я нарекъл „Госпожа лъжа” и казал, че е била сред активистите на СДС.Със свидетели на предишното съдебно заседание адвокатите на двамата се опитаха за убедят Софийския градски съд колко тежко са приели двамата репликите на другияРазпитът на Ивелина Василева беше поискан от премиерската защита, защото тя е била на партийното събитие, на което той е отправил обидилите Нинова реплики.", "date": "2018.10.08", "title": "Ивелина Василева свидетел по делото между Борисов и Нинова"}
{"url": "https://offnews.bg/tenis/tcska-varvi-po-shampionskia-grafik-na-bivshia-otbor-na-el-maestro-689502.html", "text": "Треньорът на ЦСКА Нестор Ел Маестро върви почти по същия график както през миналия сезон, когато стана шампион на Словакия със Спартак Търнава, пише\"Тема Спорт\".Преди година след изиграването на 11 кръга воденият тогава от него тим има 27 точки, докато сега \"червените\" имат 25. Общото е, че и в Словакия, и в България, отборите на Ел Маестро губят в дербитата, но нямат грешни стъпки срещу т.нар. малки отбори.През изминалия сезон именно в такива мачове ЦСКА със Стамен Белчев начело загуби много точки, които натежаха в края на сезона в полза на хегемона Лудогорец.", "date": "2018.10.08", "title": "ЦСКА върви по шампионския график на бившия отбор на Ел Маестро"}
{"url": "https://offnews.bg/bojni/menidzharat-na-habib-za-meleto-tova-ne-beshe-nachinat-da-otpraznuvame-689520.html", "text": "Mениджърът на Хабиб Нурмагомедов - Али Абделазис направи изявление по повод мелето след зрелищната победа на руснака от аварски произход над Конър Макгрегър.Абделазис беше основна част от скандалите, съпътстващи битката, и затова се чувстваше принуден да сподели мнението си:\"Искам да поздравя моя брат Хабиб Нурмагомедов за победата му – абсолютният, непобедим крал. Никога не е имало място за двама крале, а само за един.Не това беше начинът да отпразнуваме такава доминираща победа, но когато някой говори за родината, семейството и религията на човек, когато умишлено иска да го убие, както самият той каза, и когато от ъгъла му, не си държат езика зад зъбите, тогава всичко може да се случи в нашия спорт.Феновете получиха невероятна битка и добро шоу. Искам да се извиня на Атлетическата Комисия на щата Невада, губернатора на Невада и да благодаря на полицията в Лас Вегас и на охраната на UFC за добрата им работа. Сега всеки разбра кой е истинският аматьор тук\", каза Абделазис.", "date": "2018.10.08", "title": "Мениджърът на Хабиб за мелето: Това не беше начинът да отпразнуваме победата"}
{"url": "https://offnews.bg/drugi/prekrasno-predstaviane-na-balgarite-v-poslednia-krag-na-pirin-ultra-689536.html", "text": "Планинският ултрамаратон Пирин Ултра 2018 беше белязан от силно международно участие, нови рекорди и исторически успех за България. Постижението е дело на Антония Григорова, която завърши трета в 66-километровия старт от надпреватата, който беше финален за сезона в дисциплината Sky Extra от Световната купа.Това е първи случай, в който българска представителка се качва на почетната стълбичка на кръг от СК в скайрънинга. Припомняме, че при мъжете Кирил Николов – Дизела го е правил три пъти до момента.Григорова успя да финишира с време 9:39:03 ч. Само на секунди преди Григорова завърши Емили Хоугууд от Зимбабве – 9:38:41 ч. Победата завоюва американката Британи Петерсън, която премина финала в центъра на Банско с време 9:01:59 ч.Най-добрите атлети в света на скайрънинга премериха сили в Пирин. Общо 204 участника от 25 страни застанаха на старта на състезанието, неслучайно определяно като най-тежкото в България. Официалното откриване на ултрамаратона се състоя на 5 октомври, а церемонията по откриването съвпадна и с празника на Банско. Елитните атлети, които бяха представени по време на откриването, бяха приветствани и от кмета на Община Банско Георги Икономов.Късата дистанция – 66км с денивелация от 4400м+, бе финалния осми старт от Световните серии по скайрънинг, който определи и победилите за сезона в дисциплината Sky Extra. Победител при мъжете стана испанецът Пере Аурел Бове, който постави и нов рекорд по трасето – 7:44:40 – близо 2 часа по-малко от предишното постижение – 9:01:59.Дългата дистанция (160 км) предостави силни емоции на състезатели и зритeли. Победител стана Божидар Антонов, който избяга трасето за 29:33:22 ч. Второто място бе поделено между Димитър Атанасов и Калоян Пейчев. Те преминаха финала заедно – 35:00:05 ч. Йордан Стоянов, Димитър Маринов, Иван Димитров и Никола Николов бяха другите българи, класирали се в Топ 10.Първа при жените на 160-те километра стана македонката Мери Мирческа (42:57:33 ч.), а втора Анета Ралчева, която се представи много силно и финишира с време 43:06:27 ч. Трета се класира румънката Адина Типеи (46:33:34 ч.). Адмирации заслужават и другите участнички, финиширали в тежката дистанция – Нели Ангелова, Мая Танева, Елия Атанасова и Джорджана Попа.", "date": "2018.10.08", "title": "Прекрасно представяне на българите в последния кръг на Пирин Ултра"}
{"url": "https://offnews.bg/politika/valeri-simeonov-svetlozar-lazarov-ne-e-podhodiasht-za-glaven-sekretar-689498.html", "text": "Трябва да се внимава с избора на нов главен секретар на МВР, да не го освобождаваме след няколко месеца. Светлозар Лазаров все още носи сериозни негативи от случая с Лясковец. Не мисля, че това е подходящ избор, заяви вицепремиерът Валери Симеонов по БНТ.Вчера стана известно, че Лазаров е подал оставка като национален координатор на партия \"Атака\". Той бе бивш главен секретар на МВР в правителството на Пламен Орешарски. Кадрови промени да бъдат обсъдени с партньорите, каза още Симеонов днес. ", "date": "2018.10.08", "title": "Валери Симеонов: Светлозар Лазаров не е подходящ за главен секретар на МВР"}
{"url": "https://offnews.bg/obshtestvo/noi-izplashta-pensiite-ot-dnes-689497.html", "text": "Изплащането на пенсиите от Националния осигурителен институт започва днес и ще приключи на 22 октомври, съобщиха от НОИ. Чрез пощенските станции пенсиите ще се изплащат съобразно изготвен график, който е бъде обявен във всяка от тях.Преводите на сумите за октомврийските пенсии по сметките на пенсионерите, които получават парите си побанков път, ще бъдат извършени в днешния ден. ", "date": "2018.10.08", "title": "НОИ изплаща пенсиите от днес"}
{"url": "https://offnews.bg/obshtestvo/iskate-lichnite-vi-danni-da-sa-zashtiteni-euandme-688694.html", "text": "Искате личните Ви данни да са защитени? Научете как ЕС гарантира това на страницата на кампанията на Европейската комисия .Законодателството на Европейския съюз изисква всеки, който обработва вашите данни, да работи с тях много внимателно. Правилата са особено стриктни след приемането на новия регламент за личните данни - GDPR. Съгласно правилата на ЕС уебсайтовете трябва да поискат вашето съгласие преди да могат да направят това, с което се допринася за защитата на неприкосновеността на личния ви живот в интернет.На  можете да се информирате за правата си като европейски гражданин и да видите как ЕС подобрява живота на хората в страните членки.", "date": "2018.10.08", "title": "Искате личните Ви данни да са защитени? #EUandME"}
{"url": "https://offnews.bg/112/vse-oshte-niama-zadarzhan-za-ubijstvoto-na-viktoria-marinova-689496.html", "text": "По последна информация все още няма задържан за жестокото убийство на 30-годишната Виктория Маринова - административен директор на телевизия Ти Ви Ен. Бдение в памет на журналистката се организира в Русе и София, в столицата митингът ще е от 18,30 часа на пл. \"Света неделя\".Според адвокат Марин Марковски убийството не е свързано с журналистическата дейност на младата жена. В такива случаи се унищожават документи, а не се убиват хора, смята той. По думите му трябва да се разпитат всичките ѝ близки, за да се установи кой има мотив да извърши престъплението.Сигналът за намерено тяло в храстите по крайбрежната алея в близост до тенис кортовете в Русе бе подаден от случайно преминаващ гражданин. На място полицаите откриха обезобразеното тяло на Маринова. Множество травми по главата и задушаване са причина за смъртта. Нападението е било извършено във светлата част на деня.Според разследващите полицаи все повече избледнява версията, че Виктория е била жертва на професионалната си дейност.Полицаите работят денонощно за разрешаване на случая. Продължава проверката на лица от криминалния контингент и се търсят видеокамери, които биха могли да са запечатали нападението. Освен криминалният контингент се събира и всяка друга информация, съобщиха от полицията в града.Младата жена и майка на 7-годишно момиченце е административен директор на телевизия TVN и водеща, а последното ѝ предаване е посветено на темата \"Джи Пи Гейт\", по името на фирмата, уличена от \"Биволъ\" в разследването за корупция при усвояването на евросредства.", "date": "2018.10.08", "title": "Все още няма задържан за убийството на Виктория Маринова"}
{"url": "https://offnews.bg/112/mazh-ubi-bivshia-si-zet-v-dalgopol-689507.html", "text": "Окръжната прокуратура е внесла искане внесе искане за задържане под стража на задържания за убийството в Дългопол.Това съобщиха от пресцентъра на Апелативна прокуратура - Варна.За срок до 72 часа е задържан 55-годишният Мартин П. Той е бил привлечен като обвиняем от Окръжната прокуратура във Варна за убийство на млад мъж, който преди години живеел с дъщеря му на семейни начала.На 6 октомври 2018 г. в здравния пункт в Дългопол е потърсил помощ млад мъж, след като е бил намушкан с нож. Малко по-късно пострадалият е починал там. За извършеното престъпление се е предал 55-годишния обвиняем. Той признал, че е намушкал бившия мъж на дъщеря си.Окръжната прокуратура във Варна ще внесе искане във Варненския окръжен съд за определяне мярка за неотклонение „Задържане под стража“ спрямо Мартин П.", "date": "2018.10.08", "title": "Мъж уби бившия си зет в Дългопол"}
{"url": "https://offnews.bg/obshtestvo/ubitata-zhurnalistka-bila-zhena-na-krupen-biznesmen-i-sobstvenik-na-te-689501.html", "text": "Жестоко убитата журналистка от Русе Виктория Маринова е била съпруга на бизнесмена и собственик на телевизията ТВН Свилен Максимов, в която тя е работела.Кабеларката е дъщерно дружество на телекомуникационното дружество Нетуоркс. Компанията има кабелна мрежа с няколкостотин хиляди абонати и е най-големият регионален доставчик на тв съдържание в Североизточна България.Максимов и Маринова са се развели през февруари тази година. Дотогава тя се е занимавала с кабелния бизнес на фирмата майка. След това тя се мести в телевизия ТВН, където освен тв водещ на две предавания е била и изпълнителен директор. След развода двамата са запазили нормални отношения и между тях не е имало скандали.Журналистите от ТВН са потресени от жестокото убийство, но по съвет на адвокат в момента не дават изявления.За престъплението има заподозрени, а версията то да е свързано с професионалните ангажименти на Маринова е най-невероятната, категорични са нейни близки.Темата на последното ѝ предаване \"Подиум\" наистина е за разследването на \"Биволъ\" за мега аферата \"Джи Пи Гейт\", но реално става дума за интервюта с разследващите журналисти Димитър Стоянов и Атила Биро, а не за допълнителни разкрития по темата. Разговорите с двамата дори не са водени от Маринова, а от неин колега.Тв водещата най-вероятно е била следена от убиеца си. Тя е спазвала стриктен режим за тренировки и всеки ден е тичала по един и същ маршрут. Предполага се, че той я е издебнал в момент когато наблизо не е имало хора. Двете основни версии са жестокото убийство да е извършено от страст или от психопат. ", "date": "2018.10.08", "title": "Убитата журналистка била жена на крупен бизнесмен и собственик на телевизия ТВН"}
{"url": "https://offnews.bg/politika/upraviavashtite-otlozhiha-koalitcionnia-savet-za-petak-689508.html", "text": "Насроченият за днес коалиционен съвет на управляващите е отложен за петък. По неофициална информация на него е трябвало да бъде обсъдена кандидатурата за нов главен секретар на МВР.За момента официално не е съобщено защо съветът се отлага. По неофициална информация причината е, че не всички членове на коалицията са в София.За провеждането коалиционния съвет беше В неделя стана ясно, че Волен Сидеров има намерение да постави пред коалицията въпроса за това МВР да бъде оглавено от човек на партията. Нещо повече - националистът дори вече имал предвид човек за поста.Сидеров настоя \"Атака\" да поеме МВР след инцидент на пътя със съпругата му Деница и судански гражданин. В деня на инцидента оставка е подал националният координатор на партията Светлозар Лазаров, който беше главен секретар на МВР в правителството на Пламен Орешарски. Името на Лазаров беше спрягано за нов главсек на МВР.Новоназначеният министър на вътрешните работи Младен Маринов,  именно с протекцията на Лазаров, коментира критиките на Сидеров и заяви, че оставката му е в джоба.\"Вижте, проблемът за оставката на един вътрешен министър е винаги отворен, включително и моята, оставката ми е в джоба, така че когато ми бъде поискана от Коалиционния съвет, съм готов, естествено, това не е никакъв проблем. В конкретния случай всичко, което сме направили, е в рамките на закона“, коментира Маринов.", "date": "2018.10.08", "title": "Управяващите отложиха коалиционния съвет за петък"}
{"url": "https://offnews.bg/analizi-i-komentari/tri-chernodrobni-istorii-689506.html", "text": "Въпреки недоволството сред родителите на чернодробно трансплантираните деца, ропота сред неправителствени организации и лекари  се е запътил към новия си мандат като национален консултант по трансплантология. И има всички шансове да го осъществи, защото .Докато академиците изброяват заслугите на професора за развитието на медицината у нас, две деца чакат за чернодробна трансплантация, а на трето му предстои ретрансплантация.Първата история е за двумесечно момиченце. Диагнозата му е билиарна атрезия, недоразвитие на жлъчните пътища, иначе казано детето е без жлъчка. Поставят я в Специализираната болница за активно лечение на детски болести (СБАЛДБ) „Проф. Иван Митев“. Подобно увреждане се среща при 2-3 деца на 30 000 новородени. Ако не се подложат на лечение, децата с тази диагноза рядко преживяват първата си година. Становището на лекуващите лекари е, че детето се нуждае от чернодробна трансплантация. Родителите се отказват от идеята да подадат документи за финансиране в Център \"Фонд за лечение на деца\" (ЦФЛД), след като им казват, че най-вероятно ще получат отказ, защото такива трансплантации се извършват успешно у нас. Откриват дарителска сметка за набиране на средства, организират благотворителен базар, стартират и кампания в платформа за благотворителност – всичко, което според опита на получилите отказ от фонда, е проработило. Надяват се да съберат нужната сума до ноември, защото изследванията на детето показват, че не разполагат с много време.Всъщност историята на този вид операции у нас е противоречива. След оптимистичното начало през 2004 година, когато е извършена първата чернодробна трансплантация в болница „Лозенец“ от проф. Спасов и колегата му от Университетската хирургична клиника в Есен, Германия проф. Малаго, следват години и на не толкова успешно трансплантиране. През 2012-а родители на 5 деца починали след чернодробни трансплантации в болница „Лозенец“ решават да съдят здравното заведение. Трансплантациите са извършени в периода 2008-2010 година, аргументът им е, че българският екип не е достатъчно компетентен, за да извършва такива операции. От Министерството на здравеопазването опровергават твърдението на Центъра за защита на правата в здравеопазването, че болницата няма разрешително за извършване на трансплантации и назначават проверка. Резултатите от нея не са оповестени. От Центъра изпращат и писмо до премиера Борисов с искане за оставка на проф. Спасов, но не получават отговор.Има ли промяна в показателите на този трансплантационен център от 2012-а година насам? Данните на Изпълнителната агенция по трансплантация (ИАТ) показват, че за последните 5 години у нас са извършени 12 чернодробни трансплантации на деца – 6 от трупен и 6 от жив донор. 9 от тях са успешни, а три (от жив донор) са с летален изход. Въпреки твърдението, че деца у нас се трансплантират в УБ „Лозенец“ и Военно-медицинска академия, само две от операциите са във ВМА. Всички трансплантации на деца под 5 години се извършват в трансплантационния център, ръководен от проф. Спасов. От началото на 2018-а досега (по данни на ИАТ) неговият екип е трансплантирал 4 деца, 3 са преживели операцията, едно дете е починало.Показателите, по които се преценява успеха на трансплантациите, са преживяемост в ранния постоперативен период и преживяемост на първата, петата и десетата година от операцията. Информацията, предоставена от Министерство на здравеопазването за трансплантациите направени у нас показва 83,3% преживяемост в ранния постоперативен период. Едногодишната преживяемост според същите данни е 85,7% и се отнася само за децата трансплантирани преди повече от 1 година. Колко са оцелелите на петата година след трансплантацията няма данни, защото още не е изтекъл този период. Откъде идва този висок процент - данните обхващат пациентите на възраст от 0 до 18 години оперирани в двете болници. Високата смъртност е при децата до тригодишна възраст, които УБ „Лозенец“ продължава да трансплантира, въпреки че реалната успеваемост при тях е около 50%.***Другата история е на момиченце, което след месец ще навърши четири години. Скоро след раждането му става ясно, че има здравословен проблем, който обаче специалистите не могат да диагностицират в продължение на три години. Междувременно детето е без адекватно лечение, далакът му се свлича в таза. Черният дроб е силно увеличен. Майката казва, че дори е била посъветвана да не прегръща детето си, за да не възникне усложнение. През февруари тази година в болница „Проф. Иван Митев“ поставят диагноза. Оказва се, че момиченцето е с изключително рядко генетично заболяване - прогресивна фамилна интерхепатална холестаза тип 3. Последствията са чернодробна цироза и краен стадий на чернодробно увреждане. Родителите му решават да подадат документи за финансиране от фонда, с надеждата, че решението ще е за операция в чужбина. Разполагат с експертното становище на трима гастроентеролози от СБАЛДБ „Проф. Иван Митев“. Според това становище детето следва да се подготви за трансплантация, но „поради малката му възраст и наличието на рядко заболяване се препоръчва тя да бъде извършена в център в чужбина, който има достатъчно опит с подобна патология“.Като част от процедурата по кандидатстването майката-донор и детето са насочени към българския трансплантационен център – УБ „Лозенец“. Ангажимент на центъра е да впише детето в регистъра на Агенцията по трансплантации, датата на подаване на документите е 20 септември. В болницата казват, че ще бъде вписано на другия ден, процедурата изисква само да бъде въведено в системата. Оказва се, че вписването е забавено, за което майката разбира след обаждане от ЦФЛД преди няколко дни. Съобщават ѝ още, че липсва документ, че като потенциален донор е преминала през необходимите изследвания. Тези изследвания са направени в УБ „Лозенец“, но не са ѝ предоставени. След обаждане в болницата все пак успява да изиска резултатите от направения ядрено-магнитен резонанс, но когато получава диска се оказва, че е неизползваем. Времето на детето тече, първоначалните очаквания на родителите, че до месец документите му ще бъдат разгледани и ще има решение не се оправдават заради забавянето на някои от процедурите.Можем ли да прогнозираме какво ще е решението на фонда? Не е трудно, предвид статуквото в момента.Според правилника за дейността на ЦФЛД, при подаване на заявление детето трябва да е вписано в служебния регистър на лицата, чакащи трансплантация на органи. Но за да бъде включено в този регистър, трябва да има становище от трансплантационния център, в случая УБ „Лозенец“, чийто директор е проф. Спасов. Сред необходимите документи е и становището на двама външни експерти, единият от които е националният консултант по трансплантология – макар да са двама, когато става дума за трансплантиране на деца се произнася отново проф. Спасов. Като национален консултант по трансплантология той има правомощията и да дава препоръки кои специалисти може да ползва фонда в качеството на външни експерти. Към споменатите експертни становища се добавя и това на лечебното заведение, включило пациента в регистъра на чакащите трансплантация на орган на ИАТ с преценка за „възможностите за нейното провеждане в Република България“. Тази преценка най-често е в полза на УБ „Лозенец“.Според правилника на фонда, когато има разногласия в становищата на експертите, директорът „преценява необходимостта да изиска становище от трети специалист по профила на заболяването“. Практиката обаче сочи, че подобни „преценки“ от страна на директора водят най-често до уволнение. Доказа го и случаят с д-р Троева, която беше освободена от длъжност миналата година с мотива „системни нарушения на правилника за дейността на фонда“. Тогава, въпреки уверенията на проф. Спасов, че трансплантацията на черен дроб на няколкомесечно бебе може да бъде извършена у нас, детето е изпратено в клиника „Епендорф“ в Хамбург. Неотдавна то се завърна от контролен преглед в Германия, чувства се добре, някои от лекарствата му са спрени. Между другото, епикризата му от немската клиника е 25 страници – педантично изписан текст, който съдържа дори съвети към родителите. Епикризата от българския трансплантационен център, с която разполагаме, е една страница.***Третата история е на деветгодишно момиче, което очаква третата си трансплантация в клиника в Бирмингам. Насочват го за чернодробна трансплантация през 2009 година. Приемат го в Правителствена болница. Операцията извършва проф. Спасов. Донор е бащата на детето. На първата седмица от операцията се появява усложнение - тромбоза на хепаталната артерия. 70 дни е в реанимация, състоянието му се влошава. Родителите не получават адекватна информация за състоянието на детето, но разбират, че го подготвят за нова операция. Тогава решават да напуснат болницата на своя отговорност. Кандидатстват за финансиране във фонда, получават разрешение за ретрансплантация в университетска болница в Бирмингам. Тамошните специалисти се учудват как детето е издържало пет месеца, след като черният му дроб изобщо не е функционирал. Операцията по ретрансплантирането продължава 6 часа, след нея детето се възстановява много бързо. Два месеца след завръщането си в България получава инфекция, лекуват го, но без особен резултат и отново го изпращат във Великобритания. Там овладяват инфекцията, но детето е вече сериозно увредено и след престой в България сега е отново в Бирмингам за трета трансплантация. Майката казва, че чакат за трупен донор, но е спокойна, защото детето се чувства добре.И като стана дума за Бирмингам, да погледнем резултатите на трансплантационните центрове в Обединеното кралство, в които се оперират и български деца. Националната служба по здравеопазване във Великобритания публикува през септември тази година годишния си доклад за чернодробните трансплантации - 2017-2018. Докладът обхваща 10-годишен период, в който се проследяват трансплантираните пациенти. За периода април 2013 – март 2017 в трите трансплантационни центъра в страната Leeds, King's College и Birmingham, при общо 222 трансплантирани деца, преживяемостта след първата година е 97,3%. Данните от 2009 до 2013 година при 210 пациенти показват преживяемост от 92,1% след петата година.Аргумент ли са парите?По данни на МЗ чернодробните трансплантации на деца в чужбина с формуляр S 2 струват между 80 и 120 000 евро. Това са средства, които НЗОК заплаща на клиниките по реда на регламентите за координация на системите за социална сигурност и по реда на директива 2011/24/ЕС за упражняване на правата на пациентите при трансгранично здравно обслужване. Цената на свободния пазар (без формуляр S 2) е около 250 000 евро.Стойността на този вид операция у нас е регламентирана с Наредба №29 на Министерството на здравеопазването. По тази наредба присаждането на черен дроб (част) струва между 40 000 и 50 000 лв. според това дали донорът е жив или трупен. Средствата включват всички разходи на лечебното заведение, свързани с извършеното присаждане (болничния престой на пациента и живия донор, разходите по диагностика, лечение, труд и др.) до изписването. Разходите за имунологични изследвания на пациента и включването му служебния регистър на ИАТ, са не повече от 950 лв. Разходите по поддържащото лечение в следтрансплантационния период през първата година, за изследвания и лекарства, са съответно 3000 и 5000 лв.За какво става дума всъщност? Професионално его, амбиция една болница да бъде превърната в основен трансплантационен център – в това няма нищо лошо, никой не е против развитието на иновативната медицина у нас. Но ако по пътя към целта газиш по деца, цената е твърде висока. Дали парите са мотив? Вероятно - в условията на хронично недофинансиране в здравеопазването и едни 50 000 лв. са фактор. Макар че едва ли са само толкова.По време на това проучване бяха зададени въпроси и на проф. Спасов. След няколко проведени разговора със сътрудници и уверения, че „запитването е предадено на ръководството“ отговор не последва.", "date": "2018.10.08", "title": "Три чернодробни истории"}
{"url": "https://offnews.bg/tenis/grigor-dimitrov-veche-e-9-i-v-sveta-689504.html", "text": "Най-добрият ни тенисист Григор Димитров се смъкна с една позиция в световната ранглиста и от днес заема 9-ото място в нея. Кевин Андерсън от своя страна измести българина и от днес е 8-и в подреждането на ATP.За последно българинът игра на АТР500 надпреварата в Пекин, където във втори кръг загуби от Душан Лайович, а впоследствие обяви, че има контузия в глезена и това е причината да не вземе участие на Rolex Shanghai Masters.Иначе това са единствените промени в топ 10 на световния тенис. Първи остава Рафаел Надал с 8,260 точки, следван от Роджър Федерер с 6,900.Испанецът пропуска Шанхай и губи 60-те точки от финала миналата година, докато защитаващият титлата шампион Федерер има 1,000 т. за защитаване. Трети е Новак Джокович с 6,445 т. Сърбинът е и играчът с най-голям шанс в края на годината да е №1.Шампионът от турнира в Токио Даниил Медведев регистрира рекордно класиране и от днес заема 22-ото място в световната ранглиста, след като прогресира с 10 позиции след спечелената вчера титла.", "date": "2018.10.08", "title": "Григор Димитров вече е 9-и в света"}
{"url": "https://offnews.bg/kultura/banksi-pusna-video-v-koeto-obiasni-kak-e-napravil-samounishtozhavasht-689510.html", "text": "Анонимният международно известен автор на графити Банкси публикува видео, в което показва детайлно как е сътворил самоунищожаващата се картина от Сотбис.Пърформънсът предизвика невероятен интерес по целия свят. Картина на артиста, току-що продадена на аукцион за над 1 милион паунда, се самоунищожи с вграден в рамката шредер за рязане на документи секунди след търга.Бански казва, че преди няколко години тайно е поставил шредера в рамката на картината \"Момиче с балон\". Така тя щеше да се самоунищожи, ако някога бъде продадена на търг, обяснява артистът.", "date": "2018.10.08", "title": "Банкси пусна видео, в което обясни как е направил самоунищожаващата се картина"}
{"url": "https://offnews.bg/obshtestvo/zhertvite-na-katastrofata-kraj-svoge-stanaha-20-689522.html", "text": "Починала е още една жена от ранените при катастрофата край Своге, съобщи агенция \"Фокус\". Така жертвите на адското произшествие, което се случи на 25-и август, станаха 20. Тогава автобус, превозващ туристи до манастира Седемте престола излезе от пътя и пропадна от високо върху бетонна площадка.Първоначално жертвите бяха 17, но през последните дни броят им се увеличи, след като от раните си починаха други двама от тежко ранените.Въпреки че след след касапницата бяха освободени трима министри - Ивайло Московски, Николай Нанков и Валентин Радев и въпреки сериозните съмнения за некачествено асфалтово покритие на пътя, ремонтиран от Трейс груп, до момента единственият обвиняем за трагедията е шофьорът на автобуса.", "date": "2018.10.08", "title": "Жертвите на катастрофата край Своге станаха 20"}
{"url": "https://offnews.bg/nashite-avtori/iz-delnitcite-na-edin-lud-1-5-oktomvri-689519.html", "text": "Понеделник, 1 октомвриКаракачанов вика, че получили три оферти за изтребители Ф-16, Ф-18 и „Грипен”. Имали и от „Юрофайтър” за втора ръка изтребители, но те предпочитали нови. „Винаги новото е по-хубаво, но въпросът опира и до пари… И аз искам да изляза с Наоми Кембъл на вечеря, но не мога да платя сметката…”Подценява се. Не вярвам една вечеря с Наоми да излезе повече от българското гражданство на 3-4 македонци. Нека са 5. Но, от друга страна, войводата и малко се надценява. Даже не малко. Шкембе войвода, дето за последно е виждал с очите си, че е от мъжки пол предишния милениум, с Наоми Кембъл… Не, не мисля, че е въпрос само на пари.Пък и не е оригинално. Андрей Пантев още през 2003 г. каза:“И аз искам да си общувам с Наоми Кембъл, но какво да правя, като срещу мен е Анастасия Мозер.” И не беше трудно човек да го разбере. Наоми беше тогава на 33 и още се ползваше с добро име в обществото. Но после го удари през просото. То не беше Де Ниро, то не беше Сталоун, Бриаторе... Даже се чу, че и Бил Клинтън свалила. То не че е много трудно де… После се чу нещо за Уго Чавес. Изобщо вършее като комбайна.Та, меко казано, Каракачанов пада малко закъснял, бавноразвиващ се.Интелектуалци от движението \"Реформи в културата\" написали обръщение към членовете на БАН с призив да не избират Вежди Рашидов за академик.Творчество на г-н Рашидов не отговаря на критериите на закона – присъствието му в международни музеи и колекции е незначително и не е получило безспорно признание; неубедително е неговото представяне и в национални колекции. Публичното му поведение и морал скандализират значителна част от културната общественост. Поражда се съмнението, че подобна кандидатура е продиктувана от заемания временно от Рашидов пост на председател на парламентарна комисия за култура… както и от катастрофалния за състоянието на българската култура факт, че той на два пъти беше министър на културата…“Мекичко са го казали, Вежди търпи и по-хард подход. Но нищо, все пак някой се опитва да даде отпор на самозабравилата се простотия!Христо Иванов съобщава, че правителството е изтеглило искането си за присъединяване към банковия съюз като първа стъпка към влизането ни в Еврозоната. От „Да, България“ попитали в ЕЦБ движи ли се нашият въпрос. И от там им казали, че такова искане е било подадено на 18 юли, но на 30 август министър Горанов го е изтеглил уж, че иска да нанесе корекции във връзка с промените в някои български закони. Но такава коригирана версия все още не била внесена в ЕЦБ.И няма и да бъде. Тукашните тарикати бяха намислили първо да влезем в чакалнята на Еврозоната и чак после да се присъединим към Европейския банков съюз. Хич не им се щеше да поставят банките под прекия контрол на ЕЦБ, щото това с „гнилите ябълки“ не е само метафора... Истината е, че и сега имаме две-три гнили ябълки.Междувременно, ако си мислите, че вече сме се разплатили за фалита на КТБ, бъркате. Съдът на ЕС в Люксембург отсъди, че блокирането с месеци на гарантираните влогове при фалиралата на КТБ било незаконно. БНБ не е приложила евродирективата, според която гарантираните депозити се изплащат в рамките на 5 работни дни след затварянето на банката. Това решение дава реални шансове на стотици вложители с гарантирани влогове да осъдят държавата, демек нас, за пропуснати ползи.Вторник, 2 октомвриАлбена Ивайлова, директор на пресцентъра на МС по времето на Костов, коментира салто моралето на шефа на КЕВР Иван Иванич: „В по-далечни времена енергийно острие на ДСБ, дългогодишен депутат опозиционер, борец срещу руската енергийна инвазия… И какъв драматичен обрат! Няма друг опозиционер, който така дълбоко да потопи задните си части в чиновническото кресло. Положи уморени опозиционни кости на високата заплата и се кротна. И когато клетата \"традиционна десница\" се чуди защо стои на 1%, да се сети за Иван Иванов.“Не е точно така. Човекът се опита да протестира. Помня, че през 2015 г. дори съобщи, че е огорчен от това, че комисията е подложена на политически натиск, и то „от хора, които са казвали, че трябва да бъде независима”. Но вместо, както казват пазарджишките интелектуалци, да си вдигне гащите и да си върви, той остана още да го огорчават. А те едва почваха да го огорчават. Към днешната дата направо го обърнаха на търлък, ако ме разбирате. Пък ако не, още по-добре. Щото съм много ядосан и малко вулгарен…Казвали били?! Ами те са длъжни да го кажат! Щото са демократи, не за друго. Пък и така си пише в статута на КЕВР – независима държавна комисия. От там нататък вие си отговаряте за независимостта.Направо като оная госпожа, дето я питал съдията кога е била изнасилена, пък тя рекла през цялото лято…Работна група в МЕ обмисляла как да се стабилизира \"Марица-изток 2\", щото затъвала. Само за първата половина на годината била на минус с над 122 млн. лв. с тенденция до края да станат 300 млн. Причината била в поскъпналите парникови гъзове, пардон, гадове. Извинете, газове. Бесен съм на едни продажници и се обърках…Нали си спомняте, че наскоро \"Марица-изток 2\" се отказа от 27.4 млн. приходи без разходи от студен резерв в полза на ТЕЦ Варна, закупен от Доган. Напомням го, та да знаете кого да споменавате в сексуално ангажиран контекст, като ви кажа какво е намислила комисията. Намислила е да се вдигне цената на тока с нова компонента \"критична инфраструктура\". Другият вариант за спасяването на теца бил сливането му с печелившия АЕЦ \"Козлодуй\". И при двата варианта сме откъде страната на булката, немайте съмнение.Искате ли да ви кажа докога ще ни вдигат тока? Докато набарат фазата. Но при народ с такава висока култура на търпението надали ще стане скоро.Ех, народ, народ! Кога ще станеш народ?!Казват, на мен една позната ми го каза, че Аристотел бил казал:Всеки човек може да се ядоса. Лесно е. Това, което не е лесно, е да бъдеш ядосан на точния човек в точната степен в точното време и по точния начин. Това не е по силата на всеки.Да го духа древният пич! Нещата вече са извън разума! Няма точен човек, много са, няма точно време – минало е отдавна, няма точен гняв – все е недостатъчен. И всеки начин е допустим, когато политическата пасмина краде вече и от залъка на внуците ни!Примери?Шефът на КПКОНПИ Пламен Георгиев открил чрез „деск рисърч“, както казват обществолозите, че Пеефски е чист като сълза. Ако не знаете, деск рисърч означава от гъз, както си седиш. Събрал всички фиктивни проверки, които НАП и прокуратурата са правили на Пеефски, и на тази основа вика: \"Мога да изляза с лицето си и да кажа, че няма нито един ред за нещо незаконно. Видно е от всички документи. Това проверявано лице е един от най-големите данъкоплатци в държавата.\"Някои хора нямат лицето си за нищо…Понеже сме свидетели на целия път на Пеефски от млад чекид… пардон, от юноша бледен до сега, категорично твърдим, че и стажант счетоводител би могъл да открие обстоятелства, които да гарантират на Пеефски една от големите награди, предвидени в НК. Но за да стане това трябват няколко чифта чисти ръце… Няма.Сряда, 3 октомвриБялата мечка не била съгласна със споразумението от Преспа между Гърция и Македония. МВнР на Русия обяви, че ще внесе споразумението за обсъждане в СС на ООН, защото било в противоречие с международното право и с македонската конституция. Референдумът не бил валиден и освен това политици от НАТО и ЕС „участваха пряко в пропагандната кампания“.Докато Русия седеше кротко отстрани и наблюдаваше как двете суверенни държави ще решат един спор, който касае само тях. Той касае и нас или поне така мислеше Борисов през 2011 г. и се кълнеше, че няма да приемем името Северна Македония, защото то съдържало скрита териториална заплаха за нас. Но едва ли Русия се е загрижила за нас. Пък и ние вече сме на друг акъл. Каква изненада…Споразумението от Преспа отваря пътя на Македония към ЕС и НАТО и това вбесява бялата мечка. И тя гледаше от страни, ама друг път… В навечерието на референдума руският посланик Олек Шчербак каза пред студентите във факултета по сигурност на Скопския университет: „Статут на военна неутралност на Македония… ще реализира икономическите и социалните интереси на гражданите, без да бъде под тежестта на европейската солидарност. Знаете добре, че когато солидарността е поставена над здравия разум, това е фатално за националните интереси…“И после им намекна, че никак не е здравословно с гол такова между два такова: „Руската федерация не може да не бъде загрижена от военната доктрина на НАТО, в която Русия е обявена за враждебна. Това е много опасна игра и не бихме искали Македония да бъде въвличана в това. Македонският народ да бъде използван като пушечно месо, а територията й - като база на НАТО…“По този повод колегата Огнян Минчев написа във ФБ: „Да попитаме работа ли е на Москва да иска нещо, което се отнася до суверенната воля на две страни?... Така е с неканените гости - пуснеш ли ги в селото, ще се настанят на одъра. И ще започнат да те командват.“Колегата е събрал, може би за икономия, две различни поговорки. Първата е: Те не го щат в селото, той пита за поповата къща. Но това е стара история. Москва отдавна е на попа в къщата. Осиновихме ли македонската църква? И защо не я осиновихме? Посрещахме ли оня разбойник руския дядо поп като войвода? И го изпратихме като войвода. То има и много сгоден виц за такива случаи, но ми е неудобно да ви го кажа. В момента актуална е втората поговорка: Пуснеш ли петела под одъра, той ще се качи на одъра; ако го оставиш на одъра, ще се качи на главата ти.Обаче бялата мечка превзема Европа не само политически и дипломатически, но и икономически. Статистиката на Асоциацията на европейските производители на автомобили (АСЕА) показва, че все повече европейци си купували \"Лада\". От януари до август продажбите в страните от ЕС са се увеличили с 13.8%.Което означава, че лани са продали 6 коли, а тая година 7. Е, шегувам се но не съвсем… До август 2018 г. са продали 3819 броя. За осемте месеца на годината в страните от ЕС са продадени 11 млн. автомобила Значи „Лада“ държи сериозният сегмент от 0,035%.Прав е посланик Шчербак, че всеки народ сам да си избира бъдещето.Институтът за изследване на обществата и знанието при БАН организира научна конференция на тема \"Русофобството - причини, етапи, форми, институции\". Направи ми впечатление, че един от водещите на дискусиите ще е Жан Виденов. Много бързо забрави Виденов как го унижаваше шефът на „Газпром“ Рем Вяхирев! Как му рече още на летището: „Мога да мина през теб, мога и да те заобиколя…“ Щото тогава Виденов заемаше национално отговорна позиция, предполагам по невнимание.Гостите на конференцията ще бъдат щастливи да чуят доклада на проф. д.ф.н. Димитър Цацов за русофобството като държавен расизъм, а доц. д-р Валентин Вацев ще анализира русофобството като антропологична катастрофа. Малий… Антропологична катастрофа! Чистосърдечно си признавам, че не ми стига образованост да вместя русофобството в антропологичните сюжети. Бих се усъмнил в здравия разум на докладчика, но го познавам и знам, че не е изкукал… Да, всеки народ сам си избира бъдещето. Но българите, както би казал Селин, „отмъщават за несправедливото си настояще, като вътрешно си изработват бъдеще от чисти лайна“. Селин така го казва и аз няма да се извинявам заради него.Четвъртък, 4 октомвриЖурналистите питат Мустафа Карадайъ как ще коментира изтеглянето на турския медицински холдинг \"Аджибадем\" от България. Вика, че било заради лошия инвестиционен климат. А като го питат как лошият климат не е попречил на Доган да купи ТЕЦ „Варна“, агата отговори по начин, за който е редно да го повторим. Не бива да мине само с един през устата: „Призовавам ви и вие да правите инвестиции, да следвате модела на господин Доган...“Ага, ние нямаме нужда от призоваване бе! Кажи само къде да идем и на кого да се обадим. И ще инвестираме! Къде не сме инвестирали 3500 лв.?Много бой лежи в тия наглеци, много!Доган бил историческа личност! Затова и посланикът на САЩ му отишъл на крака: \"Историческа личност от този ранг, дори да не участва в оперативната политика, е фактор в политическите процеси в страната, региона и в глобален план. Политици от такъв ранг са капитал на държавата.\"Именно, капитал!Миналата седмица се разчу, че Капиталът написал предговор към сборника със статии (много условно казано) на царя. И в него нарекъл Готски \"национален капитал с европейско политическо измерение\".Капитал до капитала, мила моя майно льо! А народът скъсан като Самарското знаме!Дайте, бе, братя, да помислим как да ги похарчим тия капитали! Утре, като гушнем босилека, на децата си ли ще ги оставим!Мустафата вика, че към момента ДПС било най-подготвено за властта. Ще ни потретват! Както ви казах миналия път, червените вече се лубрикират с оглед на евентуално съвместното управление с агата.ОС Варна решил да купи от червения олигарх Георги Гергов един историческия имот в центъра на града, именуем „Дупката“, 2915 квадрата за нескромните 43 420 000 лв. Демек по 15 000 лв. квадрата. Цени, меко казано, антикварни. По информация на \"Капитал\" преди година била правена друга оценка и тя била 9.4 млн. лв., или 4.5 пъти по-малко..Като казах, че тази дупка е историческа имах предвид, че е изкопана през далечната1986 г. и изпреварва с 4 г. демокрацията.Без да се отплесвам ще отбележа, че днес се навършват 44 г. от първата копка на АМ „Хемус“. Мисля, че имаме всички шансове да победим римляните, като построим „Хемус“ за по-дълъг срок, отколкото те са построили Виа Егнация. А пък строителите на Хеопсовата пирамида сме ги победили още през 1994 г.Решението да се помоли държавата да им купи дупката от Гергов варненските общинари взели с мнозинство от 2 гласа.Джон Кенеди разправяше: „Току що получих от баща си следната телеграма: „Скъпи Джек, не купувай нито един глас повече, отколкото е нужно. Няма да платя разходите по голяма изборна победа.\"Ако искате да прокарате едно решение през общинския съвет, не е необходимо да купувате целия съвет. Достатъчно е да купите половината съветници плюс двама. Може и плюс един, но е рисковано. Психолозите са доказали, че на 10 000 продадени съвести една проговаря. Шансът тя да е точно във Варненския ОС е минимален, но не си струва да се рискува за един глас.Ох, братя, то не е за майтап! Тия обраснаха по всички клонове и клонки на държавата. Некадърникът е изпълзял до най-високите места. До там, както беше казала мадам Некер, стигат само орлите и влечугите. Орлите по някаква причина не се появиха и върховете на властта, на културата, на образованието бяха окупирани от влечуги. И няма да слязат доброволно, да знаете!А пишман премиерът е в Украйна. Инспектирал пътища. В Украйна! У нас пътища, улици, площади седят неинспектирани, обществеността се скандализира всеки ден с обидни за естетическото чувство дори на папуасите архитектурни решения, той в Украйна ще ми инспектира! Ало, нали първо нашата си къщичка трябваше да подредим?!Тия пердета не разбират от тънки намеци. Затова ще го кажа направо: Госпожа Фандъкова, не се оглеждайте, за вас бие! За вас, за некадърните ви заместници и за продажния ви общински съвет!Какво съвпадение. Докато премиерът инспектира пътища в Украйна синодът на БПЦ, който ние избягваме да наричаме свети по напълно разбираеми причини, отхвърлил искането на руския патриарх Кирил да се свика Всеправославен събор, на който да бъдат осъдени опитите за създаване на независима Украинска православна църква.Отявлените русофили в синода - Ловчански Гавриил, Варненски и Великопреславски Йоан и Видински Даниил поискали синодът да подкрепи свикването на събор. Обаче останалите митрополити, начело с патриарх Неофит гласували против. Пловдивският Николай предложил и отците (никога няма да ми се обърне езикът да кажа на тези дърти мискини „свети“, камо ли да им целувам ръка, както прави оня прозелит Борисов!) решили да се създаде специална комисия, която да разгледа въпроса с независимостта на УПЦ.Обърнете внимание, Николай го предлага! За това не бързайте да се радвате, че синодът се е опълчил на Русия. Не, синодът просто протака. Дедо ви Николайчо никога няма да тръгне срещу Матушката. Друго нещо се върти в болната му главица, някой попски мискинлък!За момента правят услуга на Борисов да не се срамува пред Порошенко. Щото той пък им обеща да тури дядо поп на държавната ведомост с учителска заплата, нищо, че църквата е отделена от държавата, нищо че е богата и пребогата, нищо, че висшият клир тъне в раблезиански разкош! Разгул по-точно...Изчезнал шефът на Интерпол китаецът Мън Хуйвей. И сега господин Хуйвей е обявен за издирване от Интерпол. Жена му съобщила, че няма вест от него, откакто е заминал за родината си на 29 септември.Жена му съобщила… Жените винаги си мислят най-лошото. Тя така една се оплаквала на майка си, че мъжът и сигурно ѝ изневерява, защото два дена не бил се прибирал. Пък майка ѝ, която се пада на мъжа ѝ тъща, я успокоила: Немой, майка да си мислиш веднага най-лошото, може просто да е умрял.Така е, не бива веднага да се мисли най-лошото.Помните ли колко се притеснявахме когато изчезна Петко Сертов? На 8 декември 2014 жената му съобщи, че е в неизвестност от 5 декември. И беше обявен за издирване от Интерпол. По-късно се изясни, че още на 6 декември е бил видян да се разхожда на Самуиловата крепост край Петрич в компанията на мъж. И колегите от Фактор.бг написаха: „За определени зависимости на Сертов се говореше още докато беше шеф на ДАНС…” И заради тия зависимости сме вдигнали на крак българската и гръцката полиция, Интерпол. За 100 хил. лв. масраф сме направили. Сертов беше лично протеже на Станишев. Когато го назначи за шеф на ДАНС през 2008 г. Сергей го разхвали, че имал устойчив характер, нордически. Много устойчив, нема що! Откакто свят светува е известно, че характерът на жената се пробва със злато, на мъжа – с жена. По изключение някои мъже се пробват с други мъже. Говореше се, че Станишев и Сертов били пробвани един с друг. Но то какво ли не се говори…Отплеснах се. Просто исках да кажа, че е рано още за притеснения. Бог знае къде се развява господин Хуйвей…И накрая, както си му е редът, да завършим с нещо оптимистично.Утре се навършват 137 години от рождението на големия български поет, драматург, преводач, сатирик и журналист Димитър Подвързачов. Има едно стихотворение, което се нарича „Родина“.Нямате ли усещане, че е писано миналия четвъртък? И допотопните челюсти, и изпращелите държавници, и общогражданското мълчание…А днешните поети спят!", "date": "2018.10.08", "title": "Из делниците на един луд (1-5 октомври)"}
{"url": "https://offnews.bg/sviat/bivshiat-shef-na-interpol-e-razsledvan-za-poluchavane-na-podkup-689514.html", "text": "Задържаният в Китай бивш шеф на Интерпол е разследван за получаване на подкуп, съобщиха китайските власти, цитирани от Би Би Си.Мън Хунвей, който е и заместник-министър на обществената сигурност на Китай, беше обявен за изчезнал, след като заминал от Франция, където е седалището на Международната организация на криминалната полиция,  за Китай.  Според китайския в. \"Саут Чайна морнинг пост\", цитиран от БТА, Мън Хунвей е бил задържан за разпит веднага след пристигането си в Китай на 29 септември.Съпругата му беше поставена под полицейска закрила, след като получила заплахи.\"Мън Хунвей, заместник-министър на обществената сигурност на КНР, е заподозрян в нарушаване на закона. В момента държавният комитет по надзора го проверява\", съобщи на сайта си Централната комисия за дисциплинарна инспекция към китайската комунистическа партия.В изявлението по повод разследването китайските власти обявиха, че случилото се е \"правилно, мъдро и показва решителността на администрацията на президента Си Дзинпин да продължава борбата си с корупцията\".Не се уточнява дали обвиненията срещу Мън имат връзка със задълженията му в министерството, или с функциите, изпълнявани от него в Интерпол. Не е уточнено също дали е поставен под стража.От Интерпол пък обявиха в неделя, че са получили оставката на Мън Хунвей. С нея той е посочил за свой приемник вицепрезидента Ким Джонг-янг от Южна Корея за временно изпълняващ длъжността. Нов шеф на Интерпол за оставащите две години от мандата на Мън Хунвей ще бъде избран на общото събрание в Дубай следващия месец.", "date": "2018.10.08", "title": "Бившият шеф на Интерпол е разследван за получаване на подкуп"}
{"url": "https://offnews.bg/temida/deloto-sreshtu-ivancheva-startira-s-razpit-na-podalia-signala-za-podku-689492.html", "text": "Делото за подкуп срещу отстранения кмет на район „Младост\" Десислава Иванчева, заместничката ѝ Биляна Петрова и бившия управник на района Петко Дюлгеров тръгва по същество днес. Заседанието е насрочено за 13,30 часа в спецсъда. Основният свидетел на обвинението, който подаде жалба срещу Иванчева - строителният предприемач Александър Ваклин и съпругата му Полина Ваклин ще бъдат разпитани днес в съдебната зала. На 13 септември съдия Иво Хинов постанови, че Иванчева и Петрова няма да бъдат местени в Сливенския затвор, а ще останат в арест в София, за да могат да подготвят защитата си.Тогава магистратът подчерта, че след като всички свидетели от община Младост бъдат разпитани в зала, Иванчева, Петрова и Дюлгеров ще имат право да поискат отново да бъде променена мярката им за неотклонение с по-лека. Днес ще бъде разпитан и първият свидетел от общината. Елате, за да покажем, че не приемаме репресивните милиционерски методи на изпълнителите на поръчки на тандема Пеевски-Цацаров-Борисов и да им напомним, че един ден, рано или късно, ще плащат за деянията си, призоваха на страницата на Десислава Иванчева във фейсбук нейните привърженици, които са убедени в невинността й. ", "date": "2018.10.08", "title": "Делото срещу Иванчева стартира с разпит на подалия сигнала за подкуп Александър Ваклин"}
{"url": "https://offnews.bg/politika/kutev-bsp-ne-iahva-protesta-na-majki-s-uvrezhdania-689509.html", "text": "Отидох на протестите на майките на деца с увреждания, за да покажа своето отношение и да ги подкрепя. Другите твърдения бяха вулгаризиране на темата\". Това заяви зам.-председателят на ПГ на \"БСП за България\" Антон Кутев по бТВ. Той припомни, че депутатът от левицата Георги Гьоков е писал в чат на Социалната комисия към НС, където има депутати от всички партии, за да ги покани да излязат да се срещнат с родителите на деца с увреждания, което е напълно нормално. Той подчерта, че последвалите коментари са опит за целенасочена политическа атака.Кутев заяви, че е бил на протеста с младежи от БСП, за да подкрепи протестиращите, защото го смятат за справедлив и ясно е подчертал това и на своята страница във Фейсбук. Той коментира, че това е 4-ти протест на майките на деца с увреждания, на който става свидетел и работи с тях от първия като председател на Комисията по жалбите и връзка с гражданското общество, опитвайки се да им помогне.\"Досега не си позволих да присъствам на протестите. Накрая отидох, защото вече 4 пъти виждам какво се случва и съм вложил много усилия\", каза той и поясни, че става въпрос за две заседания на поверената му комисия на тази тема, парламентарни питания, интервюта.„Исках да покажа на майките на деца с увреждания, че наистина ги подкрепяме. Исках да покажа отношение, но в никакъв случай не е било яхване на протеста\", заяви Кутев и допълни, че представителите на БСП не са били с червени фланелки и не са показвали партийна принадлежност. Той бе категоричен, че не може да става въпрос за събиране на масовка, тъй като са били 20-30 души, от които 4-5 депутати от социалната комисия, а протестиращите са били над 400 и не са имали нужда от масовка.\"Тези хора са онеправдани и им е отнето много и би трябвало да получат друг статут. Да живееш с 220 лв. с детето си е близко до геноцида\", коментира социалистът. По думите му протестът е на група хора, които са притиснати до стената и нямат избор, затова ще направят всичко, за да стигнат до края. \"Тук не е борба за втори цветен телевизор, тук борбата е за оцеляване”, категоричен бе той.Антон Кутев подчерта, че е важно, като общество, да подкрепим майките на деца с увреждания. \"Дoкато всяка група протестиращи действа сама за себе си, никоя няма да постигне целите си\", каза още той. По думите му докато Борисов не си поеме отговорността, там нещата няма да се случат. \"Явно е, че само министърът на труда няма да свърши работа и няма подкрепата на кабинета\", заключи Антон Кутев.", "date": "2018.10.08", "title": "Кутев: БСП не яхва протеста на майки с увреждания"}
{"url": "https://offnews.bg/politika/upravliavashtite-se-sabirat-na-koalitcionen-savet-689494.html", "text": "Коалиционният съвет на ГЕРБ и „Обединени патриоти“ ще проведе заседание от 9.00 часа днес в сградата на Министерския съвет.Събирането на управляващите беше обявено от пресцентъра на \"Атака\".Очаква се на срещата да бъде поставен въпросът за работата на МВР. В неделя стана ясно, че лидерът на \"Атака\" Волен Сидеров има намерение да постави пред коалицията въпроса за това МВР да бъде оглавено от човек на партията. Нещо повече - националистът дори вече имал предвид човек за поста. Сидеров настоя \"Атака\" да поеме МВР след  и судански гражданин. Новоназначеният министър на вътрешните работи Младен Маринов пък коментира, е оставката му е в джоба.\"Вижте, проблемът за оставката на един вътрешен министър е винаги отворен, включително и моята, оставката ми е в джоба, така че когато ми бъде поискана от Коалиционния съвет, съм готов, естествено, това не е никакъв проблем. В конкретния случай всичко, което сме направили, е в рамките на закона“, коментира Маринов.", "date": "2018.10.08", "title": "Управляващите се събират на коалиционен съвет"}
{"url": "https://offnews.bg/obshtestvo/v-chasti-ot-4-stolichni-rajona-niama-da-ima-voda-689477.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с изграждане на сградно водопроводно отклонение на ул. „Ливада“ в кв. „Овча купел“ се налага спиране на водоподаването от 9:00 до 18:00 ч. на ул. „Ливада“ от ул. „Любляна“ до ул. „Букет“.Инвестиционен проект за реконструкция на уличен водопровод на ул. „Иван Вазов“ налага спиране на водоподаването от 9:00 до 21:00 ч. на ул. „Иван Вазов“ от ул. „Цар Иван Шишман“ до ул. „6-ти септември“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Монтаж на водомерен възел до бл. 256 в жк „Надежда-2“ налага спиране на водоподаването от 9:00 до 18:00 ч. в района на бл. 256, бл. 257, бл. 258 - висока зона.Диагностика на уличен водопровод на ул. „Чавдар войвода“ в гр. Бухово налага спиране на водоподаването от 9:30 до 19:30 ч. на ул. „Чавдар войвода“ от ул. „Трети март“ до ул. „Струма“.", "date": "2018.10.08", "title": "В части от 4 столични района няма да има вода"}
{"url": "https://offnews.bg/obshtestvo/tcarkvata-pochita-sv-ignatij-starozagorski-689480.html", "text": "Църквата почита днес св. прпмчк Игнатий Старозагорски. Той е роден в Стара Загора в семейството на Георги и Мария Загорски, като е кръстен Иван. По-късно семейството му се премества в Пловдив, където родителите му го въвеждат в Христовата вяра. След като завършва учението си, той постъпва като послушник в Рилския манастир. Скоро турци убиват баща му, а майка му и сестрите му са заставени насила да приемат исляма. Игнатий успял да избяга и да се укрие в къщата на една добра старица. Турците чрез мъки принудили нещастните жени да кажат къде се намира монахът. Като влезли в двора на старицата, той сам се явил пред тях. Те не го познали, като сметнали, че всеки на негово място не би излязъл открито пред тях. След всичко това Игнатий се принудил да избяга във Влашко.Животът в Румъния бил бурен и много опасен за един млад монах. Виждайки това, той решил да се завърне в България и да се укрива от турците, които искали да го погубят. Дошъл в Търново, но там нова беда го сполетяла. Времената били неспокойни и турските злодеяния не давали мир на населението. Турски войници нападнали дома, където бил, ограбили го и започнали да го принуждават да приеме мохамеданство. Като се видял в опасност, за да спаси живота си, Игнатий се съгласил на думи, след което намерил начин да избяга далеч.Стигнал до Света Гора и там се отдал на строг монашески живот. В душата обаче му нахлували спомени, а с тях идвала и мъката. Оставал дълго в размисъл. Не била само скръбта по изгубените близки. Съвестта не му давала покой. Чувствал се недостоен пред Христос.Първо го терзаела мисълта, че е избягал и се е укрил с хитрост от турците, вместо открито да изповяда вярата си. С още по-голяма сила го измъчвала мисълта, че в трудния момент в Търново се е отрекъл от християнската вяра, макар и само на думи. Над всичко възкръсвал споменът за мъченическата смърт на неговия баща. Считал се негов недостоен син, а бил при това монах.Минало времето, а раната не заздравявала. С всеки изминал ден смущението в душата му се усилвало. Решил да умре мъченически за вярата и с това да пречисти душата си от греха на отричането. Приготвил се с пост и молитва. Най-много се молел на милостивата Майка Божия да го закриля и подкрепя.Както постъпвали всички доброволни мъченици по онова време, той сложил на главата си чалма и се явил в съдилището в Цариград. На въпроса на съдията каква просба има, смело заявил: На младини, заплашен от турци, дадох празна дума, че ще се отрека от вярата в Спасителя Христос. Идвам да си взема думата обратно.- За дързостта ще заплатиш с цената на живота си - казал съдията.- За мене е чест да умра за Христос, отговорил Игнатий. След тези думи той хвърлил с презрение чалмата, която се смятала от мохамеданите за свещена. Това било достатъчно, за да бъде осъден на смърт.Повели го към мястото на наказанието, а той вървял бодро, изпълнен с радост, че ще умре за Христос. Приготвили се да го обесят, но в яда си го удушили с жестокост. Това станало на 8 октомври 1814 г. Тялото му било откупено от един монах и отнесено в Света Гора. Светите му мощи вършели чудеса.Свети Игнатий е обявен от Българската православна църква за небесен покровител на Стара Загора. ", "date": "2018.10.08", "title": "Църквата почита Св. Игнатий Старозагорски"}
{"url": "https://offnews.bg/obshtestvo/uchenitci-podariha-spa-pochivka-na-chistachka-ot-gimnaziata-si-za-pens-689503.html", "text": "Ученици от Природоматематическата гимназия в Сливен подариха спа почивка на една от чистачките в училището. Леля Пепи, както я наричат всички, получила подаръка за пенсионирането си.В последния работен ден на Пенка Тодорова във фоайето я чакали стотици деца, които ѝ подарили ваучер за спа почивка.Събрали парите от всички класове, а организацията им отнела месеци.Жестът на децата изненадал и учителите. „Аз се гордея с това,което са направили нашите деца и смятам,че те са едни достойни хора”, коментира Ганка Берковска, зам.-директор на училището, по бТВ.За жеста учениците ще бъдат номинирани за наградата „Златно сърце”.", "date": "2018.10.08", "title": "Ученици подариха спа почивка на чистачка от гимназията си за пенсионирането ѝ"}
{"url": "https://offnews.bg/obshtestvo/sedmitcata-zapochva-sas-slantce-liato-prez-oktomvri-689478.html", "text": "Новата седмица започва със слънце и слаб вятър, така ще е поне до сряда, до края на работната седмица са възможни краткокрайна валежи на отделни места, според прогнозата на НИМХ.  Максималните температури днес ще са между 20 и 25 градуса.В планините ще е предимно слънчево. Ще духа до умерен вятър от север-североизток. Максималната температура на височина 1200 м ще е около 17 градуса, на 2000 м - около 11 градуса.По Черноморието ще преобладава слънчево време, преди обяд на отделни места видимостта ще е намалена. Ще духа до умерен североизточен вятър. Максималните температури ще са между 19 и 22 градуса.Вълнението на морето ще е 2-3 бала. Температурата на морската вода ще е 20-21 градуса. ", "date": "2018.10.08", "title": "Седмицата започва със слънце, лято през октомври"}
{"url": "https://offnews.bg/sviat/rumantcite-bojkotiraha-referenduma-za-ednopolovite-brakove-689495.html", "text": "Референдумът в Румъния се провали. Едва 20,4% от избирателите отидоха до урните, за да гласуват дали в Конституцията на страната да бъде записано, че семейството е брак между мъж и жена.Избирателната активност трябваше да бъде поне 30 на сто, за да се зачитат резултатите от допитването. Активистите, които се борят за правата на хомосексуалните и транссексуалните, празнуваха изхода от гласуването. Вотът, провел се в събота и неделя, се приема и като тест за популярността на управляващите социалдемократи.Лидерът им Ливиу Драгня отиде да гласува в събота, а двама членове на избирателната комисия в секцията отказаха да се ръкуват с него. ", "date": "2018.10.08", "title": "Румънците бойкотираха референдума за еднополовите бракове"}
{"url": "https://offnews.bg/politika/radev-se-sreshta-s-kralitca-elizabet-ii-shte-chete-lektcia-v-oksford-689515.html", "text": "Президентът Румен Радев ще бъде на работно посещение във Великобритания от 17 до 19 октомври по покана на Нейно Величество кралица Елизабет II, съобщиха от прессекретариата на държавния глава.Българският държавен глава ще има аудиенция при Н.В. кралица Елизабет II на 18 октомври.В рамките на визитата си Румен Радев ще изнесе лекция в университета в Оксфорд и ще се срещне с представители на българската общност. Държавният глава ще посети Съюзното военноморско командване на НАТО в Нортууд.Президентът и българската делегация ще посетят и Уестминстърското абатство в Лондон.По време на визитата си във Великобритания държавният глава ще бъде придружаван от съпругата си Десислава Радева, която ще се срещне с учители, преподаващи в българските училища във Великобритания.", "date": "2018.10.08", "title": "Радев се среща с кралица Елизабет II, ще чете лекция в Оксфорд"}
{"url": "https://offnews.bg/volejbol/lavitcite-zagubiha-i-ot-rusia-na-svetovnoto-689493.html", "text": "Волейболистките от националния отбор на България допуснаха нова загуба на Световното първенство в Япония. Момичетата на селекционера Иван Петков отстъпиха пред силния тим на Русия с 1:3 (21:25, 20:25, 25:23, 19:25) във втората си среща от Група F на втората фаза на Мондиал 2018, играна тази сутрин пред около 1000 зрители в зала \"Осака Мунисипал Сентрал Джимнезиъм\".По този начин българските \"лъвици\" останаха на последното място в групата с едва 2 победи, 5 загуби и 6 точки. Русия запази реални шансовете си за класиране за финалната шестица на шампионата, като има 6 победи, 1 загуба и 18 точки. Утре (9 октомври) е почивен ден на първенство, а в сряда (10 октомври) България ще играе с Тайланд, докато \"Сборная\" ще спори с непобедената до момента Италия. Срещите са съответно от 07,25 и 10,10 часа българско време.Най-резултатна за българския тим бе Гергана Димитрова с 19 точки (2 аса и 37% ефективност в атака). Мария Каракашева (2 блока и 41% ефективност в атака) и Нася Димитрова (3 блока и 53% ефективност в атака) добавиха 14 и 13 точки, но и това не бе достатъчно за успех. За рускините Ксения Парубец (2 блока и 45% ефективност в атака) и Ирина Воронкова (2 блока, 2 аса и 38% ефективност в атака) реализираха 22 и 19 точки за победата.", "date": "2018.10.08", "title": "\"Лъвиците\" загубиха и от Русия на световното"}
{"url": "https://offnews.bg/temida/mazh-psuval-fandakova-i-blaskal-politcai-mozhe-da-poluchi-5-g-zatvo-689513.html", "text": "Задържаният мъж по време на протеста пред сградата на Столична община миналата седмица може да получи до пет години затвор.Срещу него има повдигнато обвинение за хулиганство. Под ръководството и надзора на Софийска районна прокуратура е образувано и се води досъдебно производство. На 5 октомври 2018 г. преди да бъде арестуван М. Велинов - 41-годишен, е извършил непристойни действия, грубо нарушаващи обществения ред и изразяващи явно неуважение към обществото: извършителят опитал да влезе насилствено в сградата на общината, като крещял и псувал кмета на София – Йорданка Фандъкова, псувал, блъскал и обиждал полицейските служители при СДВР – К, В. и И., като деянието е съпроводено със съпротива срещу орган на властта – блъскал, бутал и разкъсал кордона на полицейските служители, уточняват от прокуратурата.Изготвено е постановление за привличането му към наказателна отговорност, като му е повдигнато обвинение за престъпление по чл. 325, ал. 2, вр. ал. 1 НК - когато непристойните хулигански действия са съпроводени със съпротива срещу орган на реда. Наказанието за това провинение е до пет години затвор.Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес – на 08.10.2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.10.08", "title": "Мъж, псувал Фандъкова и блъскал полицаи, може да получи 5 г. затвор"}
{"url": "https://offnews.bg/kultura/riadka-moneta-dokaza-sashtestvuvaneto-na-monetarnitca-v-herakleia-sint-689511.html", "text": "Кривакът на митичния герой Херакъл е изобразен върху рядка бронзова монета, открита при разкопките в Хераклея Синтика край с. Рупите, Петричко. От другата ѝ страна се вижда македонски щит, а надписът гласи: „Хераклеотон епи Стримон“ – тоест „хераклейците на/при Стримон“ (Струма), съобщи .„Досега в света бяха известни общо 18 монети като тази, сечени около 110-130 г. сл. Хр. Две от тях са от територията на България, намерени през 1986 г. до с. Долна Рибница, Петричко – те се пазят в Историческия музей в Благоевград. Останалите са притежание на големи аукционни къщи, на музеи в Лондон и в Солун. Благодарение на тях е известно, че Хераклея Синтика е отсичала собствени монети. Но досега нямахме доказателство за съществуването на монетарница, произхождащо от самия град и открито по време на редовни разкопки“, коментира директорът на Петричкия музей д-р Сотир Иванов.Рядката бронзова монета е с номинал един квадранс или ¼ от римския ас. Според ръководителя на разкопките в Хераклея Синтика доц. д-р Людмил Вагалински тя е от малка емисия с представителен характер. Той напомня, че през първата половина на II век градът е в рамките на Римската империя, а при императорите Траян и Хадриан се прави административна реформа, преразпределят се територии и земите на древната Хераклея Синтика са орязани за сметка на по-скоро построения Партикополис (днешен Сандански). Запазени са сведения за брожения покрай новите гранични знаци, а и за разгарящото се съперничество между двата града. Вероятно хераклейци са поискали от централната власт да им бъде разрешено да отсекат монети, с които да изтъкнат основното си преимущество пред Партикополис: по-древната си история. Кривакът на Херакъл, от когото се е смятало, че произхождат македонските царе, директно препраща към основаването на Хераклея Синтика – предстои да се уточни дали това е станало при Филип II или при Александър Велики.", "date": "2018.10.08", "title": "Рядка монета доказа съществуването на монетарница в Хераклея Синтика"}
