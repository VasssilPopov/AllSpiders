{"url": "https://offnews.bg/sviat/osadiha-bivsh-kmet-na-rim-na-6-g-zatvor-za-koruptcia-698317.html", "text": "Съдът в Рим осъди бившия кмет на града Джани Алемано на 6 години затвор за корупция, съобщи БНР.Случаят е част от разследването „Столична мафия”.Според прокуратурата между 2012 и 2014 г. Джани Алемано е получил от предприемачи 298 500 евро за номиниране на ръководители на общинската фирма, занимаваща се с отпадъците на Рим, тяхната преработка, поддържане на чистотата и други дейности с цел пилотиране на търговете.Съдът конфискува на Алемано тази сума и го осъди да не заема никога повече ръководни постове в публичната администрация.Алемано заяви, че е невинен и ще обжалва решението на съда. Джани Алемано бе кмет на Рим от 2008 до 2013 година, а преди това бе министър на земеделието и горите в правителството на Силвио Берлускони.В момента той е секретар на Националното движение за суверенитет.", "date": "2019.02.25", "title": "Осъдиха бивш кмет на Рим на 6 г. затвор за корупция"}
{"url": "https://offnews.bg/obshtestvo/maia-manolova-atakuva-notornia-chlen-417-v-gpk-snema-svrahprivilegii-698289.html", "text": "Нов опит за ключови законодателни промени, които ще ограничат свръхправомощията на банки, монополни дружества и кредитори спрямо потребителите, внасят омбудсманът Мая Манолова и работна група.Днес общественият посредник представи на дискусия проект за изменение на Гражданско-процесуалния кодекс, вкл. на ноторния член 417, който дава право на кредитори да поискат заповед за изпълнение на вземане без съдебно дело.Благодарение на сега действащия 417  Длъжникът би могъл да защити правата си чак след като получи съобщение от частен съдебен изпълнител. Докато тече обжалването, често Член 417 е променил хиляди човешки съдби, някои безвъзвратно е погубил, ужилените са безброй. От поне 10 години у нас има опити за неговата промяна, засега без успех. Моментът за редакция на ГПК е ключов, защото през януари ЕК предупреди, че ще започне наказателна процедура срещу България, ако в двумесечен срок (т.е. до март) този дисбаланс в ущърб на потребителите не бъде променен. Трябва да действаме или сега, или не се знае кога пак ще имаме такава възможност, посочи омбудсманът. Затова още тази седмица законопроектът ще бъде представен на правната комисия в парламента.\"Заявявам подкрепа в тази работа\", обяви по време на дискусията председателят на комисията Данаил Кирилов (ГЕРБ).\"Нарушен е балансът между интересите на потребителите и икономически силните - това са банки, монополни дружества, фирми за бързи кредити, колекторски фирми\", посочи Мая Манолова. Тя припомни, че според чл. 417 т. 2 от ГПК само на база извлечение на счетоводни сметки може да бъде издадена заповед за запор на длъжник:Проектът за редакция на ГПК предлага няколко кръга на защита, обясни Манолова. Първият кръг ще осигури на съдилищата право да следят за неравноправни търговски клаузи.Вторият кръг ще даде възмножност на длъжника да възрази и да може на всеки етап да спре принудитеолното изпълнение.Друга важна промяна е при неоткриване на длъжника (т.нар. призоваване чрез залепяне на съобщение) да се даде възможност, когато той реално узнае за претенцията, да спре производството с възражение.Манолова описа тези промени като \"достатъчно радикални\", защото длъжникът ще има възможност на всеки етап от производството да премине към исков процес - т.е. да има възможност да се защити в съда. А през това време изпълнението (отнемането на имущество) ще бъде спряно.Предложеният проект бе приветстван от проф. Огнян Герджиков и от проф. Васил Мръчков, които бяха сред участниците в дискусията. В нея активно се изказаха съдии, адвокати, представители на граждански и потребителски организации., попита  - един от авторите на проекта. - Всичко това идва оттам, че няма конкуренция между банките, което следва именно от чл. 417. Защото банката знае, че ще си получи всичко, което е пожелала да получи. Една и съща банка взема 10% лихва тук и 2 в чужбина. (...) Чрез чл. 417 директно се пристъпва към безспорни вземания и така довършваме хората - дори с фалшифицирани документи и след като са се издължили!\" Вместо това, следва да се въведе режим на честно исково производство, посочи адвокат Волева. По думите ѝ този член дава право на \"безподобно ограбване на българския народ\".Съдия Албена Ботева от СГС, също автор на проекта, добави, че с предлаганите в т. 2 на чл. 417 промени заявителят ще може да предостави на съда всички релевантни документи за спорните вземания. Възражението ще може да спре принудителното изпълнение или това да стане по преценка на съда.Адв. Десислава Филипова - автор на жалбата до ЕК и участник в работната група, заяви, че редица хора са загубили имуществото си, защото не са имали такава защита. \"Дори да са спечелили делото, вече са изгубили имота си и той няма как да бъде възстановен\", обясни юристката.", "date": "2019.02.25", "title": "Мая Манолова атакува ноторния член 417 в ГПК - снема свръхпривилегиите на банки и кредитори"}
{"url": "https://offnews.bg/sviat/smeniat-dvama-zam-direktori-na-gazprom-698313.html", "text": "Двама зам.-председатели на \"Газпром\" - Александър Медведев и Валерий Голубев, които отговарят съответно за външния и за вътрешния пазари, бяха отстранени днес от постовете им. Официалното решение за прекратяване на пълномощията им ще бъде взето на заседание на Съвета на директорите на \"Газпром\", съобщиха от компанията. Всеволод Черепанов, който отговаряше за добива на газ, газов кондензат и петрол, също си отива от поста си, но остава в холдинга.Засега не е ясно кой ще наследи зам.-директорите на постовете им. Според източник на РБК директорът на \"Газпром експерт\" Елена Бурмистрова може да поеме външните пазари, а Павел Одеров - вътрешните.Медведев, който е зам.-председател от 2005 г. насам, ще отиде в неправителствената лобистка организация Международен делови конгрес с централа в Берлин. Президент на организацията е ръководителят на \"Газпром\" Алексей Милер, а вицепрезидент - Клаус Шефер от компанията \"Юнипер\".Голубев също е в \"Газпром\" от дълги години. Руската версия на сп.\"Форбс\" го определи преди време като \"колега на Владимир путин в КГБ\" и последен опонент на Алексей Милер.Не са известни мотивите за смяната на двамата. Бивш високопоставен ръководител в \"Газпром\" твърди пред РБК, че Медведев и Голубев не са участвали в оперативното ръководство през последните 3 години. В това време с външния пазар са се занимавали Михаил Серьода и Елена Бурмистрова. Вътрешният пазар пък е бил ръководен неофициално от директора на \"Газпром межрегионгаз\" Кирил Селезньов.", "date": "2019.02.25", "title": "Сменят двама зам.-директори на 'Газпром'"}
{"url": "https://offnews.bg/dw/venetcuela-koj-shte-izdarzhi-po-dalgo-698316.html", "text": "Битката за власт във Венецуела се превърна в изтощителна позиционна война. И много фактори играят важна роля: петрол, време, геополитика, армия. Кой ще се окаже с по-здрави нерви? Коментар на Сандра Вайс.Преди месец във Венецуела започна битка за власт. Началото бе поставено от изненадващия ход на лидера на опозицията Хуан Гуайдо. Благодарение на една добре подготвена кампания, той бързо си осигури международна подкрепа. Същевременно президентът Николас Мадуро бе поставен под силен натиск - както от масовите демонстрации в страната, така и от плановете на САЩ за налагане на ембарго върху вноса на венецуелски петрол. Всичко това свари лагера на Мадуро неподготвен и той зае отбранителна позиция. Негови съветници дори се скараха пред камерите на телевизиите.Не може да се отрече, че това е часът на опозицията. През изминалия уикенд Хуан Гуайдо постигна още една победа: на благотворителния концерт на опозицията присъстваха стотици хиляди негови привърженици, докато редиците на контраконцерта, организиран от лагера на Мадуро, бяха доста рехави. Светът видя и как хиляди цивилни венецуелци се опитваха да пробият блокадата на полицията и Националната гвардия, които изпълняваха указанията да не допуснат в страната изпратената чужда хуманитарна помощ и стреляха по демонстранти и подпалваха камионите с помощи.Гуайдо - президент без държаваМадуро изглежда губи войната на пропагандния фронт: пред света той изглежда като един безскрупулен, корумпиран диктатор, останал без народ. Същевременно почти не се говори за мотивите на Америка за желания от нея нов, неоконсервативен обществен ред, нито пък за предисторията на някои от лицата, подкрепящи Гуайдо - например Елиът Ейбрамс, който е основна фигура в аферата \"Иран-контри\", или свръхконсервативното кубинско лоби в изгнание.А Хуан Гуайдо все още е президент без държава. Засега той не успява да вкара хуманитарните помощи във Венецуела. А един-двама дезертьори, били те и високопоставени военни - като бившия шеф на тайните служби Уго Карвахал, не са достатъчни, за да твърдим, че лоялността на военните към режима на Мадуро се разклаща.Затова и стратегията с хуманитарните помощи не се цели в тях, а в средния ешелон военни, които всъщност изпълняват задачата да не допуснат помощите във Венецуела. Ако те бъдат прекършени, тогава цялата деморализирана армия ще ги последва и генералите ще се окажат в изолация. Така в играта влиза и факторът време.Временно Мадуро и неговите кубински съветници успяха са си осигурят алтернативни търговски партньори в Близкия Изток, Индия и Русия, с което могат да отслабят въздействието на американското ембарго. Само че тези алтернативи са скъпи - заради високите транспортни разходи, а и с времето хуманитарната криза в страната ще се задълбочава. Засега не е много ясно как ще реагира на всичко това изтормозеното население на Венецуела - дали хората ще се вдигнат на бунт, или пък ще избягат навън. Колкото по-дълго Мадуро удържа положението, толкова по-трудно ще става за Гуайдо. Съществува дори опасност опозицията да се разцепи или една част от нея да се радикализира.Докъде ще стигне Тръмп?В дългосрочна перспектива режимът във Венецуела може да се закрепи - както навремето в Куба. Но само ако се намери някой съюзник, воден от геостратегически подбуди, който да започне да налива милиарди в карибската държава. А това не е никак сигурно. Геополитически ситуацията в света днес е такава, че суперсилите се оттеглят към своите регионални зони на влияние.Ще бъде ли решена съдбата на Венецуела от играчи като Тръмп, Путин или Си Цзинпин? Тръмп би могъл да се впусне в тази игра, защото се нуждае от козове преди изборите през 2020 година. Дотогава въпросът трябва да е окончателно решен. Но колко далеч е готов да стигне той? Дали военното решение си остава само една вербална заплаха? И доколко Тръмп участва заедно с Европа в играта на доброто и лошото ченге с цел да се принуди Мадуро да седне на масата за преговори? Въпросителните са много.", "date": "2019.02.25", "title": "Венецуела: Кой ще издържи по-дълго?"}
{"url": "https://offnews.bg/tenis/tazhnata-istoria-na-laslo-dzhere-trogna-grigor-dimitrov-video-698298.html", "text": "Най-добрият ни тенисист Григор Димитров отправи специален поздрав към победителя в турнира от сериите АТР 500 в Рио де Жанейро - Ласло Джере. Сърбинът се наложи с 6:3, 7:5 над 18-годишния Феликс Оже-Алиасим във финалния двубой и спечели първи трофей от Асоциацията на професионалните тенисисти. С успеха си той се изкачи до върховото за него 37-о място в ранглистата.Победата беше изключително емоционална за Джере, който призна, че е загубил баща си само преди два месеца, след като още преди 7 години това се е случило и с майка му.\"Моите родители щяха да са много щастливи. От малък научих колко несправедлив е животът. Жалко е, че те няма да могат да се зарадват на този ми успех, защото те посветиха живота си на мен и на спорта. Надявам се те да могат да видят това и да са горди с мен,\" заяви още Джере.Това очевидно е трогнало Григор Димитров. \"Ласло заслужава огромно уважение. Може да ме смята за най-новия му фен\", написа българинът в официалния си профил в социалната мрежа Туитър.", "date": "2019.02.25", "title": "Тъжната история на Ласло Джере трогна Григор Димитров (видео)"}
{"url": "https://offnews.bg/temida/sadat-varna-na-posta-mu-otstranenia-za-plagiatstvo-rektor-na-tehniches-698301.html", "text": "Варненският районен съд възстанови уволненият за плагиатство проф. Росен Василев на длъжността ректор на Техническия университет във Варна. Ректорът беше уволнен, след като от Комисията по академична етика към министъра на образованието обявиха, че той е станал професор и доктор на науките благодарение на преписани чужди трудове.Комисията публикува доклад след проверката си на сигнали срещу проф. Василев, който потвърждава категорично наличието на плагиатство в особено големи размери. Констатациите в доклада можете да видите .За временен ректор през ноември миналата година беше назначена  проф. д-р инж. Розалина Стефанова Димова.Съдът обаче обяви, че мандатът на ректора може да се прекрати предсрочно по негово желание или с решение на Общото събрание на университета. И тъй като такова няма, заповедта за назначаване на временно изпълняващ длъжността ректор на университета е преждевременно издадена от министъра на образованието.Това прави невалидна и заповедта за освобождаването на проф. Росен Василев, съобщиха от Варненския районен съд.Съдът задължава Техническия университет да изплати на проф. Василев всички разходите по делото, както и дължимите държавни такси.Решението не е окончателно и може да се обжалва в двуседмичен срок.", "date": "2019.02.25", "title": "Съдът върна на поста му отстранения за плагиатство ректор на Технически университет-Варна"}
{"url": "https://offnews.bg/obshtestvo/chetiri-novi-sluchaia-na-morbili-v-blagoevgradsko-698314.html", "text": "Четири нови случая на морбили бяха регистрирани в Благоевградско. Болните са жена от Разлог на 38 години, две момиченца на 3 години от село Бунцево, община Якоруда, и от град Белица, както и жена на 22 години от град Белица.Издирени са 335 контактни със заразените хора и са имунизирани 131, съобщиха от РЗИ-Благоевград.Връчени са предписания на всички общопрактикуващи лекари в областта за издирване и обхващане на пациенти с пропуснати имунизации срещу морбили между 13-месечна и 12-годишна възраст.Предписания са издадени и на детските градини и училищата за спазване на противоепидемичния режим и наблюдение на контактните.На директор на детска градина е съставен акт за допускане в градината на деца без извършени необходими имунизации. ", "date": "2019.02.25", "title": "Четири нови случая на морбили в Благоевградско"}
{"url": "https://offnews.bg/leka-atletika/bivshi-iunoshi-pecheliat-sprint-za-devojki-698302.html", "text": "Голям шум се вдигна около студентско състезание по лека атлетика в Кънектикът, САЩ. В спринта на 55 метра при девойките първите две места окупираха трансджендъри. Това са Андрая Иърууд и Тери Милър, които предодоляха дистанцията за 6,95 и 7,01 секунди. Третото място зае обикновено момиче с резултат 7,23 секунди.Успехите на двамата бивши юноши предизвикаха недоволството на останалите девойки и техните семейства. В САЩ се води голяма дискусия дали трансджендърите могат да се състезават наравно с представители на представители на пола, който са избрали.Наскоро тенис легендата Мартина Навратилова стана обект на нападки заради мнението си, че мъжете, които са избрали да станат жени, нямат място в женски турнири. Федерацията по вдигане на тежести вече забрана трансджендъри да се състезават с жени и е обект на нападки.\"След като смених пола си разбрах много за себе си и за другите хора. Злобата им ме прави още по-бърза\", споделя победителката в спринта Иъррууд.", "date": "2019.02.25", "title": "Бивши юноши печелят спринт за девойки"}
{"url": "https://offnews.bg/politika/bsp-niama-da-se-varne-v-parlamenta-dori-i-sled-priziva-na-radev-698300.html", "text": "Разбираме призива на президента да се върнем в пленарна зала, но БСП прие това нелеко решение на Национален съвет с ясни условия. Условията към момента не са изпълнени – за отмяна на всички тези проблеми, които са залегнали във ветото, заяви зам.-председателят на ПГ на „БСП за България“ Крум Зарков в централата на \"Позитано\" 20.Само преди час чухме на пресконференция, че ГЕРБ не само не са си взели поука - какво се случи в последната седмица в парламента, а и готвят поредния парламентарен цирк, при който да жонглират с ветото и да избират от него това, което им харесва и това, което не им харесва. Ние в този цирк няма да участваме, каза Зарков.Той още веднъж подчерта, че има ясно решение на Националния съвет, което гласи, че БСП ще се върне в парламента \"при отмяна на скандалните изменения в изборния закон\".Ветото дава възможност за такава отмяна. В ръцете на управляващото мнозинство е да я направи, каза още Зарков.От действията на ГЕРБ през последните седмици ясно личи желанието им за манипулиране на изборния процес, коментира зам.-председателят на ПГ на „БСП за България” Георги Свиленски.Социалистите настояват за изчистване на изборните списъци и машинно гласуване.Има ли някой съмнение, че трябва да има възможност да се обжалва всяко едно решение във ВАС или че решенията в изборните комисии трябва да се вземат с 2/3 мнозинство? - каза още депутатът от БСП.ГЕРБ и днес показват, че не искат честни избори, че ги е страх от честни избори - те искат да манипулират по техен си начин изборните резултати, обобщи Свиленски. ", "date": "2019.02.25", "title": "БСП няма да се върне в парламента дори и след призива на Радев"}
{"url": "https://offnews.bg/sviat/saosnovateliat-na-edna-ot-naj-golemite-chastni-ruski-televizii-nameren-698305.html", "text": "Политологът и основател на една от най-големите частни руски телевизии НТВ Игор Малашенко е намерен мъртъв в Испания, съобщи \"Комерсант\".Според някои медии 64-годишният Малашенко се е самоубил. За това пише в съобщението телевизионната водеща Ксения Собчак. Малашенко ръководеше предизборния щаб по време на кандидатпрезидентската ѝ кампания миналата година. \"Не мога да дойда на себе си. Благодарна съм му за нашата съвместна работа за президентската кампания. Считах го за порядъчен и много креативен човек. Гордея се, че оглавяваше щаба ми\", написа още Собчак. Игор Малашенко е директор на НТВ от 1993 до 1997 г. През 1996 г. участва в предизборната кампания на Борис Елцин. След 2000 г. заживява в САЩ. До 2009 г. живее в Ню Йорк. Тогава той е директор на телевизия RTVi.Връща се в Русия през 2012 г. Миналата година се жени за журналистката Божена Ринска. ", "date": "2019.02.25", "title": "Съоснователят на една от най-големите частни руски телевизии намерен мъртъв в Испания"}
{"url": "https://offnews.bg/zimni/svetovnata-kupa-v-bansko-2019-v-tcifri-698307.html", "text": "Най-голямото спортно събитие в България - Световната купа по ски алпийски дисциплини в Банско 2019 изискваше много сериозна подготовка, за да бъдат покрити всички стандарти на Международната федерация по ски (ФИС).- 117 състезатели от 22 нации дойдоха в Банско за стартовете - 300 - треньорите и обслужващ персонал бяха в Банско със скиорите - 150 журналисти от България, Швейцария, Сърбия, Северна Македония, Германия, Австрия, Франция и Италия - 3000 души бе капацитетът на трибуната за зрителите на Бъндеришка поляна, която бе изградена за 10 дни. - 20 000 зрители - посетиха зоната на състезанията в трите дни - 150 доброволци помагаха за организацията на състезанията - 350 души от техническия екип на БФСки, Юлен, БА и НСА работеха на пистите - 36 военни от 101-и алпийски полк и тази година се включиха в подготовката на трасетата - 24 студенти от НСА, катедра \"Зимни спортове\" помагаха в подготовката на трасетата - 1000 души бяха ангажирани с изграждане на инфраструктура и обслужване, настаняване и изхранване на атлети и гости, охрана, транспорт и редица други дейности - 20 000 обезопасителни съоръжения около пистите и всички зони на състезанието- 7 снегоутъпкващи машини бяха на разположение на екипа за подготовка на пистите - 15 машинисти управляваха снегоутъпкващите машини, сред които и четиримата, които бяха на олимпиадата в ПьонгЧанг - Над 300 000 кубика технологичен сняг бяха произведени за състезателната писта - 150 000 кубика технологичен сняг бяха произведени за тренировъчните трасета - Над 50 000 кубика сняг бе избутан от основната писта в рамките на съботния ден- 100 души ТВ продукция с изцяло международен екип от Франция и Италия и 30 камерен ПТС- 2 спасителни хеликоптера на разположение в специална медицинска зона на Бъндеришка поляна с общо над 50 души медицински и спасителни екипи. - 60 микробуса с по 15 места участваха в паралелната микробусна линия, която всеки ден извозваше туристи и зрители на състезанията от 7,00 до 17,00 часа - Над 500 бяха официалните гости на стартовете в Банско в това число и представители на Световната ски федерация и други международни ски федерации. Сред гостите бяха легендите в ските Алберто Томба, Марк Жирардели и Петър Попангелов- над 100 000 лева събрани за благотворителност - 60 дни инженерни дейности за за изграждане и разглабяне на всички съоръжения по пистата и финалната зона.", "date": "2019.02.25", "title": "Световната купа в Банско 2019 в цифри"}
{"url": "https://offnews.bg/politika/goranov-predstavi-napredaka-po-merkite-za-vlizane-v-evrozonata-698315.html", "text": "Финансовият министър Владислав Горанов представи пред посланиците на страните от еврозоната и Дания мерките за присъединяване към валутно-курсовия механизъм ERM II и банковия съюз, съобщиха от ресорното министерство.Одобрението за т.нар. \"чакалня\" за еврозоната се очаква през юли, но за да бъде получено, трябва позитивен отговор от всички страни-членки на механизма, а именно - 19-те държави, въвели еврото, и Дания.До средата на тази година ще бъдат предприети допълнителни мерки за засилване на надзора в банковия и небанковия сектор.Този ангажимент е препотвърдил Горанов пред посланиците от страните от еврозоната и Дания. Ще бъдат взети още мерки и срещу изпирането на пари.Той е представил макроикономическите показатели на страната и е уверил, че България ще продължи да води благоразумна фискална политика.Според Горанов постигнатото дотук е „резултат от упорити и целенасочени усилия“.От финансовото министерство допълват, че дипломатите също са изразили мнение за протичащите процеси, но не цитират нито едно становище.На срещата са присъствали гуверньорът на БНБ Димитър Радев и зам.-председателят на Комисията за финансов надзор Бойко Атанасов.", "date": "2019.02.25", "title": "Горанов представи напредъка по мерките за влизане в еврозоната"}
{"url": "https://offnews.bg/tehnologii/prilozhenia-za-zdrave-predavat-direktno-dannite-vi-na-fejsbuk-tvardi-698310.html", "text": "Информацията за здравното състояние на потребителите, въвеждана в 11 популярни смартфон приложения като Flo и Breethe, бива директно изпратена към Фейсбук.Това се твърди в разследване на Wall Street Journal, което разкрива, че Фейсбук събира данни от приложения за проследяване на сърдечната дейност, месечния цикъл и други, съдържащи лични медицински данни.Без значение дали сте вписани в приложенията чрез Facebook или дори дали имате профил там, социалната мрежа може да следи данните за здравното ви състояние, съобщават от Futurism.Според разследването на Wall Street Journal, когато потребителят въведе информация в приложенията, те изпращат на Facebook т.нар. App Event (Събитие от приложението), под формата на съобщение, описващо устройството, местоположението и лични данни като \"телесно тегло, кръвно налягане, менструален цикъл или бременност\". Обикновено Fasebook успява да свърже тези данни с личния профил на своя потребител.Информацията може да бъде добавена към профила с информация за човека, което позволява изпращането на специфични реклами конкретно към тези хора.Нито Apple, нито Google изискват от приложенията, които продават през платформите си, да осведомяват потребителите точно какви данни събират от тях или с кого ги споделят, посочват от Wall Street Journal.", "date": "2019.02.25", "title": "Приложения за здраве предават директно данните ви на Фейсбук, твърди Wall Street Journal"}
{"url": "https://offnews.bg/razsledvane/asfaltovi-pari-v-balgaria-kak-edna-neudobna-proverka-be-obezvredena-698299.html", "text": "Всеки, осмелил се да повдигне въпроса за качеството на строителството на магистрали и пътища в България, се изправя всеки път пред с непреодолимо препятствие. Въпросите не намират отговор, въпреки че в асфалта са потънали толкова много европейски пари. И въпреки обстоятелството, че тези пътища са причина за толкова много жертви.Ала след поредната трагедия на пътя прокурор съумя да възложи на отговорната държавна институция провеждането на експертиза. Прокурорът получил доклада от изпитванията на пътната настилка. Според лабораторията проблем нямало.С уговорката, че изпитванията на пробите не съответствали на заданието.Заданието на лабораторията било подменено. В резултат на това докладът не разкрива истината за качеството на пътната настилка.Само 5 дни след автобусната катастрофа край Своге, в която живота си загубиха 20 души, Върховната административна прокуратура нареди на министъра на регионалното развитие и благоустройството да се извърши проверка на качеството на наскоро ремонтирани и нови пътни участъци в цялата страна, които, според данните на МВР, са с най-голяма концентрация на пътно-транспортни произшествия.Версиите за причините за катастрофата край Своге са три: грешка на водача, техническа неизправност на автобуса и проблем на пътната настилка.Прокурорът е включил в преписката и медийни публикации , според които асфалтът на конкретния пътен участък не отговаря на съответните стандарти, което излага на опасност живота и здравето на хората в случай на пътно-транспортни произшествия.Проверката е възложена на Агенция \"Пътна инфраструктура”. Тя от своя страна възлага провеждането на лабораторните изпитвания на Института по пътища и мостове.Месец по-късно министърът на регионалното развитие и благоустройството Петя Аврамова изпраща доклада на Института по пътища и мостове с резултатите от лабораторните изпитвания на прокуратурата.Пробите са изрязани от износващ асфалтов пласт от 21 участъка от републиканската пътна мрежа, в които има висока концентрация на ПТП.Те включват участъци от Автомагистрала „Тракия” край Стара Загора и край Пазарджик, Автомагистрала „Хемус” в района на село Яна, автомагистрала „Струма” в участъка между Дупница и Благоевград и други.Установени са отклонения във физико-механичните показатели и зърнометричния състав на минералната част на асфалтовата смес. Заключението на доклада на Института по пътища и мостове е, че „това може да се дължи на факта, че износващите пластове на пътните участъци, от които са взети пробите, са били подложени на метеорологично въздействие за продължителен период от време.”Министър Аврамова информира прокурора, че „изводът от направената проверка е, че няма категорични данни, че катастрофата се дължи на влошени характеристики на пътната настилка”.Това е крайният резултат на проверката на качеството на износващия пласт на асфалта – установени били известни несъществени отклонения, които не биха могли да предизвикат пътни инциденти.Дали това е така?След като докладът на Института по пътища и мостове НЕ СЪОТВЕТСТВА НА ЗАДАНИЕТО, ВЪЗЛОЖЕНО от Върховната административна прокуратура, то резултатите от проверката СА ИЗОПАЧЕНИ.Вместо да се фокусират върху главния проблем - качеството на вложените материали, те се занимават с показатели, които не са от значение в случая!По този начин предметът на проверка е подменен.Както и резултатът от нея.Какво се очаквало от Института по пътища и мостове, за да се извърши проверка на качеството на горния износващ пласт на асфалта в тези 21 участъка от републиканската пътна мрежа?Преди всичко, да се измери дебелината на този износващ пласт. Съгласно изискванията, този пласт трябва да е с дебелина точно 4 см. Никой обаче не си е направил труда да измери износващия пласт в тези 21 проби, за да се установи дали той някъде не е например 3 см или 3,5 см.Всеки милиметър от износващия горен асфалтов пласт под 4 см би спестил много пари на строителната компания. Естествено, за сметка на качеството на пътя.Резултатите от вертикалното измерване на дебелината на износващия пласт и на пласта под него („биндер” ) не могат да бъдат открити в таблиците с лабораторните изпитвания.Това измерване е пряко свързано с качеството на настилката в пътните участъци.Вместо това, в лабораторията са констатирали незначителни минимални отклонения във физико-механичните показатели.Таблиците съдържат резултатите от анализа на зърнометричния състав на всяка взета проба.Зърнометричният анализ има за цел да установи съотношението на отделните фракции в 1 тон асфалт в износващ пласт с дебелина 4 см. Тези фракции са базалт, габро, пясък и варовик. В рамките на лабораторното изпитване е извършена екстракция на асфалтовите ядки. В това изследване съответните фракции се разделят, за да се установи дали изискванията към съдържанието на сместа, предварително одобрени от АПИ, са спазени при всеки един проект.След това е извършено сравнение на резултатите. Установени са минимални отклонения, които наистина не могат да са причината за пътно-транспортни произшествия.Заданието на прокуратурата обаче е било да се извърши ПРОВЕРКА НА КАЧЕСТВОТО.Таблиците, включени в доклада, НЕ ДАВАТ ОТГОВОР на този въпрос.За да се извърши проверка на качеството, Агенция „Пътна инфраструктура” е трябвало да възложи на Института по пътища и мостове да извърши проверка на вложения материал и на кариерите, от които е добит.Въпросът, който трябва да получи отговор, е: Съответства ли качеството на отделните фракции на техническите спецификации?С други думи: дали кариерата, от която са получени материалите, изпълнява на изискванията на техническата спецификация? Одобрена ли е тази кариера от АПИ за доставка на материали за износващ пласт асфалт?В този доклад ДУМАТА \"КАРИЕРИ\" ЛИПСВА.Проверен е единствено зърнометричният състав - единствено фракцията на камъчетата и тяхното съотношение.А е трябвало да проверят качеството на камъчетата. От коя кариера ги е получил строителят по проекта?При представянето на проекта в АПИ изпълнителят посочва асфалтовата база и кариерата, от които ще се доставят материалите. Всяка кариера притежава сертификат за качество. По този начин се установява дали материалите от кариерата отговарят на техническата спецификация.Ако в пътното строителство се използва материал с по-ниско качество, това би увеличило печалбата на изпълнителя. Както и риска от ПТП. И ако според своя сертификат една кариера не разполага с материали, които отговарят на изискванията за износващ пласт от 4 см, то тогава е забранено от такава кариера да се взимат материали за горния асфалтов пласт. Това би трябвало да е установил Институтът по пътища и мостове: ОТ КОЯ КАРИЕРА са получени пробите, получени от 21 участъка в България?След трагедията край Своге, в която загинаха 20 души, и след признанието на тогава действащия министър на регионалното развитие и благоустройство Николай Нанков, че в асфалтовото покритие в износващия се пласт е вложен варовик, АПИ трябваше да реагира в качеството на действащ надзорен орган. КАКТО И ДА ИЗВЪРШИ ПРОВЕРКА:От кои кариери строителната компания е закупила фракциите за износващия се пласт в този участък от пътя край Своге?Фигурират ли са тези кариери в документацията по проекта? Притежават ли разрешение за доставка на материали за износващ пласт асфалт?В България има няколко кариери, от които камъкът е подходящ за износващ асфалтов пласт: “Студена”, “Карнобат”, \"Бургас”, “Гарваново”, “Джебел” край Ямбол, Стара Загора и други.Така например, кариерата “Балша” не може да се използва за доставка на материал за износващ пласт асфалт. Камъните от Балша могат да се използват за долните пластове при строителство на пътища, но не и за износващия пласт. И затова цената им е на половина в сравнение с фракциите за горния пласт.Очевидно е, че ако в износващия пласт се вложат материали за долен пласт от пътя, печалбата ще е огромна.И тук е ролята на строителния надзор и АПИ. Да се осъществява контрол върху пътното строителство. Безопасни ли са пътищата?Защото истината е заровена под камъните от кариерите.А лабораторните изпитвания не споменават и дума за това.Докато АПИ не даде отговор на въпроса от коя кариера е получен материалът за износващия пласт на тези 21 проби от пътищата с най-висока концентрация на ПТП, все едно не са извършили проверката на качеството, разпоредена от Върховната административна процедура.А истината ще си остане скрита.", "date": "2019.02.25", "title": "Асфалтови пари в България: Как една неудобна проверка бе обезвредена"}
{"url": "https://offnews.bg/politika/hab-balkan-niama-da-nosi-novi-kolichestva-gaz-v-balgaria-698303.html", "text": "Хъб \"Балкан\" ще гарантира същите количества природен газ, които в момента имаме, да имаме и занапред, не става дума за ново количество газ в България. Това заяви премиерът Бойко Борисов пред журналисти в египетския град Шарм Ел-Шейх, където присъства на срещата на върха Европейски съюз-Лига на арабските държавиДо юни трябва да започне строежа на междусистемната газова връзка с Гърция, която е важна за диверсификацията на газовия хъб, стана ясно още от думите на Борисов. Премиерът съобщи вчера, че Саудитска Арабия е изразила желание да строи \"тръбопровода ни - газов хъб \"Балкан\" или ние ще го наричаме \"Балкански поток\". Днес той уточни, че е разговарял по темата и с външния министър на Саудитска Арабия Ибрахим Абдулазис ал-Асаф\"Искам да привлечем, колкото може повече участници в конкурса - мощни, големи, с огромен опит. Техните компании правят по 40-50 км на ден газопроводи. Каним да дойдат и да участват в конкурси, така както и италиански компании и немски в момента. Знаете за българосмесените предприятия със Саудитска Арабия и в своето изказване сега казах, че сме притеснени, дето се вика в черния списък, в който ги вкараха, защото ние инвестирахме много и в посолство и във взаимовръзки. За първи път отворихме този огромен пазар на една от най-богатите държави и в същото време изключително важна за Арабския свят\", добави Борисов.\"До момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", посочи още премиерът.“Не разваляме приятелства в името на нови, а надграждаме\", каза Борисов, като изтъкна отношенията с Обединените арабски емирства и Саудитска Арабия, Турция, Кипър, Египет, Гърция.Борисов допълни, че България е лоялен член на НАТО и на ЕС и води прагматична политика заради мястото, на което се намира.", "date": "2019.02.25", "title": "Хъб 'Балкан' няма да носи нови количества газ в България"}
{"url": "https://offnews.bg/offtopic/vmesto-suvenir-ot-avstralia-zhena-se-varna-v-shotlandia-sas-zmia-v-ob-698296.html", "text": "Жена се върна от Австралия в Шотландия с таен пътник без билет: змия, скрита в обувка.Докато разопаковала багажа си след дългото пътуване от щата Куинсланд Мойра Боксол открила малкото плъзгащо се влечуго вътре в обувката. Оказало се, че то е успяло дори да смени кожата си при изминаването на хилядите километри, пише британският в. \"Гардиън\".Неотровният петнист питон, който се отглежда и като домашен любимец, е пропътувал безопасно от австралийския град Макай до Глазгоу, съобщава Australian Broadcasting Corporation.Първоначално жената помислила змията за играчка, сложена, за да я изплаши, разказва зет ѝ Пол Еърли пред ABC. Щом разбрала, че тя си е съвсем истинска, бързо изнесла обувката в градината, захлупила я с кутия и Еърли се обадил в шотландския клон на благотворителната организация RSOCA (Кралско общество за защита на животните от жестокост), откъдето я прибрали.В момента змията е под карантина в Шотландия.", "date": "2019.02.25", "title": "Вместо сувенир от Австралия: Жена се върна в Шотландия със змия в обувката"}
{"url": "https://offnews.bg/politika/nfsb-predlaga-deputatite-da-ne-vzemat-zaplata-pri-neobosnovani-otsastv-698309.html", "text": "Депутатите от НФСБ внесоха в деловодството на парламента днес предложение за промени в Правилника за организацията и дейността на Народното събрание, с което предлагат народните представители да не получават заплата при необосновани отсъствия. От НФСБ предлагат при неоправдано отсъствие от 3 поредни или общо 5 пленарни заседания за съответния месец на народния представител да се прави удръжка в размер на цялата му заплата и Народното събрание да не поема допълнителните му разходи. Според сега действащите разпоредби при неоправдано отсъствие на депутата се удържат две трети от месечното му възнаграждение.Промяната засяга депутатите от БСП, които напуснаха парламента заради промените в Изборния кодекс. От БСП опитаха сами да се откажат от заплатите си, но се оказа, че според правилника не могат да го направят.Според НФСБ този начин на определяне на възнагражденията е по-справедлив и депутатите ще получават заплата, единствено ако участват в пленарни заседания или при отсъствие по уважителни причини. НФСБ искат още, ако народен представител участва в по-малко от половината гласувания в едно пленарно заседание, да му се удържа една втора от дневното възнаграждение.\"Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция\", заявяват в мотивите си вносителите.От НФСБ предлагат промяна, с която да се регламентира максималния брой процедури \"по начина на водене\" по точка от дневния ред за работа на НС, на които една парламентарна група има право.\"През последните години, а особено - през последните месеци от работата на Народното събрание, се наблюдава груба злоупотреба с тази процедура. Тя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието\", посочват от партията. С промяната според тях ще се дисциплинират както отделните народни представители, така и парламентарните групи.", "date": "2019.02.25", "title": "НФСБ предлага депутатите да не вземат заплата при необосновани отсъствия"}
{"url": "https://offnews.bg/drugi/ostavat-chetiri-dni-do-kraia-na-konkursa-sportni-talanti-na-evrofutbol-698276.html", "text": "Остават четири дни до края на конкурса по програма „Спортни таланти“ на „Еврофутбол“, чрез който състезатели в индивидуални спортове на възраст до 28 години могат да получат финансиране от българския букмейкър за своята подготовка през годината.Отпускат се средства за лагери, участия в състезания, закупуване на екипировка и възстановяване. За последните четири дни състезатели от три нови спорта подадоха своите кандидатури. Това са спортна стрелба, шорт-трек и кайтсърф.Всички те се надяват да бъдат сред избраните за Спортни таланти на 2019 година, а техните имена ще станат ясни в края на март. Документите за кандидатстване се намират в меню „Кандидатстване“ на сайта talanti.eurofootball.bg.Необходимо е да се попълни формуляр с проекто-бюджет, две препоръки и снимка. „Еврофутбол“ отпуска до 5000 лева, като освен тях се изисква и 20% съфинансиране.Проектите се приемат до 24.00 часа на 28.02.2019 г. на мейла konkurs@frgi.bg на фондация „Работилница за граждански инициативи“, които за осма поредна година са партньор на „Еврофутбол“ в осъществяването на програма „Спортни таланти“.", "date": "2019.02.25", "title": "Остават четири дни до края на конкурса Спортни таланти на Еврофутбол"}
{"url": "https://offnews.bg/sviat/es-prizova-da-se-izbegne-voenna-namesa-vav-venetcuela-698308.html", "text": "Европейският съюз призова днес за \"избягване на военна намеса\" във Венецуела и е в контакт с всички страни, участващи в настоящата криза. Това съобщи говорителката на върховния представител на ЕС по външните работи и сигурността Федерика Могерини, цитирана от Франс прес и БТА.\"Трябва да се избегне военна намеса\", каза днес Мая Кочиянчич на редовния брифинг на Европейската комисия, докато венецуелският опозиционен лидер Хуан Гуайдо обсъжда в Богота с американския вицепрезидент Майк Пенс и съюзниците си от Групата от Лима мерки за принуждаване на президента на Венецуела Николас Мадуро да напусне властта.Позицията на ЕС беше определена от външните министри на общността на среща миналия понеделник в Брюксел.\"Изключихме категорично всякаква подкрепа на ЕС или приемане на военна ескалация във Венецуела\", обяви тогава Могерини.Ръководителят на испанската дипломация Жозеп Борел пък заяви в интервю за агенция ЕФЕ вчера, че \"няма да подкрепим и че ще осъдим твърдо всяка външна военна намеса\".Кочиянчич каза още, че на 28 февруари ЕС ще обсъди провеждането на нова министерска среща на контактната група за положението във Венецуела, предаде ТАСС. Датата за нея още не е уточнена.", "date": "2019.02.25", "title": "ЕС призова да се избегне военна намеса във Венецуела"}
{"url": "https://offnews.bg/kultura/oskar-v-ratcete-na-balgarin-dimitar-marinov-razvia-balgarskoto-zname-698273.html", "text": "Актьорът Димитър Маринов спази обещанието си и развя българското знаме, след като филмът с негово участие \"Зелената книга\" спечели Оскар. Маринов свири на цигулка от 4-годишен,  на 11 години е първа цигулка в легендарната филхармония „Пионер“, а на 15 изнася концерт в Кръглата зала на ООН, под диригентството на композитора и автор на легендарния мюзикъл „Уестсайдска история“ -Ленърд Бърнстейн.През 1982 г. го приемат във ВИТИЗ. Първа му учителка по актьорско майсторство е Невена Коканова, а с Чочо Попйорданов, на Христо Шопов са в един курс.През 1990 г., заедно с шоуто на Румен Цонев, Йълдъз Ибрахимова, Андрей Баташов, Даниел Цочев и заминава на турне в Америка и Канада. Заявява на приятелите си, че няма да се върне.  Остава в Америка на 25 години, без да притежава нищо и без да знае езика. През годините работи като мияч на чинии, свири в ресторанти,  става собственик на заведение и кетъринг фирма.През 1999 г. започва да играе в The San Diego Repertory Theatre. Първото му прослушване и поява на голям екран е за филма Act of Valor, където играе руснак. През 2017 г. участва и във филма \"Снимка с Юки\" по едноименния разказ на Мирослав Пенков.Ролята си в \"Зелената книга\" определя като своята сбъдната мечта. Първоначално е отхвърлен, защото е \"прекалено зрял\" за образа. Месец по-късно му се обаждат и казват, че трябва да се научи да свири на виолончело. Има само 5 дни, за да се подготви. Ролята е негова, а филмът спечели общо три награди \"Оскар\" на церемонията снощи. Димитър Маринов ще бъде гост на \"София филм фест\" и лично ще представи филма \"Зелената книга\" на фестивала.", "date": "2019.02.25", "title": "Оскар в ръцете на българин: Димитър Маринов развя българското знаме на церемонията"}
{"url": "https://offnews.bg/sviat/ruskata-politcia-razsledva-zashto-v-sibir-vali-cheren-sniag-video-698275.html", "text": "Руското вътрешно министерство започва разследване за замърсяване на атмосферата в Кисельовск, след като по улиците на сибирския областен център падна черен сняг по-рано този месец.Формалното задействане на МВР е след сигнал на местна жителка, че снегът е силно замърсен с въглищен прах.В прессъобщение местните полицейски власти обявиха, че вече са установили кое точно предприятие замърсява атмосферата, но не разкриха името му.Лабораторните изследвания показват, че пределно-допустимите концентрации на замърсители във въздуха са превишени повече от два пъти в района на Кисельовск.Регионалните медии пишат за поне две причини за черния сняг: въглищният прах, изхвърлян от предприятията, както и котлите на въглища.", "date": "2019.02.25", "title": "Руската полиция разследва защо в Сибир вали черен сняг (видео)"}
{"url": "https://offnews.bg/futbol/frenski-as-otriaza-levski-698279.html", "text": "Юношата на френския футболен отбор Седан - Кевин Боли се размина с Левски. Защитникът подписа с румънския шампион Клуж.27-годишният бранител се завръща на стадион \"Константин Ръдулеску\" под наем до края на сезона от китайския Гуичжоу Хънфън с опция за закупуване през лятото.Боли беше продаден на азиатците именно от Клуж през юли за 2,5 милиона евро, като през есента записа общо 13 мача за китайския отбор.Вчера се твърдеше, че от \"Герена\" са провели няколко разговора с играча и дори са му отправили писмено предложение с надеждата той да подпише.", "date": "2019.02.25", "title": "Френски ас отряза Левски"}
{"url": "https://offnews.bg/ikonomika/iztochenite-smetki-v-nova-zagora-sa-v-banka-allianz-ottam-zapochvat-p-698281.html", "text": "В официално становище от днес  съобщи, че именно от техния клон в Нова Загора са източвани сметки на клиенти, за което е заподозряна служителка на банката.\"Във връзка с информацията за извършени неправомерни действия от страна на служител на Алианц Банк България в Нова Загора, бихме искали да уверим засегнатите клиенти, че са предприети всички необходими законови мерки\", уверяват от банката.Оттам разясняват какви действия са предприети до момента:\"Незабавно, след регистриране на нередност от Системата за сигурност и надзор на и последвалата проверка на място, сезирахме органите на реда. В резултат на подадения сигнал от Банката е инициирано досъдебно производство пред Окръжна прокуратура – Сливен. Към настоящия момент продължаваме активно своята вътрешна проверка с цел установяване автентичността на транзакциите, съгласно изискванията на приложимите нормативни актове. Засегнати са ограничен брой клиенти само от град Нова Загора.След уведомяване на компетентните органи Банката се свърза с всички засегнати лица и отправи официални покани за разпознаване или оспорване на операциите по банковите им сметки\".От \"Алианц Банк България\" уверяват, че ще започнат процедура по възстановяването на сумите на засегнатите клиенти веднага след приключване на официалната проверка по случая.\"Извиняваме се за създаденото неудобство на всички засегнати клиенти и ги уверяваме, че ще продължим да бъдем техен доверен партньор и съветник\", пишат още от банката.В отговор на поставени от OFFNews въпроси БНБ коментира във връзка със случая, че \"когато се установи, че е налице неразрешена платежна операция, банката носи отговорност пред клиента освен ако платецът е действал чрез измама или не е изпълнил някои от задълженията си съгласно ЗПУПС  умишлено или поради груба небрежност\".БНБ увери, че извършва проверка по случая.По случая в средата на февруари беше арестувана 29-годишна банкова служителка в Нова Загора и бе обвинена в злоупотреба със средства в огромни размери. Става дума за около 400 хил. лева, липсващи от сметки на клиенти. Пръв липсата на около 20 хил. евро установил синът на бизнесмен. Със съобщение за „недостатъчна наличност“ се сблъскал и студент, опитал да си плати семестъра. Родителите му подали сигнал и случаят започнал да се разплита. От сметката на друг клиент пък липсват около 180 хил. лева.", "date": "2019.02.25", "title": "Източените сметки в Нова Загора са в банка Allianz, оттам започват процедура за връщане на парите"}
{"url": "https://offnews.bg/nashite-avtori/malki-nervni-kuchentca-698278.html", "text": "Сещаш ли се как ония породи пинчери, чихуахуа, пуделчета и болонки, когато покрай тях мине голямо куче, се скъсват от лай и възмущение. Целите се разтреперват. Щото са мънички дори в умовете си, не успяват да надскочат природата си и да осъзнаят, че са не по-малко ценни от всяко едно кане корзо, дого аржентино или каракачанка. Ако бяха малко по-мъдри, щяха да са наясно, че е важна душата, а не размерът.Но понеже не успяват да се освободят от мисълта за своята незначителност, кученцата почват да си строят паметници на велики предшественици, прапрапрадядо им бил вълк единак, който държал в страх цялата гора, изтипосват го на монумента и дори правят очите му светещи и една китайска джаджа му монтират отзад, та вечер почва да вие по пълнолуние. Събират се тогава кученцата отпред и почват да се гордеят със славното си минало.- Тук вече прекали. Хората имат право да се гордеят, когато някой някъде заговори за България. Па било то и за Стоичков.- Стоичков рита топка, т'ва е. Нищо повече. Какво е направил за България, като я е прославил? Къде е поантата в това някой да говори за теб? Успехът на Стефка Костадинова, Стоичков, Гришо си е лично тяхна заслуга. Какво общо имат с теб, освен че говорите един и същ език?- За България трябва да се говори. Защото ние не сме малки. Защото сме несправедливо недооценени и историята ни е подменена. Гърците крадат историята на нашите предшественици, които наричат траки. Децата ни трябва да растат с мисълта, че са пълноценни и не по-малко умни от шведи, французи, англичани.- Мислиш, че децата на тези, които изброи, растат с мисълта, че са повече от другите ли?- Те са по-богати, те са завоеватели, на техните езици се създават повече филми, повече култура, ние сме неглижирани. Затова децата ни бягат нататък, за да се доказват в тяхната „реална“ среда. Нашата среда е станала второ качество, тук няма добра конкуренция и продължават да ни циганизират.- Всичко е индивидуално. Ако ти лично възпиташ децата си да имат нормално самочувствие, да бъдат мислещи, да бъдат творци, никой няма да може да им вмени комплекс за малоценност. Така че медийният национализъм ми е напълно излишен. И всеки един пòказен национализъм ми е противен. Смешно е какви коментари се появяват, след като . Ама нали, евреин бил. Ама нали ние спасихме евреите? Сега той ни се отблагодарява. Ще припадна. А ако беше циганин с българското знаме там отпред, щяхте ли да се гордеете? Един такъв леко мургав, със златен зъб, добър актьор получава награда и носи българското знаме – ще се срамувате ли? Цялата тази постановка с гордостта е съчинена, тъпа, служи за отдушник на политиците, изпускат през него насъбраното недоволство, пренасочват енергията, в действителност не дава нищо на никого. Само показва какви малки нервни кученца живеят в България.- И ти не си от тях?- Не, не съм. Моите деца не танцуват хоро на Йордановден по потури в басейна на детската градина. Защото знаят кой е Христос, къде е река Йордан, кой е Йоан Кръстител, защото освен че са кръстени, са и причастени. Обяснил съм им смисъла на думите и на празниците.- Безродник. Соросоид. Джендър.- Не, не позна. Знам рода си. Унгарският спекулант не ми е плащал заплата. Против ИК и НСД съм. Обаче сега разбирам, че малките нервни кученца сте малки и по ум и не можете да разберете нещо, което е по-голямо от ума ви. Не разполагате с поглед, който да обхване голямата картина. Умът ви стига до потурите. И като навличате децата си с тях, спасявате ли ги? После си отивате вкъщи и ги оставяте да зяпат цял ден канала с перхидролените силиконки, за почивка японски анимации от най-дървените, дето са откровено оръжие. Ама да погледат децата, какво толкова! Вие нали си изпълнихте \"патриотичния дълг\", облякохте ги в носии и ги научихте на \"мъжко хоро\". Пуснете си сега и вие церемонията по раздаване на Оскарите отново, сипете си пак една ракия и се отдайте на гъдела. Ето го! Българското знаме насред Холивуд! Това страхотно успокоява вашата нервност. И си спомняте отново за своя прапрапрадядо, вълка, от когото девет каази треперели... Голям бабаит бил! Ех, че хубаво!", "date": "2019.02.25", "title": "Малки нервни кученца"}
{"url": "https://offnews.bg/futbol/nedorazumenie-e-v-osnovata-na-skandala-mezhdu-sari-i-kepa-video-698274.html", "text": "Вратарят на Челси Кепа Арисабалага бе главен герой във финала за Купата на Лигата срещу Манчестър Сити, който бе спечелен от \"гражданите\" след изпълнение на дузпи (4:3). Стражът предизвика невиждан скандал в края на продълженията. Тогава Кепа отказа да бъде сменен, а след няколкоминутна размяна на реплики с мениджъра Маурицио Сари. Италианският специалист вбесен се върна в тунела на \"Уембли\". След двубоя обаче и двамата обявиха едно и също - че става дума за недоразумение.\"\", каза Арисабалага.Изненадващо, Сари обясни ситуацията по същия начин и то с усмивка на лице. Той сподели, че всъщност целият скандал е плод просто на едно недоразумение. И причината е, че Кепа уж беше контузен, но впоследствие се оказа, че не е бил, а Сари не го е разбрал.\"\", сподели Сари.", "date": "2019.02.25", "title": "Недоразумение е в основата на скандала между Сари и Кепа (видео)"}
{"url": "https://offnews.bg/politika/medvedev-v-sofia-za-sreshta-s-borisov-den-sled-natcionalnia-praznik-698283.html", "text": "Министър-председателят Бойко Борисов ще се срещне с руския си колега Дмитрий Медведев, който идва в София за официално посещение на 4 и 5 март по покана на българския премиер, съобщи пресслужбата на Министерския съвет.Визитата на Медведев започва в понеделник с церемония по официалното посрещане от премиера Бойко Борисов на пл. \"Св. Александър Невски\", след което председателят на руското правителство ще поднесе венец пред Паметника на Незнайния войн.Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма, уточняват от правителствената пресслужба.Във вторник двамата ще открият Българо-руски бизнес форум в областта на туризма.", "date": "2019.02.25", "title": "Медведев в София за среща с Борисов ден след националния празник"}
{"url": "https://offnews.bg/turizam/volt-darzhavata-da-ne-zagrobva-semejnia-biznes-v-turizma-698282.html", "text": "Държавата не трябва да загробва микро и семейния бизнес, а да го поощрява, за да се превърне в гръбнак на икономиката, както е в големите западни държави. Поредният пример за спънка на дребните предприемачи е \"Единната система за туристическа информация (ЕСТИ)\", която бе приета на 9 февруари тази година, категорични са от Европейска партия Волт.Смятаме, че това е една от многото стъпки, чрез които се цели убиване на малкия туристически бизнес. Данните показват, че браншът като цяло дава прехрана на над 12% от работещото население и генерира над 13% от БВП - 12 млрд. лв. на година, които държавата иска да пренасочи от малките „рибки“ към „големите акули“, осигурявайки им монопол и огромни печалби. Така на практика хотелските вериги ще смажат конкуренцията на къщите за гости, категорични са от младата партия.Политическият съвет на партия Волт е на мнение, че налагане на допълнителни пречки чрез изискване за въвеждане на уж статистическа информация, а в същото време с цената на затягане примката около врата на малкия бизнес, не стимулира по никакъв начин усилията за развитието на икономиката на страната, а го прави по зависим и лесен за манипулиранеЕкспертите на Европейска партия Волт са категорични, че държавата трябва да ограничи сивия сектор и да съумее да събира повече пари от данъци, които да отидат в полза на обществото. Но за да се случи това, администрацията трябва да осигури благоприятни условия за развитие на микро и семейния бизнес, както и да поощри начинанията му, за да може да развива дейността си и да генерира повече средства, а не да ги подлага на свръхрегулация.В настоящия вариант на ЕСТИ жертва ще станат именно хората, които се прехранват като дават сезонно (3-4 месеца през зимата в планините или 3-4 месеца през лятото на морето) стаи под наем. Това се случва на фона на неработещи други отрасли на икономиката в тези слабо развитите райони и далеч от големите населени места. Освен това от Министерството на туризма се заканиха да глобяват солено и дори да затварят фирмите на дребните предприемачи, които не въвежда т.н. „статистическата“ информация.Една от основните цели на Европейска партия Волт е именно стимулирането на микро и семейния бизнес, който да осигури достойни доходи на обикновените граждани. Смятаме, че това може да бъде постигнато чрез въвеждане на електронно правителство и стимулиране от страна на държавата. В дългосрочен план това ще повиши стандарта на живот и ще създаде десетки хиляди работни места в различни сфери.", "date": "2019.02.25", "title": "Волт: Държавата да не загробва семейния бизнес в туризма"}
{"url": "https://offnews.bg/analizi-i-komentari/kogato-samite-arabi-iskat-da-opaziat-evropa-ot-sebe-si-698304.html", "text": "В Близкия Изток* тунизийките са широко известни като леки жени. От далечни Йордания и Судан до съвсем близките Либия и Алжир съществува консенсус, че всеки добър мюсюлманин трябва да избягва да се венчава за половинка от този модерен Вавилон. Кратките визити до клубовете в курортния град Сус и шикозните столични квартали Гамарт, Ла Марса и Сиди Бу Саид обаче изкушават цяла сюрия „добри мюсюлмани“, които по стечение на обстоятелствата не могат да посетят разгулния Запад, където хем до насита, хем без грях, както гласеше един виц, да му отпуснат края.В Запада** Тунис е известна като най-либералната и демократична държава в региона***. Още след освобождението на страната от френско иго през 1956 г. Бащата на нацията – Хабиб Бургиба – ловко финтира ислямистките си революционни партньори и създава конституция, която и до ден днешен се слави с просторните си женски права и светски характер. От Тунис в края на 2010 г. тръгва и т.н. Арабска пролет. Малката, но жилава страна се вдига на бунт срещу диктатора Зин ал Абидин бен Али, узурпирал властта след остаряването на Бургиба, и го прогонва в бастиона на демокрацията и човешките права – Саудитска Арабия. Тунис изпада в тежък грабителски преход, добре познат на българите над 30-годишна възраст. Кретаща към по-светлото бъдеще, с тромава демокрация и уморено гражданско общество тя все пак е убедителен лидер по тези и още параграфи (както и по свобода на словото, където е на 97-о място в света, по-добре от 111-то място на България).Ласкана от Европа и охулвана от Близкия Изток, пристигнах в страната, която обиколих надлъж и нашир в продължение на половин година. Истината, за изненада на никого, обаче се оказа субективно и коварно животно. В либерален Тунис**** кафенетата, намиращи се едно до друго в диапазон от средно 10 сантиметра и 10 метра, постоянно са изпълнени с кибици, но не и кибички (ако ми позволите да изкривя българския малко). В много от тях не е позволено да сядат жени, които така или иначе след 19:00 вечерта е рядкост да се срещнат навън. Причините са разнородни, но сред основните са две: сексуалните посегателства са изключително срещано и брутално явление денем (камо ли нощем); много от момичетата и жените имат среден вечерен час, постановен от техния баща или съпруг, 20:00. Средно, въпреки че много от тях трябва да се приберат преди 18:00, дори 16:00 часа. Малцина късметлийки могат да си позволят да излизат с приятели по-късно от това.В разюзден Тунис е забранено от закона мъж и жена, които не са роднини и нямат сключен брак, да живеят заедно, да си наемат стая в хотел или дори да прекарат нощта заедно. И полицията бди за това. Съседите също. По неофициална информация, между 50 и 70% от жените са девствени преди брака си. Причината е, че тяхната девственост все още е широко смятана за лична, но и семейна чест. Социалните последствия от прегрешаването могат да бъдат плашещо тежки. За мъжете няма ограничения. Доста от момичетата, които избират да носят забрадка, го правят с желанието да избегнат сексуални тормоз и посегателства, надявайки се тяхната демонстративна набожност да ги защити. Поради същата причина полите и деколтетата са по-редки от майски сняг в Сахара.Най-интригуващото е, че гореизброените неща бяха изтъквани десетки пъти от местните. В града и останалите части на страната съществува непреодолимо разделение между миниатюрно малцинство образовани, светско настроение и свободолюбиви младежи и огромно мнозинство от закостенели, необразовани и нетолерантни хора. Влизайки в кафенетата на условно наречената „прогресивна младеж“ (без изобщо да изпадам в някакви блянове и идеализиране), които се броят на пръстите на ръцете, човек изпада в разпокъсани анклави с целуващи се двойки от всякакви полове, ексцентрични модни решения, Западна музика и смях. Защото другаде това просто не е позволено. Социалната стагнация в цялата държава е толкова фрапираща, че попаднат ли на сигурно място младите просто „избухват“. Понякога се стига до крайности и откровени извращения.Междувременно постоянно ми беше задаван въпросът, по един или друг начин, защо европейците и американците ни мразят*****? Но веднага след него хората, които ме питаха, и отговаряха: ето за това. Десетките, стотиците млади и образовани хора, с които имах удоволствието да разговарям, копнееха да напуснат Тунис не само по икономически причини. А за да могат да целунат половинкатата си на улицата. За да кажат, че не вярват в Бог. Да могат да правят секс с любимия/любимата, без да бъдат пребити и заключени от семействата си у дома. Или в зандана. Преди две седмици мъж се оплака в полицията, че е бил изнасилен от други двама мъже. .Добре дошли в най-свободната държава в Близкия Изток и Северна Африка. Страна, която е смятана от всички останали в региона за твърде либерална, с жени курви и мъже отстъпници от исляма.Ще кажете, че това е моят личен опит. Аз мога да ви кажа, че съм се срещал със стотици хора от целия регион и в повечето случаи те споделят същата гледна точка. Но това ще бъде несъстоятелно. Състоятелното са фактите. Защото когато фактите говорят и Аллах мълчи.- Смята се, че арабите****** са агресивни: Според Световния индекс на мира за 2018 г. 9 от общо 34-те най-опасни страни в света са арабски;- Смята се, че те са сексисти и тормозят жените: Според доклад на Световния икономически форум от 2018 г. 6 от 10-те най-лоши държави в света за жените са арабски;- Смята се, че те са расисти: Разностранни изследвания през годините посочват арабските страни сред най-расистките;- Смята се, че те са религиозно нетолерантни: 17 от 36-те държави в света, които са най-малко толерантни спрямо атеистите, са арабските (според Международния хуманистки и етичен съюз). 14 от най-религиозно рестриктивните държави на планетата са отново арабски, по данни на Изследователския център Пюл от 2016 г.;- Смята се, че те са хомофоби: По информация от 2013 г. на Изследователския център Пюл между 80 и 97% от населението на арабските държави са хомофоби;- Смята се, че не позволяват свобода на словото: 8 от 17-те страни на Земята с най-лоши условия за свободата на словото са именно арабски, по данни от 2018 г, на Репортери без граници.Разглеждайки данните по-горе, проведох публична дискусия на тема „Цивилизовани ли са арабите? Причини за негативните западни стереотипи спрямо региона“ в столицата. За моя изненада – или не - множеството, което се събра, повтори думите, които бях чувал от толкова много усти вече: преобладаващата религия и култура в Близкия Изток и Северна Африка не са съвместими с културните и обществени ценности на Запада. Те бяха потресени от безконтролния пропуск на мигранти/бежанци на Стария континент и ужасени от толерантността, с която Западът третира нетолерантността на тези хора, които е допуснало в собствената си родина.Десетки млади араби и арабки твърдо заявиха: „Не пускайте араби в държавите си“, въпреки че те самите горещо искаха да заминат именно за там. И го осъзнаваха. Но осъзнаваха и огромната пропаст, която за дълго още ще ги дели от сънародниците им. И сами настояваха пропускателният контрол в Европа да бъде далеч по-стриктен отколкото е сега. За да може те да дойдат, да избягат от родините си. Но не да се озоват в среда, която е същата, сред техни сънародници, които не уважават законите и привичките на страните, в които са емигрирали. За тях това беше ужасяваща перспектива.Трудно е след всичко казано да ми повярвате, че аз всъщност обичам Близкия Изток и неговите хора. Но е така. И точно затова се гневя на безхарактерните глупаци, които управляват в Европа и Америка. Или на вряскащите борци за права, заслепени от кухи идеологии (без значение дали са крайнолеви или крайнодесни). Защото едни прекрасни народи и прекрасни държави са опропастени с нашата любезна помощ и подкрепа за ислямисти и диктатори. Тук-таме по бомба-две.Вместо да впрегнем усилие и воля да помогнем на целия регион, някогашна люлка на цивилизацията, а днешна борса за оръжие и нефт на САЩ и Европа, ние пускаме огъня в нашата къща. И се радваме. О, свещена простота! Не е редно да затворим границите си, защото сред арабите има прекрасни, възпитани и интелигентни хора. Но не може да сме разграден двор за всеки, на когото му щукне, без да уважаваме собствените си култура и традиции, чудейки се после защо и другите ни презират.Който не ми вярва, нека да поживее малко в Тунис. Най-либералната арабска държава. А може и в някоя от не толкова либералните, където подобен текст дори не би бил публикуван. Като се замисля, не биха го пуснали и в много европейски страни. Халал да ние.-------------------------------------------------------------------------", "date": "2019.02.25", "title": "Когато самите араби искат да опазят Европа от себе си"}
{"url": "https://offnews.bg/sviat/uvelichava-se-natiskat-nad-tereza-mej-da-otlozhi-brekzit-do-mesetc-maj-698284.html", "text": "Тереза Мей е подложена на нарастващ натиск да обяви отлагане на Брекзит, ако до края на март не се постигне споразумение с Европейския съюз за излизането на Великобритания, пише Би Би Си.Нов план на някои депутати тори предлагат министрите да отложат Брекзит до 23 май с цел завършване на преговорите. По план Кралството трябва да напусне ЕС на 29 март.Министърът на образованието Деймиън Хиндс е скептичен към подобен развой - според него отлагането само би удължило периода на несигурност за бизнеса.Министър-председателят Мей настоя за повече отстъпки пред лидерите на ЕС в разговорите им на срещата на върха в Египет. В неделя тя обяви, че депутатите ще гласуват отново споразумението ѝ до 12 март и че Великобритания ще напусне ЕС 17 дена по-късно, както е планирано.Предстоят разговори между Мей и ключови европейски фигури, сред които председателят на Европейската комисия Жан-Клод Юнкер. След тях, във вторник, са насрочени разговори по Брекзит в Брюксел.", "date": "2019.02.25", "title": "Увеличава се натискът над Тереза Мей да отложи Брекзит до месец май"}
{"url": "https://offnews.bg/izvan-terena/zvezdata-ot-ufc-dzhesika-andrade-se-ozheni-za-priatelkata-si-698277.html", "text": "Звездата от смесените бойни изкуства Джесика Андраде се ожени за приятелката си Фернанда Гомес на стилна церемония в Лас Вегас. Дамата на сърцето на Андраде е биолог по професия, а двете имат връзка от няколко години.Почти цели две пък изминаха откакто беше направено романтичното предложение. Това се случи през май 2017 година непосредствено след загубата на Андраде от силната полякиня Йоана Енджейчик в октагона на UFC.Джесика Андраде има 19 победи в ММА и шест загуби. Статистиката й в UFC също е положителна - 10 победи и четири поражения.През май на Андраде й предстои сериозен двубой за титлата в леката категория срещу Роуз Намаюнас и близостта до срещата значително съкращава времето за меден месец.", "date": "2019.02.25", "title": "Звездата от UFC Джесика Андраде се ожени за приятелката си"}
{"url": "https://offnews.bg/snukar/dobro-predstaviane-na-balgarskite-snukar-talanti-698294.html", "text": "Приключиха европейските първенства по снукър за младежи до 18 и 21 години. При най- младите снукър играчи четирима българи взеха участие, но не успяха да прескочат груповата фаза. Въпреки това записахме две победи, които се оказаха недостатъчни.Европейски шампион под 18 години стана Аарън Хил (Ирландия), който победи с 4:3 фрейма Дилан Емери (Уелс). На първенството до 21 години участваха същите четирима българи от шампионата под 18 (Виктор Илиев Александър Хубанов Велиан Димитров (14г.) и Петър Зоровски (16г.) като към тях се присъедини и Жан Лаушман (19г.).Представянето на българите беше много добро в жестока конкуренция с другите участници. 72 снукър играчи от 25 държави се бореха за първото място, което дава право на участие в професионалния тур. Трима българи успяха да излязат от груповата фаза. Виктор Илиев загуби от Михаил Терехов (Русия) в елиминациите с 2:4 фрейма.Другите двама българи се паднаха един срещу друг в елиминационната фаза. Александър Хубанов надделя над Жан Лаушман с 4:3 фрейма в много интересен и вълнуващ сблъсък, който продължи до късно вечерта и събра много публика.В следващият кръг обаче Алекс Хубанов отстъпи на Еелис Лапалайнен (Финландия) с 1:4 фрейма. Шампион в надпреварата стана Джаксън Пейдж от Уелс, който победи Рос Булман (Ирландия) с 5:1 фрейма и не остави въпросителни за трофея. Джаксън Пейдж спечели европейското под 18 години в София през миналата година, когато България беше домакин на трите европейски първенства по снукър.През уикенда стартира и Европейското първенство за мъже, където ни представят Братислав Кръстев, Георги Величков и Виктор Илиев. След първите два мача в групите нашите записаха общо три победи.Надпреварата при мъжете бележи много сериозно участие на бивши професионалисти и топ аматьори, които ще се целят в първото място, което също дава право на участие в професионалния тур. 125 участници ще премерят сили в 25 групи в следващите няколко дни.", "date": "2019.02.25", "title": "Добро представяне на българските снукър таланти"}
{"url": "https://offnews.bg/tehnologii/vivacom-falshivi-igri-sabirat-lichni-danni-i-pari-ot-imeto-na-kompani-698286.html", "text": "VIVACOМ предупреждава многобройните си клиенти за зачестили случаи на фалшиви игри и активности от различни сайтове, които неправомерно използват търговското име и логото на компанията.Обикновено организаторите обещават награда на всеки потребител, който предостави личните си данни, и приканват „печелившите“ да заплатят минимална сума за доставката на наградата.VIVACOM категорично се разграничава от подобни практики и съветва потребителите да бъдат особено внимателни, когато се включват в игри, които изискват лични данни или определени плащания за участие.Правилата и условията на всички томболи, игри и промоции, организирани от VIVACOM, се публикуват в сайта . Компанията съветва всички потребители да проверяват дали активностите, в които искат да участват, са законни. ", "date": "2019.02.25", "title": "VIVACOM: Фалшиви игри събират лични данни и пари от името на компанията"}
{"url": "https://offnews.bg/izvan-terena/kucheto-na-hamiltan-pecheli-po-600-dolara-na-den-698291.html", "text": "Пилотът от Формула 1 Люис Хамилтън притежава 285 милиона долара богатство, но не спира да го увеличава. Дял за нарастването на банкова му сметка и кучето му Роско, което му е донесло повече от 180 000 долара за последната година или по 600 на ден.Роско е едно от двете кучета на Хамилтън, които пътуват навсякъде с него. Другото е сестрата на Роско Коко. И двата булдога са изключитлно популярни, като профилът им в Инстаграм е следват от почти 150 000 души.Парите си Роско печели от реклами, като кучето редовно участва на кастинги за модели, където получа солидно възнаграждание.\"Роско е модел в агенция, в която има още 10-15 булдога. Той минава проби, когато някой има нужда от куче за снимки и печели от това. Звучи смешно, но Роско изкарва по 600-700 долара на ден. Определено моделството му харесва. Той в действителност е много красив\", споделя Хамилтън. Любопитното е, че във всички реклами Роско участва в лично качество, като никога не се изтъква, че именно кучето на Люис Хамилтън.Британският пилот е израснал, обграден от животни. Първото му куче е било лабрадорът Голди, който го е изпращал до училището като дете. \"Денят, когато умря, беше най-тъжният в живота ми. Дълго време не си взимах друго куче.Като станах пилот пък беше и невъзможно, защото трябваше да пътува с мен, а не исках малка порода. Когато видях Роско направо се влюбих в него. Първо бях измислил името му, а след това го харесах на снимка и познах, че той е моето куче\", разказва Хамилтън.С времето му се налага да кастрира Роско, но се е погрижил да не остане без поколение, като замразява семенна течност от него.\"Когато се разгонеше ставаше много уязвим. Изглеждаше жалък, плашеше се и еякулираше навсякъде. Когато спра с Формула 1 и създам семейство ще се обградя с малки Росковци\", разказва още 34-годишният пилот.", "date": "2019.02.25", "title": "Кучето на Хамилтън печели по 600 долара на ден"}
{"url": "https://offnews.bg/obshtestvo/i-tcentralnata-sofijska-ul-gen-parensov-v-remont-ot-dnes-698178.html", "text": "От днес започва реконструкцията на ВиК мрежата по ул. \"Ген. Паренсов\", в отсечката между ул. \"Шести септември\" и ул. \"Шишман\", съобщи Столична община.Работата на екипите на \"Софийска вода\" ЕАД трябва да приключи до 11 април при подходящи метеорологични условия. След това в участъка ще започнат работа строителите, които работят по проекта за обновяване на централната градска част. Ще бъде пренареден паважът, ще бъдат направени нови тротоари и ще бъде допълнено озеленяването. Ако няма съществена промяна на метеорологичните условия, ремонтът трябва да приключи до 30 май.От 12 февруари тече реконструкцията на перпендикулярната на \"Ген. Паренсов\" ул. „Цар Шишман“, в участъка от „Граф Игнатиев“ до „Ген. Паренсов“. Там се правят нови тротоари, като ширината на този от страната на сградите ще бъде удвоена, ще бъдат обновени настилките, осветлението и озеленяването. По план реконструкцията трябва да приключи в последния февруарски ден. Вторият етап от работата ще е от страната на църквата „Св. Седмочисленици“. Очаква се работата да продължи около 50 дни, но ще се налага спирането ѝ при влошаване на метеорологичните условия.Продължава и работата по ул. \"Граф Игнатиев\".", "date": "2019.02.25", "title": "И централната софийска ул. 'Ген. Паренсов' в ремонт от днес"}
{"url": "https://offnews.bg/na-tozi-den/rod%c3%a8n-e-liubimiat-pisatel-ot-detstvoto-na-premiera-karl-maj-avtora-698210.html", "text": "Авторът на любимия роман на премиера Бойко Борисов (\"Винету\") от детските му години - Карл Май, е роден на днешната дата преди 177 години. Написал e десетки романи за индианци по време, когато не е стъпвал в в САЩ, още по-малко - в Дивия Запад, а най-популярните му герои са Винету и Поразяващата ръка (Олд Шетърхенд). Вероятно разминаването между образите му и реалността не позволява писателят да добие популярност в САЩ. И все пак той е един от най-продаваните германски писатели, главно заради известността си в Европа.Карл Фридрих Май е петото от общо 14 деца в семейството на беден тъкач, 9 от които умират рано. През 1856 г. започва подготовката си за учителска професия във Валденбур, но през 1859 г. е изгонен - в недоимъка си е откраднал шест свещи. Позволено му е да продължи по-късно в Плауен. Малко след дипломирането негов съквартирант го обвинява в кражбата на часовник и Май е хвърлен в затвора в град Кемниц, Саксония, за шест седмици и лицензът му е отнет завинаги. Преподава като частен учител, но има малък успех. Пише приказки, композира и е говорител, но това също не му носи успех. За четири години, от 1865-а до 1869 г., Май отново попада в затвора, където за добро поведение го правят библиотекар и той има шанса да чете много. Там планира и списък от книги, които иска да напише.С излизането си от затвора Май не слага край на престъпленията, а влиза в различни \"роли\" - на полицай, на лекар, и си измисля фантастични истории, за да мами. Отново е арестуван, но докато го превозват до местопрестъплението по време на разследването, успява да избяга и отива в Бохемия, където е задържан за скитничество. Прекарва в затвора във Валдхайм, Саксония, още четири години - от 1870 до 1874 г. Там среща католическият катехист Йоханес Кохта, който го среща с християнството и му помага.След освобождаването му през месец май 1874 г. той се връща в дома на родителите си в Ернстал и започва да пише. През ноември 1874 г. е публикувана \"Розата от Ернстал\", след което авторът Май става редактор в Дрезден. Май продължава да пише и през 1875 г. излиза първият му роман \"Олд Файерхенд\". През 1878 г. той става писател на свободна практика.Жени се за Ема Полмер през 1880 г. Изпада във фалит и отново се връща на работа, като започва и първия от петте си големи романа. По това време публикува в седмично католическо списание. Карл Май влага в книгите си разбирането си за християнството като религия на доброто. В третия том на „Винету“ самият индиански вожд приема християнството преди смъртта си. В издадените в България книги преди 10 ноември 1989 г. обаче религиозната тема е слабо засегната поради идеологически съображения – да не се допусне пропаганда на религията.Май публикува в други списания под псевдоними, като броя на статиите му надхвърля 100.Романите, разказите и стиховете, между които „Винету“, „Съкровището в сребърното езеро“, „Капитан Кайман“, „Завещанието на инката“, „Кралят на петрола“, „Черният мустанг“, „Край Рио де ла Плата“, „Олд Шетърхенд“, „Горски призрак“, „През пустинята“, „Синът на ловеца на мечки“, „Призрака на Ляно Естакадо“, цикъла романи „Под сянката на падишаха“ (включващ „През дивия Кюрдистан“, „От Багдад до Истанбул“, „В дебрите на Балканите“, „През страната на скипетарите“, „Жълтоликият“), „Князът на бледоликите“, „Отчето-нож“, са повече от 80.Романите му са преведени на над 30 езика, издадени са в тираж над 200 милиона броя в цяла Европа.Карл Май умира в годината, в която избухва Балканската война - 1912-а, близо шест месеца по-рано - на 30 март, когато е 70-годишен. Единствен негов наследник е втората му съпруга Клара, с която са семейство от 1903 г. до смъртта му. Волята му е цялото му имущество и бъдещи печалби от работата му да отидат във фондация, която да подкрепя образованието на талантливи, но бедни писатели, журналисти и редактори. Година след смъртта на Май, на 5 март 1913 г., Клара Май основава фондация \"Карл Май\".Критикуван, че не чете, в тв интервю пред Кеворк Кеворкян българският премиер Бойко Борисов заяви, че, напротив, чете, даже има докторска степен, а любимият му роман в детството е бил \"Винету\".", "date": "2019.02.25", "title": "Родèн е любимият писател от детството на премиера - Карл Май, авторът на 'Винету'"}
{"url": "https://offnews.bg/ikonomika/maia-manolova-sas-zakonoproekt-sreshtu-svrahpravomoshtiata-na-bankite-698170.html", "text": "Националният омбудсман Мая Манолова организира днес обществено обсъждане на тема \"Защита от неравноправни клаузи и свръхправомощията на банките\". На форума от 11:30 ч. в сградата на институцията на ул. \"Георг Вашингтон\" №22 тя ще представи законопроект за ограничаване свръхправомощията на банките с промени в Гражданския процесуален кодекс.Срещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари т.г. на страната ни двумесечен срок за справяне с проблема.Целта на дискусията е да бъде обсъдена промяна в нормативната уредба, която да осигури защита на потребителите, в това число на финансови услуги, предоставяни от банки и други кредитни институции, при снабдяването им с изпълнителен лист по реда на заповедно производство, както и защита от неравноправни клаузи, уточняват от пресслужбата на обществения защитник.", "date": "2019.02.25", "title": "Мая Манолова със законопроект срещу свръхправомощията на банките"}
{"url": "https://offnews.bg/kultura/zelenata-kniga-s-oskar-za-naj-dobar-film-bohemska-rapsodia-otne-698214.html", "text": "\"Зелената книга\" kd режисьора Питър Фарели спечели най-престижната статуетка \"Оскар\": за най-добър филм. Тази последна награда на 91-та церемония на филмовите награди в Dolby Theatre в Лос Анджелис обяви и връчи носителката на Златен глобус, номинирана за \"Оскар\" за главна женска роля в \"Хубава жена\", Джулия Робъртс. Лентата с българско участие - на актьора Димитър Маринов - спечели общо три награди.Най-много - четири статуетки - получи друг от филмите фаворити на критици и публика: биографичната лента за Фреди Меркюри \"Бохемска рапсодия\". Те са за главна мъжка роля, звуков монтаж, звуков микс и филмов монтаж.Церемонията бе открита именно с парчета на Queen с Адам Ламбърт: We will rock you и We are the champions.Ето кои бяха номинирани и кои спечелиха.Номинации и печеливши„Черната пантера“„BlackKklansman“„Бохемска рапсодия“„Фаворитката“„Рома“„Роди се звезда“„Вице“Крисчън Бейл – „Вице“Брадли Купър – „Роди се звезда“Уилям Дефо – „Пред портите на вечността“Виго Мортенсен – „Зелената книга“Ялица Апарисио – „Рома“Глен Клоуз – „Съпругата“Лейди Гага – „Роди се звезда“Мелиса Маккарти – „Можете ли да ми простите?“Спайк Лий – „BlackKklansman“Павел Павликовски – „Студена война“Йоргос Лантимос – „Фаворитката“Адам Маккей – „Вице“„Студена война“„Фаворитката“„Never Look Away“„Роди се звезда“Адам Драйвър – „BlackKklansman“Сам Елиът – „Роди се звезда“Ричард Е. Грант – „Можете ли да ми простите?“Сам Рокуел – „Вице“Ейми Адамс – „Вице“Марина де Тавира – „Рома“Ема Стоун – „Фаворитката“Райчъл Уайз – „Фаворитката“„BlackKklansman“„Ако Бийл Стрийт можеше да говори“„Островът на кучетата“„Мери Попинз се завръща“„Animal Behaviour“„Late Afternoon“„One Small Step“„Weekends“„Detainment“„Fauve“„Marguerite“„Mother“„BlackKкlansman“„Фаворитката“„Зелената книга“„Вице“„Черната пантера“„Първият човек“„Нито звук“„Рома“„Черната пантера“„Първият човек“„Рома“„Роди се звезда“„Островът на кучетата“„Феноменалните 2“Mirai„Ралф разбива интернета“Hale County This Morning, This EveningMinding The GapOf Fathers and SonsRBGBlack SheepEnd GameLifeboatA Night at The Garden„Capernaum“ – Ливан„Студена война“ – Полша„Never Look Away“ – Германия„Shoplifters“ – Япония„Border“„Кралицата на Шотландия“„Отмъстителите: Война без край“„Кристофър Робин“„Играч първи, приготви се“„Соло: История от Междузвездни войни“„Балада за Бъстър Скъргс“„Фаворитката“„Мери Попинз се завръща“„Кралицата на Шотландия“„Балада за Бъстър Скръгс“„Можете ли да ми простите?“„Ако Бийл Стрийт можеше да говори“„Роди се звезда“„Фаворитката“First Reformed„Рома“„Вице“All The Stars – „Черната пантера“I’ll Fight – „RBG“The Place Where Lost Tings Go – „Мери Попинз се завръща“When A Coubow Trades His Spurs for Wings – „Балада за Бъстър Скъргс“„Първият човек“„Фаворитката“„Мери Попинз се завръща“„Рома“", "date": "2019.02.25", "title": "'Зелената книга' с 'Оскар' за най-добър филм. 'Бохемска рапсодия' отнесе 4 статуетки"}
{"url": "https://offnews.bg/obshtestvo/slanchevo-i-mrazovito-s-temperaturi-ot-minus-11-do-plius-7-gradusa-698228.html", "text": "След снежните и мразовити почивни дни днес времето ще е слънчево и отново мразовито, макар температурите да започнат да се покачват. Минималните през нощта паднаха до минус 11, а през деня ще се повишат до плюс 2-7 градуса, в столицата - до 2 над нулата, прогнозира Националният институт по метеорология и хидрология.Вятърът в по-голямата част от страната ще се ориентира от запад-северозапад – слаб, в Дунавската равнина той ще е до умерен. В Югоизточна България все още ще бъде от север до умерен.В планините ще бъде предимно слънчево. Ще духа умерен източен вятър, който към края на деня ще отслабне и ще се ориентира от север. Максималната температура на височина 1200 метра ще е около минус 2°, на 2000 метра – около минус 6°.Над Черноморието ще бъде предимно слънчево. Ще духа до умерен вятър, по северното крайбрежие от северозапад, по южното от север-североизток. Максималните температури ще бъдат между 3° и 5°. Температурата на морската вода е 6-7°. Вълнението на морето ще бъде 2-3 бала.Тази сутрин слънцето изгрява в 7:10 часа и ще залезе в 18:09 часа. Денят ще продължи 11 часа без 1 минута.", "date": "2019.02.25", "title": "Слънчево и мразовито, с температури от минус 11 до плюс 7 градуса"}
{"url": "https://offnews.bg/futbol/sofia-plovdiv-varna-i-burgas-mogat-da-domakinstvat-na-evro-2028-i-mo-698288.html", "text": "Министърът на младежта и спорта Красен Кралев сподели, че София, Пловдив, Варна и Бургас могат да приемат мачове от Евро 2028 и Мондиал 2030.Както е известно, нашата страна ще кандидатства за големите футболни форуми заедно със съседите ни Румъния, Сърбия и Гърция. Днес имаше среща между представители на тези държави в Бояна.В срещата взеха участие представители на Спортните министерства на четирите страни - министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей, както и представители на четирите Футболни федерации - президентът на Румънския футболен съюз Разван Бурлеану, изпълнителният секретар на футболната федерация на Гърция Алексис Дедес и вицепрезидента на Сръбската футболна асоциация Марко Пантелич.\"\", каза Кралев.Президентът на Българския футболен съюз Борислав Михайлов също участва в днешната среща и призна горчивата истина. Шефът на БФС сподели, че колкото и да не му се иска, нашата държава е най-зле откъм стадиони за такъв форум.\"\", сподели Михайлов.", "date": "2019.02.25", "title": "София, Пловдив, Варна и Бургас могат да домакинстват на Евро 2028 и Мондиал 2030"}
{"url": "https://offnews.bg/sviat/otlaganeto-na-brekzit-e-ratcionalno-reshenie-zaiavi-tusk-698306.html", "text": "Председателят на Европейския съвет Доналд Туск заяви, че отлагането на Брекзит отвъд предвидения срок на 29 март би било \"рационално решение\", защото няма мнозинство в британския парламент за одобрението на сделката с ЕС, съобщиха Ройтерс и БТА.Той направи изявлението в кулоарите на срещата на върха ЕС-Арабска лига в Шарм ел Шейх след среща с британския премиер Тереза Мей. Туск коментира, че независимо от резултата страните членки на пакта ще покажат \"максимално разбиране и добра воля\".\"Смятам, че в положението, в което се намираме, удължаването на срока би било рационално решение, но премиерът Тереза Мей все още счита, че ще може да избегне този сценарий\", каза Туск. Той обясни, че с Мей са обсъдили \"правния и политически контекст на възможно удължаване\" на двегодишния срок за преговори за Брекзит, изтичащ на 29 март.\"Според мен е напълно ясно, че няма мнозинство в Камарата на общините за одобрение на сделката. Ще бъдем изправени пред алтернативен, хаотичен Брекзит или пред отлагане\", посочи Туск.\"Колкото по-малко време остава до 29 март, толкова е по-вероятна възможността за отлагане. Това е обективен факт, не е наш план или цел, а обективен факт\", допълни той.", "date": "2019.02.25", "title": "Отлагането на Брекзит е рационално решение, заяви Туск"}
{"url": "https://offnews.bg/futbol/skauti-ot-turtcia-gledali-levski-tcska-698258.html", "text": "Представители на два клуба от Турция бяха вчера на трибуните на националния стадион \"Васил Левски\", за да гледат на живо дербито между Левски и ЦСКА, завършило с успех на сините с 1:0.Според \"Меридиан Мач\", те са дошли на мача заради нападателя на \"сините\" Станислав Костов.Голмайсторът на Първа лига беше пред трансфер в Турция по време на зимната пауза, но избра да остане на Герена. Вместо него към южната ни съседка пое Габриел Обертан, който подписа с Ерзурумспор.С успеха над ЦСКА Левски събра актив от 48 точки и е на второ място във временното класиране на 5 точки от първата позиция, която се заема от шампиона Лудогорец.", "date": "2019.02.25", "title": "Скаути от Турция гледали Левски - ЦСКА"}
{"url": "https://offnews.bg/112/probodoha-mazh-v-korema-pri-sbivane-v-sofia-698260.html", "text": "Мъж е бил прободен в корема при сбиване в кв. Триъгълника в София.Настанен в \"Пирогов\" без опасност за живота, съобщиха от лечебното заведение пред \"Фокус\".30-годишният пострадал снощи. Сигналът за инцидента е от 21.18 ч на 24 февруари.Пострадал още един човек на 68 години, който е с черепно-мозъчна травма и е откаран във ВМА.", "date": "2019.02.25", "title": "Прободоха мъж в корема при сбиване в София"}
{"url": "https://offnews.bg/futbol/tcska-zagubi-chetirima-za-macha-sas-septemvri-698264.html", "text": "Отборът на ЦСКА няма да разчита на четирима основни играчи за следващия си мач от Първа лига срещу Септември в събота, 2 март.Едвин Джеси получи директен червен картон в дербито с Левски (0:1) и ще бъде наказан поне за една среща. Божидар Чорбаджийски също е аут за следващия двубой, след като получи пети жълт картон.Армейците са и с двама контузени. Евандро и Бодуров бяха заменени принудително съответно през първото и второто полувреме на двубоя с Левски.И двамата получиха разтежения, като червените се надяват травмите да не са сериозни. Днес се очаква повече около тяхното състояние, но вероятността да са на линия за събота не е голяма.", "date": "2019.02.25", "title": "ЦСКА загуби четирима за мача със Септември"}
{"url": "https://offnews.bg/tehnologii/tcialata-muzika-vinagi-i-navsiakade-s-teb-698268.html", "text": "Една от вещите, които просто забравихме през последните години са преносимите устройства за слушане на музика. Просто технологиите бяха безпощадни към тях. В рамките на 30-40 години видяхме какво ли не - от VEF-ове на рамо, до изглеждащите като същинско чудо в края на 80-те уолкмени, заменени после от дискмени, които на свой ред бързо-бързо бяха изтласкани от компактни плеъри с внушителна памет за МР3-ки.Дори и хитовете преди броени години iPod-и вече ги няма. Останаха в миналото след бума на смарт устройствата, а един от бурно развиващите се сегменти е на този на музикалните стрийминг услуги, които променят пазарните правила в световен мащаб.Защо да купуваш конкретен албум, когато можеш да имаш всичко - класика, нови хитове и милиони песни срещу символична месечна такса.Наскоро и телекомът А1 насочи поглед към този нарастващ сегмент. е нова платформа за музикален стрийминг, която предоставя офлайн и онлайн достъп до музикално съдържание.Така имате достъп до любимите си песни навсякъде без ограничения. Можете да слушате музиката на персонален компютър, на таблет или смартфон чрез интернет портала  и мобилното приложение A1 Xplore Music в GooglePlay и AppStore.Платформата е разработена специално за клиентите на телекома и обединява световната, българска и балканска музика в цялото ѝ разнообразие, без да черпи мегабайти от трафика на клиентите.A1 Xplore Music включва над 30 милиона песни и специално създадени плейлисти с всевъзможни хитове. А съвсем лесно и интуитивно можете за броени минути да направите подборка по \"ваша мярка\".Освен богатото разнообразие от песни, платформата осигурява достъп до 90 000 чужди и български радиостанции. Тук е мястото да отбележим и че има интегрирана функция Shazam. Така веднага можете да разконспирирате коя е песента, която звучи и ако ви е харесала, веднага да я пратите в собствената си плейлиста.A1 Xplore Music е без конкуренция при българското съдържание. Включва най-новите и най-добри песни и албуми от всички основни стилове в родната музика: поп, рок, хип-хоп, R&B, естрада, фолклор, поп-фолк, денс и електронна, инди, алтернативна, джаз, Soul и класическа музика. Има специално създадени български плейлисти, а на платформата могат да се намерят и много ценни БГ песни от миналото, които трудно могат да се открият другаде.Основно предимство на платформата е, че клиентите на А1 не е задължително да притежават кредитна/дебитна карта, за да ползват услугата. Те могат да заплащат за нея и със седмичната си фактура към А1.При това услугата може да се ползва без да се изразходват мегабайти от трафика на клиентите.Ако A1 Xplore Music бъде регистрирана до 28 февруари 2019 г., клиентите получават 3 месеца безплатен тестов период. След изтичането му, цената на услугата е 9.77 лв. с ДДС на месец.", "date": "2019.02.25", "title": "Цялата музика винаги и навсякъде с теб"}
{"url": "https://offnews.bg/tenis/grigor-dimitrov-se-zavarna-v-top-30-698261.html", "text": "Най-добрият ни тенисист Григор Димитров се изкачи на 29-о място в световната тенис ранглиста. Любопитното е, че българинът не е играл нито един мач след 1/8-финала на Откритото първенство на Австралия, когато загуби от американеца Франсис Тиафо.Именно Тиафо, както и испанеца Фернандо Вердаско бяха изпреварени от хасковлията, защото не успяха да защитят актива си през изминалата седмица. Димитров има 1310 точки и ще играе отново в края на следващата седмица на турнира \"Мастърс\" 1000 в Индиан Уелс.В челото не настъпиха никакви промени. Начело е Новак Джокович, пред Рафаел Надал и Александър Зверев. Стефанос Циципас е вече №11, изпреварвайки Карен Хачанов.Втора ракета на България е Димитър Кузманов, който е 333-и в света със 79 точки. Александър Лазов се изкачи с едно място и е 480-и с 13 точки, а Александър Лазаров е 487-и с 12 точки.", "date": "2019.02.25", "title": "Григор Димитров се завърна в топ 30"}
{"url": "https://offnews.bg/sviat/hiliadi-rumantci-na-protest-sreshtu-pravitelstvoto-698263.html", "text": "Близо 7000 румънци скандираха снощи в Букурещ и други градове в подкрепа на магистратите, които се противопоставиха на измененията в процедурата по назначаване на висши прокурори като посегателство срещу независимостта на съдебната власт, съобщи БНР.Измененията станаха ясни от извънредно постановление на министъра на правосъдието Тудорел Тоадер, което не бе публикувано предварително за обществено обсъждане.В отговор голяма част от прокурорите и съдиите обявиха, че от следващата седмица спират работа и ще работят само по най-належащите случаи.Поканата на премиера Виорика Дънчила за диалог бе отхвърлена от магистратите.", "date": "2019.02.25", "title": "Хиляди румънци на протест срещу правителството"}
{"url": "https://offnews.bg/sviat/sotcialistite-specheliha-izborite-v-moldova-698267.html", "text": "Социалистите спечелиха най-голям процент на парламентарните избори в Молдова.След Партията на социалистите на Република Молдова, която взема 31.69% от гласовете, се нарежда блокът Асум (коалиция между платформа \"Достойнство и истина\" и \"Партията на действието и солидарността\") с 25.06%. Трета е досегашната управляваща Демократическа партия на Молдова с 24.9%, по данни на Централната избирателна комисия в страната, цитирани от ТАСС.Четвърта е партията Шор на бизнесмена и кмет на град Орхей Илан Шор (8.64%).Останалите партии и коалиции не преминават 6-процентната бариера за влизане в парламента. Той се състои от 101 депутати, 50 от които се избират с партийни листи, а останалите 51 - от едномандатни райони. Лидерът на Демократическата партия на Молдова Владимир Плахотнюк побеждава в своя едномандатен район №17 с 73.44%. Министър-председателят Павел Филип води в своя район, в град Страшени, с 51.62%. Водачът на Партията на социалистите на Република Молдова Зинаида Гречани е начело в едномандатен район №1 в град Бричан с 47.79%.", "date": "2019.02.25", "title": "Социалистите спечелиха изборите в Молдова"}
{"url": "https://offnews.bg/tenis/ne-ne-e-eretichno-da-osmeesh-serina-uiliams-v-karikatura-reshi-medie-698269.html", "text": "Карикатура на Серина Уилямс, предизвикала спорове, дори възмущение, не е нарушила медийните стандарти.Това постанови австралийския медиен регулатор след скандала, който предизвика публикацията на в. The Herald Sun след изгубения от нея финал на Откритото първенство на САЩ през 2018 г.На финала поведението на носителката на 23 титли от Големия шлем излезе извън контрол, когато главния съдия на мача Карлос Рамос я наказа с предупреждение за съвети от треньора ѝ Патрик Муратоглу, след което Уилямс се възпротиви, че не е получавала такива строши и ракетата си. Португалският съдия наложи ново наказание - точка за противничката, а Серина го нарече \"крадец\" и \"лъжец\" и с поведението ѝ дойде и новото наказание - цял гейм за противничката ѝ Наоми Осака. Обвиненията продължиха и след мача - съдията този път се оказа \"сексист\" - мъжете правели каквото си искат на корта, а не били наказвани, а жените били. Нападки дойдоха и от президента на американската асоциация по тенис Катрина Адамс. Тя се извини, когато излезе статистика, която показва, че не, мъжете не са по-малко наказвани от нарушаващите правилата жени на корта.Неочакваният финал вдъхнови и карикатуриста Майк Найт, който изобрази подскачащата на корта гневна Уилямс над счупена ракета, до която се търкаля биберон . На заден план се виждат главният съдия на стола и до него - Осака. \"Не можете ли просто да я оставите да победи?\", пита загриженият съдия безмълвната японка.Рисунката, публикувана в австралийския вестник, предизвика поредната буря. Този път авторът ѝ се оказа сексист. Найт се защити, като обясни, че е искал да акцентира върху недостойното поведение на Серина. Той посочи, че е рисувал и карикатури на Ник Кирьос, но подобна чувствителност не е била проявявана.Безмилостни критици обаче провидяха в нея и расизъм - освен жените явно авторът не харесвал и афро-американците.Австралийският медиен съвет обаче излезе с категорично заключение, че карикатурата не нарушава медийните стандарти и нито е расистка, нито сексистка. Все пак медийните експерти добавят, че разбират, че някои я намират за \"обидна\".", "date": "2019.02.25", "title": "Не, не е еретично да осмееш Серина Уилямс в карикатура, реши медиен регулатор"}
{"url": "https://offnews.bg/112/samolet-katcna-avarijno-na-letishte-sofia-698259.html", "text": "Самолет кацна аварийно на Летище \"София\", съобщи пресцентърът му.Той е пътувал по направлението София - Будапеща.Няма пострадали.Кацнал е в 12.01 ч.Полетът е на WizzAir.", "date": "2019.02.25", "title": "Самолет кацна аварийно на Летище София"}
{"url": "https://offnews.bg/kultura/combichrist-s-kontcert-na-17-iuli-v-sofia-video-698270.html", "text": "BGTSC представя: Концерт на COMBICHRIST, който ще се състои на 17 юли от 19:00 часа в столичния клуб Mixtape 5.Шоуто ще представи най-доброто от творчеството и деветия албум на бандата ONE FIRE. По култовата обложка на новата творба работи Дека Сепдиан (Deka Sepdian), а лидерът на групата Анди (Andy LePlegua) коментира :Творбата на Дека можете да видите в плаката на събитието:Билетите ще са вече в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, дюкян Меломан, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.Билетите за това шоу ще са на промо-цена от 35 лева до 28 февруари, включително. От 1 март ще са на редовна цена от 40 лева, а в случай на останали в деня на събитието и на място в клуба цената на входа ще е 50 лева.*Клубът не работи с резервации**Политика за достъп на непълнолетни:  ***Гардероб - пътване за употреба:  Предстои обявяването на допълнителна информация.Събитието е 18+", "date": "2019.02.25", "title": "Combichrist с концерт на 17 юли в София (видео)"}
{"url": "https://offnews.bg/politika/prezidentat-nalozhi-veto-na-izbornia-kodeks-698272.html", "text": "Президентът Румен Радев обяви, че налага вето върху предизвикалите скандал и протести промени в Изборния кодекс, които обезсмислят преференциалното гласуване. В изявление преди минути той обясни, че тези поправки отслабват механизмите за гарантиране на честни избори.\"В тази връзка налагам вето на посочените промени. Същевременно законодателят за пореден път отлага въвеждането на машинното гласуване, актуализацията на избирателни списъци и въвеждането на видеоконтрол при броенето на бюлетините. Това показва непрозрачен и нечестен изборен процес\", каза още Радев.Той призова БСП да се завърне в пленарната зала при новото обсъждане на Изборния кодекс.Ето цялото му изявление и мотивите, които излага за решението си:Уважаеми сънародници,Уважаеми сънародници,Ето и пълния текст на мотивите на президента Радев:", "date": "2019.02.25", "title": "Президентът наложи вето на Изборния кодекс"}
{"url": "https://offnews.bg/medii/deveti-ezhegodni-nagradi-za-televizionna-zhurnalistika-sveti-vlas-698285.html", "text": "В началото на юни 2019 г.,  за девети пореден път ще се връчи най-голямата в България годишна „Награда за телевизионна журналистика „Свети Влас“.Процедурата за номиниране е открита, съобщи председателят на Сдружението, което връчва наградите Иван Гарелов. Отделни автори или цели предавания ще бъдат отличени от 5-членно жури с председател проф. Ивайло Знеполски.Телевизионните предавания трябва да са оригинални, български и излъчени в програмата на поне една от телевизиите, лицензирани или регистрирани от Съвета за електронни медии /СЕМ/. Номинациите обхващат цялата оригинална и лицензирана телевизионна продукция в родния ефир, излъчена в периода 1 март 2018 г. - 30 март 2019 г.Периодът за предложения за участие в тазгодишната селекция приключва на 10 април 2019 г., а списъкът с финалистите ще бъде обявен на 10 май и ще включва 20 номинации.Предложенията трябва да съдържат: заглавие, жанр, дата на излъчване и запис на предаването. Организаторите очакват предложенията на e-mail:.По традиция „ГОЛЯМАТА НАГРАДА\" се присъжда за постижения в българската телевизионна журналистика, а „СПЕЦИАЛНА НАГРАДА“ се присъжда за оригинални идеи и индивидуално присъствие.Ежегодните Награди за телевизионна журналистика „Свети Влас“ подкрепят новаторството и оригиналните идеи, отличават и насърчават авторския подход, разбирането на журналистиката като сфера на индивидуално присъствие, творчество и професионализъм.Инициатори са „Кръг 11“: Иван Гарелов, проф. Ивайло Знеполски, доц. Георги Лозанов, Любен Дилов-син, Копринка Червенкова, Георги Тенев, Джими Найденов, Стефан Димитров, Антони Георгиев, Павел Васев и покойния Петко Бочаров.Церемонията по връчването на престижните отличия се провежда на брега на морето в курорта Свети Влас. Преди това ще се проведе традиционна дискусия по тазгодишната телевизионна продукция, която ще бъде водена от миналогодишния носител на Голямата награда Бойко Василев. Поканени са медийни експерти, медийни репортери и видни журналисти. Всички те, както и номинираните, са гости на \"Марина Диневи\".", "date": "2019.02.25", "title": "Девети ежегодни награди за телевизионна журналистика 'Свети Влас'"}
{"url": "https://offnews.bg/zdrave/pirogov-zapochna-kravodaritelska-aktcia-698271.html", "text": "Болницата за спешна помощ \"Пирогов\" започна акция по кръводаряване.Всеки, който желае да се включи в нея, може да го направи днес и утре (25.02. и 26.02.) от 9:30 до 14:30 ч. в софийското лечебно заведение, в рапортната зала на травматологиите \"Проф. Емил Таков\", която се намира на втория етаж.Необходимо е да носите личната си карта.Желателно е кръводарителите да са закусили, пили достатъчно вода и кафе, да нямат заболявания и да имат желание да дарят кръв безвъзмездно.Сред първите дарители днес бяха д-р Благомир Здравков от Детска реанимация и д-р Антонио Тенев от Детска хирургия.", "date": "2019.02.25", "title": "Пирогов започна кръводарителска акция"}
{"url": "https://offnews.bg/obshtestvo/bez-voda-v-orlandovtci-i-selo-german-dnes-698173.html", "text": "\"Софийска вода\" предупреди за спиране на водоподаването в два столични района заради планирани ремонти.Те са:- кв. \"Орландовци\": ул. Русалка - от ул. Царево до ул. 254-та, от 9 до 19 ч.;- с. Герман - вилна зона Врана - Лозен - триъгълника - бул. \"Цариградско шосе\" - от № 164 до автомагистрала \"Тракия\" (първи километър), вилна зона Враня - Лозен - Триъгълника, Институт по Генетика на растенията, от 10 до 15:30 ч.", "date": "2019.02.25", "title": "Без вода в Орландовци и село Герман днес"}
{"url": "https://offnews.bg/politika/gerb-shte-se-saobraziat-s-prezidenta-za-preferentcialnia-vot-no-shte-698280.html", "text": "ГЕРБ ще се съобразят с  Радев само в частта му за преференциалния вот, стана ясно от днешната извънредна пресконференция в централата на партията.Безспорно ветото на президента е политическо. Пак ще поканим в правна комисия колегите от институцията на президента, каза депутатът от ГЕРБ Данаил Кирилов.Сега сме в хипотеза, с която се доближаваме до цялостно вето. И за да разграничим въпросите, по които бихме могли да постигнем подкрепа, внесохме законопроект миналия петък - главно в частта, която касае преференциите. Но според нас обхватът на ветото ще бъде по-широк. Затова смятаме, че дори и да го отхвърлим като цяло, имаме процедурата на внесен законопроект, който касае главно преференциите, заяви Кирилов.Новият акцент, който чухме във ветото на президента, беше обжалваемостта на актовете в изборния процес. Очевидно президентът е бил заблуден, доверил се е на млади юристи от екипа на парламентарната група на БСП. Няма актове в изборния процес, които да не подлежат на обжалване, твърди председателят на правната комисия в парламента.Президентът Радев говори за машинно гласуване. Никъде в Европа няма машинно гласуване, такова има във Венецуела. Позицията на Радев за машинното гласуване говори, че той иска да бъде следващият Мадуро, добави депутатът от ГЕРБ Александър Ненков.Изказването на Радев е опит за осигуряване на авариен изход за ситуацията, в която се поставиха БСП с напускането на парламента. Така се създава и авариен вход за тяхното връщане. Предполагам, че до няколко часа БСП ще приемат предложението на президента и ще се върнат в парламента. И ще бъдем свидетели на happy end, заяви от своя страна депутатът Тома Биков. ", "date": "2019.02.25", "title": "ГЕРБ ще се съобразят с президента за преференциалния вот, но ще отхвърлят ветото му"}
{"url": "https://offnews.bg/futbol/badema-se-zavarna-v-parva-liga-698295.html", "text": "Отборът на Витоша (Бистрица) привлече в редиците си Емил Гъргоров. Юношата на Локомотив (София) се разбра с ръководството на клуба и ще подсили редиците на „тигрите“ в предстоящите тежки пролетни битки.Документите на Гъргоров вече са уредени и той попадна в групата за предстоящото тази вечер гостуване на Септември (София). По-късно тази седмица бившият национал на България ще бъде и официално представен пред медиите.Новото попълнение на Витоша (Бистрица) е една от големите звезди на родния футбол в последните близо 20 години, като в богатата си кариера е играл за родния си Локомотив (София), ЦСКА, Лудогорец, Локомотив (Пловдив), Берое и ЦСКА 1948.Статистиката му у нас е впечатляваща, като в майсторската ни група има 302 мача и 98 гола, гарнирани с пет титли на страната. Гъргоров е трикратен шампион с ЦСКА (2003, 2005, 2008) и двукратен с Лудогорец (2012, 2013), три пъти е вдигал Купата (2006, 2011, 2012) и веднъж Суперкупата (2012) на България.Техничарят има и три престоя зад граница, където успешно носи фланелките на френския Страсбург, румънския Университатя (Крайова) и китайския Шъджъджуан. Между 2001 и 2014 година Емо е част от селекцията на България, като за въпросния период успява да запише 22 мача и 3 гола с националната фланелка.", "date": "2019.02.25", "title": "Бадема се завърна в Първа лига"}
{"url": "https://offnews.bg/obshtestvo/po-zashtiteni-zaedno-kak-lekari-v-es-spodeliat-znania-za-da-spasiat-697374.html", "text": "През 2017 г. родителите на 3-годишно дете, получаващо по 20-30 припадъка всеки ден, не били сигурни къде да потърсят помощ. Причината за припадъците на сина им била много рядка аномалия в мозъка.Чрез здравната мрежа на ЕС по въпросите на епилепсията специалисти от Финландия, Италия, Великобритания, Франция, Испания, Румъния, Швеция и Нидерландия се събират, за да определят правилния курс на лечение на детето. След направената операция момчето е на път да се възстанови, а семейството постепенно започва да се връща към нормалното си ежедневие.\"Ние живеем в Европа и имаме отлични медицински центрове в различните държави. Това е така, защото разполагаме с мрежи, подкрепяни от ЕС, като форума на специалистите по епилепсия, където ежедневно се обсъждат терапии и лечения за редки медицински случаи. Това, което предлага ЕС, е уникално и трябва да бъде запазено“, казва Алексис Арзиманоглу от университетската болница в Лион, Франция.„Преди една година говорихме с Хена, нашия лекар в Хелзинки. Тя спомена за тази мрежа по неврология на ЕС, която би могла да помогне при намирането на лечение за нашия син. Бяхме много щастливи, че Хена намери лекари от други места в Европа, които знаеха повече за състоянието на сина ни\", споделя майката на момчето. Истинските имена на семейството на малкия пациент са запазени в тайна, за да се опази неприкосновеността на личния им живот.„Казахме на нашия син, че най-добрите лекари от Европа ще му помогнат. Той беше развълнуван от възможността епилепсията да изчезне след операцията\", добавя бащата.„В продължение на повече от две години на сина ни бяха поставени няколко различни диагнози, но никой не можа да ни каже какво всъщност не е наред“, връщат се назад родителите.„Момченцето беше насочено към нас през 2016 г. Оттогава следя състоянието му. Томографията на мозъка му показа, че причината за епилепсията е много рядък мозъчен тумор“, описва случаят д-р Хена Йонсон от университетската болница в Хелзинки. Оказва се, че в цяла Финландия са регистрирани само няколко пациенти със същата диагноза. През октомври 2017 г. лекарите от Хелзинки представили случая пред техните колеги в Европейската мрежа.\"Когато става дума за рядко срещани състояния, с които много малко лекари имат достатъчно опит, за да се справят със случая, колкото повече информация може да се събере, толкова е по-добре“, добавя д-р Йонсон.Така случаят стига до проф. Дж. Хелън Крос от детската болница \"Грейт Ормънд стрийт\" в Лондон.„Целта на нашата мрежа е да подобри диагностицирането и да осигури най-доброто възможно лечение при такива редки епилептични синдроми. Чрез мрежата обсъдихме симптомите на детето и как да подходим към случая, без изобщо да се налага момченцето да напуска дома си. Работата ни като част от европейска мрежа ни дава достъп до необходимите експертни знания, за да откриваме нови начини за лечение на редки състояния“, казва проф. Крос.Колегата ѝ проф. Бертил Риденхаг от Университета в Гьотеборг, Швеция, също работи с малкия пациент. \"Установихме, че припадъците са причинени от малформация на мозъка. В този случай отворената операция щеше да бъде твърде рискована“, казва той.Затова с други водещи европейски специалисти обсъждат не толкова инвазивни хирургични техники. \"След дискусия в мрежата ние като екип предложихме да се използва облъчване с гама-лъчи (Gamma Knife®). След като определихме техниката, трябваше да намерим и хирург-специалист, който да я приложи“, описва случая проф. Ригенхаг.Медицинските екипи в Марсилия имат значителен опит в използването на техниката за лечение на тази рядка форма на епилепсия. Затова е решено пациентът да замине за Франция. Там той е подложен на терапия с гама-лъчи, която не се предлага навсякъде и се използва при специфични, често редки, операции.Така малкият пациент получава безценен шанс за пълноценен живот. Той все още се възстановяван, но пет месеца след операцията пристъпите му са намалели значително.В ЕС съществува 24 медицински мрежи, които помагат при лечението на някои от 30-те милиона европейци с редки и сложни заболявания.Научете повече за героите сред нас от страницата на кампанията , както и от публикациите в . Медийни партньори на кампанията са още bTV и БНР.", "date": "2019.02.25", "title": "По-защитени заедно: Как лекари в ЕС споделят знания, за да спасят животи"}
{"url": "https://offnews.bg/medii/pochina-sobstvenikat-na-agentcia-fokus-698265.html", "text": "Почина собственикът на информационна агенция \"Фокус\" Красимир Узунов.56-годишният Узунов е издъхнал тази сутрин към 4 ч. Екипът на OFFNews изказва съболезнованията си на близките му и колегите ни в агенцията.Красимир Узунов е роден на 26 януари 1963 г. в Пещера. Завършил е Висшето военно артилерийско училище (ВНВАУ) „Георги Димитров“ в Шумен през 1985 г. Има чин старши лейтенант.Става известен с прякора „Поручика“, след като през 1990 г. публикува коментар във вестник „Демокрация“, подписан като Поручик Красимир Узунов. В същата година създаава първия клуб на Офицерската Легия „Раковски“ в Шумен.Напуска армията през септември 1991 г. заради участие в парламентарните избори на 13 октомври 1991 г. в листата на „Конституционният форум“ на професор Николай Генчев.Специалист е по темата \"Македония\" и \"Балкани\".Създател на първата частна информационна агенция у нас, която работи от 2000 година.", "date": "2019.02.25", "title": "Почина собственикът на агенция 'Фокус'"}
{"url": "https://offnews.bg/ikonomika/biznesat-izbira-kasovite-aparati-na-daisy-tech-698293.html", "text": "Управителят на фризьорски салон Надежда Денева сподели защо е направил избора си на марка касови апарати, съгласно изискванията на Националната агенция по приходите. Фирмата е една от малките и няма да получи удължаване на срока, както обеща финансовият министър Владислав Горанов за големите компании.Според нея, моделът Компакт М е изключително практичен и удобен в ежедневната работа. Не е за пренебрегване и фактът, че клавиатурата е с големи бутони и апаратът се зарежда много бързо.", "date": "2019.02.25", "title": "Бизнесът избира касовите апарати на Daisy Tech"}
