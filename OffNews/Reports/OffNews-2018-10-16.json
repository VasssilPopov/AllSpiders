{"url": "https://offnews.bg/futbol/balgaria-s-parva-zaguba-v-ligata-na-natciite-690064.html", "text": "Националите ни по футбол изиграха слаб мач и загубиха от Норвегия с 0:1 в двубой от група С3 на Лигата на нациите, игран на стадион „Улвеал“ в Осло.До този момента българският тим имаше три победи от три мача в новата надпревара на УЕФА, но срещу скандинавците допусна поражение и изпусна първото място в групата. От първата минута на двубоя домакините наложиха натиск, а отбраната на „лъвовете“ беше нестабилна и допусна много опасности пред вратата на Пламен Илиев.След няколко пропуска възпитаниците на Ларс Лагербак поведоха в резултата в 31-та минута, когато Мохамед Елионуси реализира на празна врата от непосредствена близост след добър пробив и успоредно подаване на Омар Елабделауи. След почивката родните национали изравниха играта и погледнаха по-смело в атака, но така и не успяха да затруднят защитата на домакините.След този мач България и Норвегия вече имат по девет точки в актива си, но скандинавците заемат първото място заради по-добрата си голова разлика. В другия мач от групата Словения и Кипър направиха равенство 1:1 в Любляна, след което Кипър има 4 точки и запази минимални шансове за победа в групата, докато Словения отпадна от битката за първото място.До края на надпреварата за България предстои гостуване на Кипър и домакинство на Словения, докато Норвегия гостува и на двата съперника.", "date": "2018.10.16", "title": "България с първа загуба в Лигата на нациите"}
{"url": "https://offnews.bg/leka-atletika/iusejn-bolt-poluchil-predlozhenie-ot-futbolnia-shampion-na-malta-690048.html", "text": "Световният рекордьор в спринта на 100 и на 200 метра Юсейн Болт е получил предложение за договор за две години от малтийски футболен клуб, съобщава медийния гигант \"ESPN\".В момента ямайската легенда кара пробен период в австралийския Сентръл Коуст Маринърс, но може да премине в редиците на шампиона Валета и да играе в мача за суперкупата на 13-и декември срещу Балзан.Агентът на 32-годишния Болт - Тони Ралис, също потвърди за предложението, но Маринърс клуб определиха това като слух.\"Шампионите са винаги добре дошли във Валета ФК и ние вярваме, че няма невъзможни неща\", каза за ESPN изпълнителният директор на отбора Гастон Слимен.", "date": "2018.10.16", "title": "Юсейн Болт получил предложение от футболния шампион на Малта"}
{"url": "https://offnews.bg/sviat/avstralia-obmislia-da-priznae-jerusalim-za-stolitca-na-izrael-690034.html", "text": "Австралия обмисля дали да признае Йeрусалим за столица на Израел и да премести посолството си от Тел Авив там, обяви министър-председателят на страната Скот Морисън, цитиран от Би Би Си.Свещеният град, приеман за столица и от евреи, и от палестинци, бе  от декември 2017 г., които преместиха дипломатическата си мисия на 14 май 2018 г. - в деня на 70-ата годишнина на държавата Израел.Решението на САЩ привлече  както и ескалация на напрежението между палестинци и евреи. , а ден преди гласуването министър-председателят на Израел .В отговор на Тръмп , за да подчертае, че градът е столицата на Палестинската автономия, и . След САЩ обаче решения за преместване на посолствата им от Тел Авив в Йерусалим взеха ,  и .Впоследствие , а .В  Обвиненията, че рушим мира в Близкия изток са обида, която може да струва скъпо на палестинците и която няма да бъде забравена. Тя показва, че ООН повече вреди, отколкото помага на близкоизточния мирен процес\"., а президентът Тръмп оцени високо работата ѝ и подчерта, че тя е искала да се оттегли от няколко месеца. Хейли напуска поста постоянен представител на САЩ в ООН в края на настоящата година.На фона на острата полемика по може би най-чувствителния въпрос между Израел и палестинците австралийският премиер подчерта, че страната му остава ангажирана с решаването на двустранния конфликт между Израел и Палестинската автономия. Опозицията изтълкува думите му като \"измамен\" ход преди решаващи избори.Морисън заяви още, че ще се консултира с министрите от правителството си и други държави, преди да вземе каквото и да е решение.\"Ангажирани сме с постигането на двустранно решение, но, честно казано, няма особено добро развитие - не е постигнат голям прогрес\", коментира той пред репортери.", "date": "2018.10.16", "title": "Австралия обмисля да признае Йерусалим за столица на Израел"}
{"url": "https://offnews.bg/politika/bsp-vnasia-alternativen-biudzhet-v-parlamenta-690053.html", "text": "Националният съвет на БСП обсъжда на \"Позитано\" 20 алтернативния бюджет, който БСП ще внесе в Народното събрание. В него се залагат предложения, които срещат най-висока подкрепа в страната, в съсловните организации и сред експертите - мерки за стимулиране на икономиката, диференцирана ставка на ДДС за хляб и лекарства, семейно подоходно облагане, както и редица предложения, свързани с образованието.В НС на БСП има 18 секторни съвети и комисии, които и миналата година изготвиха алтернативен бюджет.", "date": "2018.10.16", "title": "БСП внася алтернативен бюджет в парламента"}
{"url": "https://offnews.bg/politika/desnite-pak-tarsiat-obedinenie-no-ne-barzat-i-izhodat-ne-e-iasen-690041.html", "text": "Десните формации, които останаха извън парламента на последните избори, отново започнаха опити за сближаване след разпада на Реформаторския блок.Ръководствата на СДС, ДБГ, БЗНС и \"Демократична България\" (Зелените, ДСБ и \"Да, България\") поотделно, в рамките на отделните партии, обмислят широка коалиция в център-дясно за явяване на предстоящите през май догодина избори, но за дълготрайно обединение е рано да се говори. Официални разговори между формациите не са започнали. Неформални такива вече се водят, научи OFFNews.За новото приближаване между отделните партии даде знак и днешната кръгла маса на тема \"Как да повишим качеството на живот на българина\", организирана от ДБГ. На нея присъстваха председателят на СДС Румен Христов и лидерът на Българска нова демокрация (която беше част от Реформаторския блок) Борислав Великов. От създаването на \"Демократична България\" през април тази година новото обединение по-скоро избягваше дискусиите на ДБГ. Днес обаче имаха свой представител. Той не беше някой от съпредседателите (бел. ред. - лидерите на \"Да, България\" Христо Иванов и на ДСБ Атанас Атанасов), а главният секретар на ДСБ Емил Мачиков.Ново обединение - възможно ли е и при какви условия?Всички формации твърдят, че не бързат и искат този път обединението да се основава на политики и да има гаранции за устойчивостта му. Има принципно съгласие за нуждата от такова, но разговорите са в началото си и изходът им не е ясен, защото е нужно сближаване във вижданията как да изглежда този евентуален съюз.\"Искрено се надявам, че следващото обединение, независимо дали сега ще е с мое участие, или някога в бъдещето, ще бъде устойчиво\", коментира по време на днешната кръгла маса лидерът на ДБГ Димитър Делчев, като подчерта, че е важно обединението да е около общи виждания. Друг от участниците в дискусията - бившият депутат от РБ проф. Димитър Шишков, обяви, че ако тези формации искат промяна, трябва да се обединят, без да повтарят старите грешки. \"Ако този път отново се обединим и съсипем дясното - никой няма да ни е виновен\", каза той.Борислав Великов излезе с \"процедурно предложение\" (бел.ред - определение на Димитър Делчев) за работа по обединението - да се създадат работни групи, които да оформят отделните политики. \"Всеки месец или по-често да излизаме с конкретни виждания за политиките, които ни обединяват\", добави той.Лидерът на БЗНС и бивш министър на отбраната Николай Ненчев в началото на този месец също обяви, че иска обединение, но идеята му е по-различна. Той иска \"учредяване на единен политически съюз и избор на неговите лидер, ръководство и програма чрез честни вътрешни избори\".От \"Демократична България\" не смятат, че темата за лидерството е проблем. \"Важни са идеите, а не да зациклим на това каква ще бъде формата\", обясни съпредседателят Атанас Атанасов пред OFFNews. Според него обаче е добре формациите от център-ляво да покажат на демократичната общност воля за обединение.\"Процесът по създаването на \"Демократична България\" беше много тежък, но го извървяхме, без да вдигаме шум\", каза още Атанасов и добави, че и за обединението трябва да се работи по този начин, но то трябва да е между опозиционни формации, които поддържат ясна и последователна политика.И при Реформаторския блок, и при всички обединения преди това - още от началото на 90-те години - съюзите са били за политики, но разногласията не са били за тях, а заради личностни проблеми и спорове за лидерството и листи за избори.Ще има ли обща евролиста на изборите?Създаването на евентуалния нов съюз се отдалечава във времето и вероятно няма да е факт за евроизборите догодина. Въпреки това формациите обмислят механизми за явяване с единна листа. А според част от тях, ако се явят заедно, това би било добра основа за стабилно дългосрочно обединение.Атанасов обясни, че амбицията на \"Демократична България\" е да има обща листа на демократичната общност, която а даде даде възможност на личности да участват в нея. \"Целта не е да събираме абревиатури, а да се даде възможност на всички от нашите среди\", каза той по повод идеята за обща листа. Според него е добре на евроизборите да има обща листа, но това не значи, че преди това трябва да се подписват коалиционни споразумения.СДС ще се съберат на конференция на 11 ноември, на която ще бъдат обсъдени вариантите и възможностите за явяването на предстоящите избори. Тя няма да излезе с решение, а ще покаже нагласите в партията, след което формацията ще реши как ще участва във вота.\"Евроизборите са тежки избори, самостоятелното явяване, за каквото настояват гласове в СДС, е рисковано и за партията, и за дясната общност\", обясни пред OFFNews лидерът на СДС Румен Христов. Той обаче подчерта, че не вижда проблем на евровота на преден план да бъдат конкретни личности и тази идея е възможен вариант.ДБГ пък трябва да се съберат на Национален съвет в края на този или началото на следващия месец. На него те ще решават как ще се явят на предстоящите избори за Европейски парламент. По информация на OFFNews, ако дотогава няма обща формация, от партията на Делчев са готови да търсят възможности, които да устройва и тях, и \"Демократична България\". Друг вариант за ДБГ бил да се явят с \"други партии\", ако преговорите за евроизборите не постигнат успех.", "date": "2018.10.16", "title": "Десните пак търсят обединение, но не бързат и изходът не е ясен"}
{"url": "https://offnews.bg/obshtestvo/roditelskite-sreshti-da-otpadnat-poiska-bivsh-zam-ministar-690052.html", "text": "Отпадане на родителските срещи в сегашния им вид поиска директорът на 119. Средно училище \"Академик Михаил Арнаудов\" и бивш заместник-министър на образованието Диян Стаматов.Според него това ще е следствие от влизането в действие на електронните дневници.\"Достигането на информацията до всеки родител в реално време обезсмисля провеждането на срещите на родители и учители във формат цял клас. До всеки родител достига за миг, в реално време информацията за оценки, отзиви и отсъствия, става съпричастен със събития и прояви в училище\", пише той.Според него \"наличието на сегашните родителски срещи води до повече негативи, отколкото до положителен смисъл... Ползата на досегашните родителски срещи при наличието на бърза, динамична и модерна информираност обезсмисля събирането на толкова хора на едно място\".Стаматов отчита оставащата потребност от консултиране на родителите за децата им, но това - смята той - може да става лично, без организирането на родителски срещи по няколко пъти в годината.\"Индивидуалната консултация с учител има много повече смисъл и дава повече конкретна информация за родителите. Ако погледнем нормативната база, там няма разписан регламент за провеждане на родителски срещи. Но е добре след завършването на учебен срок да се проведе събиране на родителите, за да се изкажат положителното напредване в подготовката, както и тенденцията за класа\", е мнението на Стаматов.", "date": "2018.10.16", "title": "Родителските срещи да отпаднат, поиска бивш зам.-министър"}
{"url": "https://offnews.bg/obshtestvo/stroezh-blokira-dostapa-do-emblematichnata-mestnost-germankata-kraj-so-690056.html", "text": "Блокиран е достъпът до емблематичната местност \"Германката\" край Созопол. За това алармира във Фейсбук бившият директор на стопанско звено на Софийския университет Петко Горанов. По думите му в района е поставена ограда, която не позволява да се стигне до \"Германката\". На заграждението има \"Информационна табела\", според която в ограденото място ще се строят две вилни сгради с басейн. \"Днес са били поставени строителни заграждения, с които се предотвратява достъпа до целия полуостров, водещ към митичната скала „Германката“ край Созопол. Въдичарите, които са били там, са били брутално изгонени! Полуостровът и невероятните фиорди, култово място за поколения туристи и рибари, практически става частна собственост\", пише Горанов. Според табелата възложител на строежа е фирма \"Херсонес\" ЕООД, главен изпълнител е \"ББМ Инженеринг\" ЕООД, а подизпълнител - \"Хит Строй к\" ЕООД.Справка в Търговския регистър показва, че управител и едноличен собственик на капитала на \"Херсонес\" е Петър Димитров. Според информацията в регистъра заграденото място е непарична вноска към капитала на фирмата, която е учредена на 1 февруари тази година.От OFFNews потърсихме за коментар кмета на общината Панайот Рейзи, но той не вдигна телефона си.От пресцентъра на Община Созопол обясниха пред медията ни, че не знаят за какво става дума. Оттам казаха още, че най-рано утре ще могат да отговорят дали собствеността на земята е била на общината или на държавата, както и каква е причината за блокирането на достъпа.\"Германката\" е местност със скали между Созопол и Дюните, която е популярна сред скачачите. Районът е кръстен така в памет на загиналата там през 1959 година Хела Шрьодер.Ето как изглежда районът в момента:", "date": "2018.10.16", "title": "Строеж блокира достъпа до емблематичната местност Германката край Созопол (снимки)"}
{"url": "https://offnews.bg/kultura/pochina-dimitar-petrov-rezhisiorat-na-kuche-v-chekmedzhe-i-s-detc-690055.html", "text": "На 93-годишна възраст почина големият български режисьор и сценарист Димитър Петров, съобщава БНТ.Петров е режисьор на някои от най-любимите детски филми, като \"Васко да Гама от село Рупча\", \"Куче в чекмедже\", \"Таралежите се раждат без бодли\", \"С деца на море\".Димитър Петров Димитров е роден на 22 октомври 1924 г. в град Рила.Завършва през 1951 г. кинорежисура при О. Вавра и И. Вайс във филмовата академия в Прага.", "date": "2018.10.16", "title": "Почина Димитър Петров - режисьорът на 'Куче в чекмедже' и 'С деца на море'"}
{"url": "https://offnews.bg/sviat/ek-ne-pochete-viktoria-marinova-sred-zhurnalistite-zaginali-zaradi-ra-690044.html", "text": "Европейската комисия почете днес с едноминутно мълчание паметта на журналистите Дафне Каруана Галиция (Малта) и Ян Куциак (Словакия), загинали в последната година заради своите разследвания по съмнения за корупция, съобщи БТА.  Сред имената на загиналите журналисти не бе спомената убитата в Русе тв водеща Виктория Маринова. Говорител на ЕК обясни, че това е свързано с данните от разследването на нейното убийство в България и Германия.  Днес отдаваме почит на Галиция, Куциак и всеки журналист, притискан и заплашван, дори убиван, в Европа и по света, каза още говорителят. Той покани на трибуната представителя на организацията \"Репортери без граници\" Жюли Мажержак, която призова разследването в Малта да разкрие поръчителите на убийството на Галиция. Днес се навършва 1 година от убийството на Дафне Каруана Галиция. ", "date": "2018.10.16", "title": "ЕК не почете Виктория Маринова сред журналистите, загинали заради работата си"}
{"url": "https://offnews.bg/medii/iunion-ivkoni-obvini-btv-v-reket-s-reklama-690035.html", "text": "Превозвачът \"Юнион Ивкони\" обвини bTV, че излъчва фалшиви новини за фирмата с цел изнудване за рекламен договор.В остро писмо, изпратено до медиите, от компанията заявяват, че са изнудвани от телевизията. Те цитират серия от репортажи за пиян шофьор на техен автобус от Лондон до България, излъчени в новините (можете да ги видите  и ). Единият от репортажите разказва за сигнал от пътници за шофьор, който е трябвало да управлява курса от Лондон в нетрезво състояние, но благодарение на намесата на клиентите това не се е случило.Според \"Юнион Ивкони\" фактите са различни:От компанията превозвач твърдят, че този репортаж има следната предистория:Ръководството на фирмата информира още, че ще съди телевизията и други медии, които разпространвят неверни според компанията новини, и ще съобщи за още такива.bTV: Редакционният екип не се влияе от търговските взаимоотношения на медийната групаВъв вторник следобед bTV Media Group излезе с позиция по случая. В нея се казва:", "date": "2018.10.16", "title": "Юнион Ивкони обвини bTV в рекет с реклама"}
{"url": "https://offnews.bg/politika/rabotodatelite-poiskaha-pri-majchinstvo-da-ne-se-nachisliava-platen-go-690057.html", "text": "В писмо до вицепремиера Валери Симеонов и до министъра на труда и социалната политика Бисер Петков Асоциацията на организациите на българските работодатели настоява при майчинство да не се начислява платен годишен отпуск.\"Настояваме да бъдат предприети действия за съответните изменения на Кодекса на труда, като времето на отпуск, през който не е полаган труд по причини, които не са извън волята на работника и служителя, да не се взема в предвид при изчисляване на полагаемия се платен годишен отпуск и изплащане на обезщетения при прекратяване на трудовото правоотношение, като визираме основно родителския отпуск (всички текстове за отглеждане на дете до 8-годишна възраст). Считаме, че този въпрос следва да бъде оставен в полето на колективното трудово договаряне, а не да бъде уреден с императивни норми.\" - пишат от Асоциацията на организациите на българските работодатели (АОБР).В момента за времето на отпуск по майчинство се начислява и редовен платен годишен отпуск. Работодателите аргументират позицията си с решение на Съда на ЕС, съгласно което периодът на родителски отпуск не може да се приравни на период на действително полагане на труд.Според АОБР този въпрос трябва да бъде оставен в полето на колективното трудово договаряне, а не да бъде уреден с императивни норми.\"Съгласно чл. 9, ал. 2 на Кодекса за социално осигуряване, за осигурителен стаж, без да се правят осигурителни вноски, се зачита времето на платен и неплатен отпуск за отглеждане на дете, на платените и неплатените отпуски за временна неработоспособност, за отпуск за бременност и раждане и при осиновяване на дете до 5-годишна възраст. Резонно, за времето на ползване на тези отпуски, работникът и служителят получава обезщетение от държавното обществено осигуряване, а не трудово възнаграждение, тъй като не полага труд. Няма никаква причина, този период да се взема предвид, при изчисляване на размера на полагаемия се платен годишен отпуск, който има съвсем друго предназначение, а именно – възстановяване на работника и служителя от положения при работодател труд.\" - твърдят още от  Асоциацията на организациите на българските работодатели.", "date": "2018.10.16", "title": "Работодателите поискаха при майчинство да не се начислява платен годишен отпуск"}
{"url": "https://offnews.bg/futbol/vladi-gadzhev-otklonil-oferti-ot-chuzhbina-zaradi-beroe-690045.html", "text": "Бившият национал Владимир Гаджев сподели пред радио \"Хоризонт\", че е отклонил оферти от чужбина, за да подпише с Берое.Бившият капитан на Левски премина при старозагорци и вече дебютира с гол за новия си тим. Гаджев се разписа в контролата с Миньор Раднево, завършила 1:1.\"Целите на Берое и моите лични са еднакви. Затова и избрах да подпиша договор с този клуб. Отборът ме прие нормално. Колективът е страхотен.Тренирам сериозно абсолютно всеки ден и се надявам да вляза съвсем скоро в нужната форма. Кога ще се появи в игра, ще реши Александър Томаш. Той е треньор и той заедно с неговия екип ще прецени кога да ме пусне в игра.Имаше възможности и за чужбина, но предпочетох да избера клуб, чийто цели са сериозни, пред възможността да спечеля малко повече пари\", каза Гаджев.", "date": "2018.10.16", "title": "Влади Гаджев отклонил оферти от чужбина заради Берое"}
{"url": "https://offnews.bg/politika/blizo-10-000-dushi-obsadili-s-bsp-vizia-za-balgaria-690049.html", "text": "Близо 10 000 души са взели участие при обсъждането на проекта \"Визия за България\", представен от БСП.Над 160 са проведените срещи в 11 области на страната с граждани, лекари, учители, представители на малкия и семеен бизнес, членове и симпатизанти на левицата, съобщи БСП. Проведени бяха и разговори с представители на пациентски и лекарски организации, Сдружението на общинските болници, Съюз \"Произведено в България\", Национален съюз на Трудово-производителните кооперации, ЦКС, Отечествен съюз, Съюз на военноинвалидите, Общобългарски комитет \"Васил Левски\", Конфедерция на обществени организации от сигурността и отбраната, Български съюз на частните предприемачи \"Възраждане\" и много други.Десетки са предложенията и корекциите по документа от тези срещи, които предстоят да бъдат обобщени и отразени в проекта. Обсъждането на \"Визия за България\" продължава и в останалите области на страната, като акцент през следващите дни ще бъдат срещите в лечебните заведения с лекари и пациенти, уточняват от БСП. ", "date": "2018.10.16", "title": "Близо 10 000 души обсъдили с БСП Визия за България"}
{"url": "https://offnews.bg/ikonomika/api-pusna-porachka-za-111-km-patishta-za-1-7-mln-leva-690016.html", "text": "Агенция „Пътна инфраструктура“ стартира тръжна процедура за изработването на технически проекти при основния ремонт на близо 111 километра републикански пътища. Въз основа на проектите, които ще бъдат направени, след това ще се рехабилитират 2,4 км от пътя Кърджали – Маказа в град Кърджали, близо 33 км от пътя Самоков – Ихтиман, около 54 километра от пътя Бургас – Царево и над 22 км от пътя Рудозем - Смолян.Обществената поръчка е в 4 обособени позиции:Обособена позиция № 1: път І-5 Кърджали – Маказа от км 340+228 до км 342+639,41, обща дължина 2,411 км. Индикативната стойност е 34 хил. лв. без ДДС;Обособена позиция № 2: път ІIІ-822 Самоков – Живково – Ихтиман от км 2+100 до км 32+260 и от км 33+007,77 до км 35+700, обща дължина 32,853 км. Индикативната стойност е 425 хил. лева без ДДС;Обособена позиция № 3: път ІI-99 Бургас – Созопол - Царево от км 0+000 до км 20+504, от км 20+504 до км 28+514 (вариант Алепу) и от км 32+934 (съответства на км 28+514) до км 58+000, обща дължина 53,580 км. Индикативната стойност е 910 хил. лева без ДДС;Обособена позиция № 4: път ІIІ-868 Рудозем - Смолян от км 0+000 до км 20+175 и от км 20+285 до км 22+225, обща дължина 22,115 км. Индикативната стойност е 290 хил. лева без ДДС.Бъдещите изпълнители ще извършат инженерно-геоложки проучвания и геодезически замервания, конструктивно обследване на съоръженията и ще изготвят технически проекти за основен ремонт на пътните отсечки. С изработените проекти ще бъдат уточнени необходимите ремонтни дейности и тяхната индикативна стойност. Кандидатите могат да подават офертите си до 17,30 часа на 26 ноември т. г.", "date": "2018.10.16", "title": "АПИ пусна поръчка за 111 км пътища за 1,7 млн. лева"}
{"url": "https://offnews.bg/futbol/barselona-otliuspi-ronaldinio-690060.html", "text": "Ръководството на испанския гранд Барселона се отказа от услугите на бившия си нападател Роналдиньо в качеството на глобален посланик на клуба.Причината - политическите възгледи на легендата, които не съвпадат с тези на Барселона. Роналдиньо обяви подкрепата си за кандидата за президент на Бразилия Жаир Болсонар, който минава за десен популист и расист.Той е много популярен в Бразилия, като получи 46 процента от гласовете на първи тур на изборите, но мнозина смятат, че заплашва демокрацията.Заради подкрепата си, Роналдиньо получи забрана да представлява Барселона на спонсорски и клубни прояви, както и да облича екипа на отбора в турнира Купата на легендите. Роналдиньо е една от най-големите звезди, играли в Барса, като през 2005 година стана носител на \"Златната топка\".", "date": "2018.10.16", "title": "Барселона 'отлюспи' Роналдиньо"}
{"url": "https://offnews.bg/medii/razkriha-misteriata-zashto-spria-televizia-alfa-video-690019.html", "text": "Телевизия Алфа снощи спря да излъчва, но никой не разбра защо.Съветът за електронни медии не е предприемал никакви действия срещу медийката на националистите от Атака, а надписът, който Воленсидеровия канал пусна \"Телевизия \"Алфа\" спря. Питайте правителството защо\" е меко казано странен предвид участието на формацията в сегашното коалиционно управление.И все пак мистерията е разбулена. Благодарение на видео, публикувано от известния фейсбук зевзек Иван Червенков.Вижте!", "date": "2018.10.16", "title": "Разкриха мистерията защо спря телевизия Алфа (видео)"}
{"url": "https://offnews.bg/112/shofior-na-uchilishten-avtobus-pochina-zad-volana-spasi-detcata-690022.html", "text": "54-годишен шофьор на училищен микробус почина по време на движение, докато е превозвал деца след училище. Учениците не са пострадали. Инцидентът е станал вчера в кюстендилското село Слокощица.Най-вероятно става дума за инфаркт, но причините за смъртта ще установява аутопсията. \"При пристигането на колегите от дежурния екип, шофьорът е бил починал, но са го реанимирали с надеждата да го върнат към живота\", каза директорът на Спешен център-Кюстендил д-р Албена Рапатинска, цитирана от Дарик.Училищният микробус \"Мерцедес\" е спрял в оградата на къща в село Слокощица, като по него няма значими материални щети. Румен Костадинов, мъжът в чиято ограда е спрял микробуса, извежда децата, които са били в шок от превозното средство и се опитва, заедно с негов съсед да окаже първа помощ на шофьора. Жена му подава сигнал на телефон 112 и на място пристигат 2 линейки и полицейски автомобил, но мъжът почива на място.Шофьорът е успял да дръпне ръчната спирачка и да спаси децата. По случая е започнато досъдебно производство в РУ-Кюстендил, назначени са експертизи, уведомен е дежурен прокурор, информират от полицията. ", "date": "2018.10.16", "title": "Шофьор на училищен автобус почина зад волана, спаси децата"}
{"url": "https://offnews.bg/obshtestvo/su-da-propagandira-homoseksualizma-absurd-690026.html", "text": "Софийският университет излезе с остра позиция по повод твърдението на директора на дирекция \"Връзки с обществеността\" в Министерството на отбраната Александър Урумов. В своя , отразена от един от всекидневниците у нас, той критикува  към Факултета по славянски филологии.Според Урумов \"целенасочено тровят умовете и сърцата на децата ни още от детски градини, училища и университети! Лесбийки ги учат да пишат хомо-писма в Англия, лесбийки ги учат на съзнание за зло в България!...Ето това е конспектът на курса \"Политики на идентичността и различието\". Той коментира и теми от програмата, като например пише, че към темата \"Отвъд половото различие: андрогинът и машината. Половото различие и новите технологии\" е трябвало да се добави \"вибраторът като пръв приятел на лесбийката\" и т.н.От Алма матер категорично отричат да пропагандират хомосексуализма, феминизма и глобализацията.От Университета поясняват и защо обръщат внимание на написаното:В СУ определят текста като \"явна агресия срещу академичната свобода и свободата на изследванията, залегнали в основата на самата идея на университетите при възникването им преди 700 години\".Вярваме, че българското общество приема свободата за върховна ценност и ще подкрепи всяка институция, срещу която противниците на свободата насочат своята агресия и заплахи\", се казва в позицията на първия български университет.", "date": "2018.10.16", "title": "СУ да пропагандира хомосексуализма? Абсурд!"}
{"url": "https://offnews.bg/obshtestvo/bezplatno-obuchenie-po-pedagogika-v-balgarskite-universiteti-ot-dogodi-690050.html", "text": "Безплатно ще е обучението на студентите във всички специалности от професионално направление \"Педагогика на обучението\" от догодина. Това обяви министърът на образованието Красимир Вълчев на дискусия за кадрово обезпечаване на българското образование в столичното 18-о училище.Ще бъде нещо като трета стипендия за студентите, които да покриват таксите си, обясни министърът. Тези стипендии ще са само за студентите в педагогическите специалности.Това е едно от средствата за повишаване на интереса към учителската професия, която сега страда от недостиг на кадри, особено млади.До две години в системата ще липсват 10 хил. учители, а след 8 г. - 39 хил., според Янка Такева, председател на Синдиката на българските учители към КНСБ. Особено остър ще е проблемът при природоматематическите дисциплини.Друга мярка на държавата е повишаването на минималната заплата за млад учител - от 760 на 920 лв. от догодина.", "date": "2018.10.16", "title": "Безплатно обучение по педагогика в българските университети от догодина"}
{"url": "https://offnews.bg/obshtestvo/slagat-400-kashtichki-za-ptitci-v-borisovata-gradina-snimki-690025.html", "text": "400 къщички за птици ще бъдат поставени в Борисовата градина преди зимата. Близо 100 деца се включиха активно в сглобяването и украсяването на различните видове къщички и помогнаха за закачането им по дърветата. Инициативата е част от мерките, които Столична община предприема във връзка с подпомагане живота и гнезденето на птиците в лесопарка. Експертизата за избора на видове къщички и точните локации, на които да бъдат поставени, е на експертите от Българското дружество за защита на птиците. „Знаете, че в лесопарка на парк „Княз-Борисова градина\" живеят над 100 вида птици. За нас е важно да опазим това многообразие и да подпомагаме живота на птиците през зимните месеци, обясни зам.-кметът по околна среда в Столична община Йоана Христова. Голяма част от сухите и опасни за посетителите дървета, които премахнахме от парка между бул. \"Драган Цанков\" и Стадион \"Юнак\", са използвани от птиците за гнездене. Именно заради това, ние се обърнахме към експертите от Българското дружество за защита на птиците, които изготвиха анализ на необходимостта от броя и вида къщи, които да поставим компенсаторно в парка. Всички къщи ще бъдат поставени на подходящите за това места преди началото на зимата, за да са готови и да очакват най-ранните прелетни посетители на парка, които идват още през февруари, подчерта Христова. ", "date": "2018.10.16", "title": "Слагат 400 къщички за птици в Борисовата градина (снимки)"}
{"url": "https://offnews.bg/kultura/teodosij-spasov-i-ivan-shopov-predstaviat-novia-si-album-s-gost-muzika-690031.html", "text": "Двама от най-уважаваните и познати артисти на родната сцена – иконата на българската джаз музика Теодосий Спасов и международно признатият майстор на електронния звук Иван Шопов се събират отново за представянето на новия си съвместен албум, наречен InFusion (Вливане), който ще бъде представен официално в края на ноември в Пространство 108, София.Тандемът, създал този студиен запис след дълго професионално партньорство, се утвърди през годините като една от най-успешните колаборации на съвременния български (а и не само) музикален пазар.Албумът InFusion е логичното развитие на започнатия преди няколко години инструментален проект под същото име, в който музикантите изпълняваха на живо авторски, полу-импровизиран минималистичен джаз с фолклорни елементи, потопен в топла електронна атмосфера и абстрактни даунтемпо бийтове. В студийната версия емоционалният заряд на тези паметни концерти е напълно съхранен, но съдържанието му се радва на значителна еволюция.Името на InFusion (по една от композициите в албума) не е избрано случайно – то вплита в себе си множество символики – вливане на два уникални сами по себе си таланта, преливане на множество музикални стилове, размиване на границите и установените музикални стереотипи, сътворявайки по този начин нещо наистина нечувано.„Вливане“ би могло да се съотнесе и към факта, че в създаването на InFusion, Спасов и Шопов изобщо не са сами: целият проект е замислен като една вълнуваща музикална палитра, представяща творчеството на редица изявени гост-музиканти от цял свят, които оставят свой собствен почерк в композициите: изявеният полски саксофонист Гжех Пьотровски, канадският барабанист Мерлин Еторе, френският тромпетист Ерик Трюфа, ASA от Великобритания; норвежката вокалистка Рут Майер, както и перкусионистът Мино Синелу от Мартиника. От българска страна ярко присъствие в записите отбелязват пианистът Димитър Бодуров и фолклорната формация „Авигея”, с които Шопов сътвори суперуспешния проект „Канатица” през 2017 г.", "date": "2018.10.16", "title": "Теодосий Спасов и Иван Шопов представят новия си албум с гост-музиканти от цял свят"}
{"url": "https://offnews.bg/sviat/bivsha-alkoholichka-e-naj-mladata-miliarderka-spored-forbs-690027.html", "text": "Бивша алкохоличка стана най-младата милиардерка в списъка на най-богатите американци според \"Форбс\".36-годишната Линдзи Снайдър е лице на корицата на списанието този месец. Нейното богатство се оценява на повече от 3 милиарда долара.Въпреки че в миналото тя е била пристрастена към алкохола, сега е начело на верига ресторанти. Тя наследява парите си от своя баща, който през 1999 г. е починал от предозиране с лекарства, предаде БГНЕС.В юбилейният \"Форбс 400“ Снайдър разказва за своето минало, както и за трите си развода. \"Беше черен период в живота ми. До 22-годишна възраст вече бях на дъното\", споделя тя.В момента младата дама е омъжена за четвъртия си съпруг Шон Елингсън. Според Линдзи рехабилитацията, както и грешките с мъжете са я направили по-силната жена, която е днес.", "date": "2018.10.16", "title": "Бивша алкохоличка е най-младата милиардерка според 'Форбс'"}
{"url": "https://offnews.bg/ikonomika/proektat-na-ianmsp-za-organizirane-na-targovski-misii-i-forumi-prikliu-690028.html", "text": "Проект \"Организиране на търговски мисии и форуми за български производители и чуждестранни купувачи\" към Изпълнителна агенция за насърчаване на малките и средните предприятия приключи успешно. Това обявиха от ИАНМСП на пресконференция денс.Тя бе открита от изпълнителния директор на агенцията д-р Александър Минев, който приветства гостите на събитието, на което присъстваха ръководителят на проекта Борислав Димитрачков и Боряна Минчева, която е координатор.Целта на идеята бе насърчаване на интернационализацията на българската икономика чрез улесняване на достъпа на българските малки и средни предприятия до приоритетни външни пазари и осигуряване на условия за доброто им позициониране и устойчиво присъствие в международен мащаб.При изпълнение на проектните дейности се разкриват възможности за установяване на преки контакти и договаряне на съвместни бизнес партньорства между български фирми и техни чуждестранни партньори.Благодарение на реализирането на идеята са създадени условия за българските предприятия да осъществят контакти с бизнес партньори от широк спектър от сектори, включително електроника, информационни и комуникационни технологии, машиностроене, автомобилостроене, интериорен дизайн, козметика, транспорт, енергетика и други.В проекта са взели участие и фирми от целеви пазари – държави от ЕС, като Германия, Чехия, Унгария, Полша, Австрия, Малта, Италия и др., от Индия, както и такива от Близкия Изток – Катар, ОАЕ, Иран и др. страни.", "date": "2018.10.16", "title": "Проектът на ИАНМСП за организиране на търговски мисии и форуми приключи успешно"}
{"url": "https://offnews.bg/tenis/adrian-andreev-veche-e-4-ti-v-sveta-pri-mladezhite-690037.html", "text": "Младият ни талант в тениса Адриан Андреев продължава възхода си и вече е номер 4 в света при юношите. Класирането му стана факт след силното представяне на Младежките олимпийски игри.Българинът спечели сребърен медал в Буенос Айрес. В турнира на двойки финалът противопостави Андреев и Ринки Хиджиката от Австралия срещу поставените под №1 представители на домакините Себастиан Баес и Факудно Диас Акоста. Аржентинците победиха с 6:4, 6:4.Самият Андреев обаче се класира за финалния турнир при юношите на най-добрите осем в Чънду (Китай). В тази класация Андреев зае седмото място.В групите ще се играе по системата всеки срещу всеки, а първите двама ще се класират за полуфиналите. Надпреварата в китайския град ще започне след една седмица - от 22 октомври.През тази година младата ни надежда спечели US Open при двойките, а на Европейското първенство в Клостерс загуби финала.", "date": "2018.10.16", "title": "Адриан Андреев вече е 4-ти в света при младежите"}
{"url": "https://offnews.bg/obshtestvo/4-firmi-iskat-da-praviat-novite-lichni-karti-690036.html", "text": "Четири фирми кандидатстват за участие в изграждането на системата за издаването на новите лични карти в България, които ще са с повече биометрични данни.Офертите им бяха разпечатани днес на открито заседание на комисия в МВР. Предстои избирането на изпълнител.Обявената през лятото обществена поръчка \"\" е вторият опит за изграждане на системата, след като този от 2016 г. бе спрян от премиера Борисов. Тогава . .Издаването на новите документи за самоличност трябва да започне през 2019 г. Подмяната на сегашните с новите няма да е задължителна. Старите лични карти ще важат до крайния си срок на валидност, отбелязан на документа.Предвижда се изграждането на център, в който документите да бъдат произвеждани. Подаването по места се запазва и то ще става по-бързо, тъй като заявленията ще се изпращат по електронен път. На същото гише ще се получават документите.Ще има възможност за подаване на заявления за лични документи по електронен път. Обикновената поръчка остава 30 дни, а бързата - 3 дни. Променя се срокът на експресната - от 8 часа тя ще бъде от 12 до 24 часа.В електронният носител ще има биометрични данни, което позволява при гранични проверки да бъде удостоверена самоличността. Новите карти ще дават възможност за плащане на данъци и дори да се гласува електронно.Предвиждат се три нови образци документи за лица, които са подведени под наказателна отговорност. Запазват се основните видове документи - лична карта, шофьорска книжка, задграничен паспорт и удостоверение за пребиваване на чужденци. Новост е възможността за удължаване на срока на валидност на задграничните паспорти за българи, живеещи в чужбина. Те ще важат не пет, а 10 години. Петгодишен срок на валидност ще имат паспортите за деца. Въвежда се и друг нов документ - карта за пребиваване на служител на НАТО.", "date": "2018.10.16", "title": "4 фирми искат да правят новите лични карти"}
{"url": "https://offnews.bg/zdrave/veche-i-v-balgaria-kosata-mozhe-da-se-zapazi-pri-himioterapia-690017.html", "text": "Терапия, която помага за запазването и възстановяването на косата на подложени на химиотерапия болни от рак вече се прилага и в България.Системата  охлажда скалпа, което води до  (свиване) на кръвоносните съдове. Това води до намаляване или избягване на увреждането на космените фоликули, което причинява лекарственото лечение.Тя може да се прилага при различни видове рак.Производителят (, Великобритания) я прилага повече от 25 години. Създадена е от съпруга на жена, преживяла рак на гърдата. Сю Паксман губи косата си по време на химиотерапия и съпругът ѝ Глен решава да направи нещо, за да помогне на семействата, които ще минат по същия път.По света са инсталирани над 3000 охлаждащи системи, лекувани са повече от 100 хил. пациенти в 35 държави. През 2017 г. системата е одобрена и регистрирана за ефективност и безопасност от Агенцията за контрол на храните и лекарствата (FDA) в САЩ.УспеваемостОколо 75% от пациентите запазват напълно или частично косата си, така че да не им се налага да носят перука или кърпа за глава (без съществена загуба на коса). Загубата може да е от първа степен (малка) или втора степен (50% - средна загуба на коса). Успеваемостта е различна и за различните лекарствени режими. При антрациклиновите препарати е около 45%, а при таксаните - над 70%.За успех се счита 50% или повече запазване на косата. показва 89% и по-висока успеваемост на системата при 95 наблюдавани пациенти с рак на гърдата. 11% са се нуждаели от перука.В  при 54 пациента с рак на гърдата.Изследвания са проведени още в Холандия, Швейцария и Ливан. (.)Странични реакцииВъзможните странични реакции са: главоболие, усещане за дискомфорт от охлаждането (чести); гадене, замаяност (редки); изтръпване на езика, сърбеж, болки в синусите, суха кожа, болки в скалпа, втрисане (много редки).През целия период на лечение пациентите не трябва да боядисват, къдрят, изправят косата си, да я обработват с маша или връзват (на плитка, кок или опашка), да ползват екстеншъни, както и сешоар. Използва се само специализирани шампоан, балсам и четка за коса.", "date": "2018.10.16", "title": "Вече и в България косата може да се запази при химиотерапия"}
{"url": "https://offnews.bg/futbol/luis-enrike-iskal-da-ubie-futbolistite-si-na-poluvremeto-na-macha-ispa-690040.html", "text": "Селекционерът на испанския национален отбор Луис Енрике сподели, че на почивката му е идело да убие футболистите си след ужасяващото им представяне срещу Англия.Защитата на иберийците бе трагична и освен че съперникът вкара 3 гола за първите 45 минути, почти всяка английска атака носеше опасност. Ла Фурия върна два гола след паузата, но въпреки това загуби с 2:3.\"До почивката лесно ни преодоляваха, а първият им гол ни шокира. Допуснахме много индивидуални грешки, а и съперникът игра силно. По време на паузата ми се искаше направо да убия момчетата, но в крайна сметка все още всичко зависи само от нас.Срещу Хърватия определено списъкът с повикани играчи ще бъде интересен, но сега просто трябва да презаредим батерийте си.Очевидно не бе най-добрият ни ден, но не очаквахме, че ще страдаме толкова. Противникът ни наказа жестоко с три отлични атаки.Все пак хубавото е, че след това се подобрихме значително и при малко късмет можехме и да не загубим. Просто ни трябваха още 10 минути\" каза Енрике.", "date": "2018.10.16", "title": "Луис Енрике искал да убие футболистите си на полувремето на мача Испания - Англия"}
{"url": "https://offnews.bg/izvan-terena/romantikata-na-planinata-snimki-689996.html", "text": "В планината човекът разбира какво е да бъде жизнен. От високо животът изглежда по съвсем друг начин. Красивата гледка е най-безценното нещо, което може да докосне душата. Много хора могат да си го представят, но определено е по-добре да го изпитат. Спокойствие, тишина, опияняващото усещане да посрещнеш първите слънчеви лъчи високо в планината, в отсъствието на шума на града.Без злободневни грижи, извън зоната на интриги, задкулисни игри, конфликт на интереси и други цивилизационни проблеми. В планината се диша леко, свободно. Природата чисти мисълта, вдъхновява. Още по-хубаво би било, ако това бъде споделено и с любимия човек. Само си представете вие и вашата половинка да сте прегърнати под топлото одеало, гледайки звездите, които сякаш можете да докоснете с ръка.Всичко това се случва на фона на тишината, която е нарушена единствено от тихо пукащите дърва в огъня. Неприятностите са далеч зад вас и единственото нещо, което има значение е този миг да продължи колкото се може по-дълго.В планината може да се видят прекрасни гледки, вековни гори, биоразнообразие... Всъщност, цялото величие на природата. Колко хубав и романтичен свят е този!  Снимките на фотографа Милен Марков ни доближават до тази мечта. Ясно се вижда, че той е избрал най-добрата гледна точка, съчетавайки я с прекрасни идеи за композиция.", "date": "2018.10.16", "title": "Романтиката на планината (снимки)"}
{"url": "https://offnews.bg/politika/mareshki-prezidentat-se-izzhiviava-kato-geroj-ot-malchanieto-na-agnet-690039.html", "text": "С призива си всички да мълчат до избирането на изтребители, президентът Румен Радев на практика наруши българската Конституция. В чл.39 се казва: „Всеки има право да изразява мнение и да го разпространява чрез слово - писмено или устно, чрез звук, изображение или по друг начин”. Аз и парламентарната група на ВОЛЯ отказваме да мълчим! Това се казва в позиция на Веселин Марешки, лидер на ВОЛЯ и зам.-председател на парламента. В текста пише още:Недопустимо е държавният глава да настоява за мълчание, когато пред очите ни се извършва най-големият грабеж от народа ни. Вероятно президентът се изживява като герой от „Мълчанието на агнетата”. Но българският народ не е мълчаливо стадо! Позицията на Радев е знак само за едно- че и той има някакъв интерес от сделката и трепери тя да не се развали. От деня на вземането на това решение до днес всички партии гузно бягат от тази тема. Единствено ние от ВОЛЯ защитаваме парите на народа от разграбване. БСП уж бяха против, но за часове си смениха мнението, след среща на лидерката им с американския посланик. Така наречените патриоти преди изборите също бяха против, но с влизането им във властта обърнаха палачинката. Кое ги е мотивирало да се отметнат от позициите си, можем само да гадаем.ВОЛЯ настоява за широк обществен дебат и референдум за какво да се изхарчат тези близо 10 милиарда лева- за самолети ли или за здравеопазване, образование, сигурност и пенсии. Както вече сме съобщавали, при наша анкета онлайн едва 3% от запитаните са съгласни с този грабеж. Всички останали българи искат тези пари за подобряване на ключови за живота на хората сектори! И това е правилното решение. Другото е безстопанственост, задкулисие и корупция.", "date": "2018.10.16", "title": "Марешки: Президентът се изживява като герой от Мълчанието на агнетата"}
{"url": "https://offnews.bg/obshtestvo/sv-mchk-longin-bil-svidetel-na-vaznesenieto-na-isus-690008.html", "text": "При кръстната смърт на Спасителя настанал мрак и земята се разтресла, скалите се разпукали. Цялата природа се ужасила. Ужасил се и стотникът, който заедно с войниците бил на пост около Кръста, и извикал: Наистина Божи Син е бил Тоя Човек!Този бележит стотник се казвал Лонгин. Едно предание разказва, че капка света кръв от прободеното ребро на Спасителя паднала в неговите болни очи и ги излекувала.След погребението на Господа Иисуса Христа Лонгин пак стоял на стража при Гроба Господен. Той станал свидетел на Христовото възкресение. Тогава той вече изцяло повярвал в богочовека заедно с другите двама войници, които били с него на стража.Когато първосвещениците и старейшините еврейски предложили на войниците пари, за да говорят, че уж безжизненото тяло било взето от Христовите ученици, Лонгин не взел парите и открито свидетелствал за възкресението на Господа.Пилат и еврейските началници силно негодували срещу него. Те не могли да се помирят с това, че Лонгин бил най-старши от войниците дори известен на римския император. А ето, че сега е станал вестител на Възкресението. Те търсели начин да го погубят. Но той се отдалечил от тях и напуснал службата си. Лонгин приел свето Кръщение заедно с другите двама войници. След това отишъл в Кападокия, където успешно проповядвал словото Божие. След години се настанил в имението на баща си и там прекарвал в пост и молитва.Слухът за успешната проповед на Лонгин дошъл до еврейските началници. Те уговорили Пилат Понтийски да напише донос до императора и да обвини Лонгин в това, че той, като напуснал военната си служба, възбудил народа против Рим. Озлобените врагове на християнството всякак си стараели да убедят император Тиберий да осъди на смърт Лонгин и другите двама войници. Най-после успели.Главата на Лонгин била отсечена.  По заповед на Пилат била донесена в Йерусалим и хвърлена вън от града.", "date": "2018.10.16", "title": "Св. мчк. Лонгин бил свидетел на Възнесението на Исус"}
{"url": "https://offnews.bg/drugi/medalite-ni-ot-buenos-ajres-stanaha-devet-690007.html", "text": "Смесената ни двойка в акробатиката Мариела Костадинова и Панайот Димитров спечели втора титла на продължаващите в Буенос Айрес младежки олимпийски игри. Българският тандем влезе с трети резултат във финала, но там бе недостижим с общ резултат 27.850 т. Среброто е за Израел с 27.590, а бронзът за Украйна с 27.450 т. Костадинова и Димитров вече грабнаха едно злато преди седмица като част от обединен мултинационален гимнастически отбор преди седмица.Същевременно Валентин Андреев донесе пореден медал на България от младежките олимпийски игри в Буенос Айрес. 17-годишният ни талант в хвърлянето на чук извоюва сребърното отличие, след като и във втората фаза на надпреварата постигна 81.67 метра и общ сбор от двата състезателни дни 163.96 метра. Българинът беше изпреварен единствено от световния рекордьор под 18 години Михайло Кохан (Украйна), който записа най-силния резултат и във втората фаза - 85.14 метра. Той стигна до олимпийската титла със сбор от 171.11 метра.Така България вече девет медалисти и девет отличия на младежката олимпиада: 4 златни, 3 сребърни и 2 бронзови. До момента титли в отборните състезанията спечелиха стрелеца Кирил Киров, бадминтонистката Мария Делчева и двойката акробати Мариела Костадинова и Панайот Димитров, които днес завоюваха и самостоятелно злато. Адриан Андреев спечели сребро на двойки в тениса, вицешампион е и щангистът Христо Христов, а третото ни сребро дойде днес от Валентин Андреев. Бронзовите ни отличия са две - на Галя Шатова (вдигане на тежести) и Едмонд Назарян (борба). С втората си серия от опити на гюле и Яна Копчева приключи участието си на игрите. Българката се нареди на престижното шесто място с 15.24 м най-добър резултат във втората фаза и общ сбор 30.65.Двамата ни представители в модерния петобой стартираха участието си в отборната микс щафета като част от интернационални двойки. Зорница Стоилова е в дует с унгареца Шчаба Бом, а Христо Панайотов в тандем с киргизстанката Екатерина Тарева. Във фехтовката отборът на Христо се нареди 17-и, а на Зорница – 18-и. Останалите изпитания са във вторник. ", "date": "2018.10.16", "title": "Медалите ни от Буенос Айрес станаха девет"}
{"url": "https://offnews.bg/obshtestvo/sofijski-forum-za-sigurnostta-shte-diskutira-hibridnite-zaplahi-689703.html", "text": "Хибридните заплахи срещу институциите ще бъде основна тема на Софийски форум за сигурността, който ще се проведе на 16 и 17 октомври в СУ \"Св. Климент Охридски\".Конференцията се организира от катедрата по политически науки на Софийския университет.В уводния панел участие ще вземат президентът Росен Плевнелиев, експремиерът и преподавател в НБУ Иван Костов, бившият председател на парламента Александър Йорданов, бившите министри на отбраната Велизар Шаламанов, Тодор Тагарев, Николай Ненчев, доц. Златогор Минчев от Института по информационни и комуникационни технологии към БАН, ексдепутатът от НДСВ Минчо Спасов и др.На форума са поканени лектори от чужбина.Откриването му е в 9.30 часа на 16 октомври в Огледалната зала на Софийския университет.", "date": "2018.10.16", "title": "Софийски форум за сигурността ще дискутира хибридните заплахи"}
{"url": "https://offnews.bg/interviu/svetlio-vitkov-triabva-li-da-badem-klosharite-na-evropa-689982.html", "text": "Г-н Витков, Политическа група 5 в Столичния общински съвет внесе доклад за иницииране на местен референдум за изграждането на инсталация за горене на RDF отпадъци в София.  Защо сега, след като решението е взето преди години?Ние от ПГ 5 последователно водим политиката си по отношение на изграждането на инсталацията за горене на RDF/битови отпадъци вече три години. Решението може да е взето, но инсталацията все още не е изградена и средствата от ЕЦБ не са усвоени.Ние не сме против изграждането на такава инсталация. Ние сме за изграждането на модерен завод не само с най-нова технология за горене на RDF/ битови отпадъци, но и с по-ефективно оползотворяване на отпадъка. Не е ли редно да се стремим към по-модерни и алтернативни решения за горене на отпадъци, вместо да вървим десетилетия след европейците – да купуваме стари мотриси, стари трамваи и т.н. Трябва ли да бъдем клошарите на Европа?Заемът, който ни дава европейската банка, е за управление на отпадъците. Този завод може да бъде на много по-високо ниво, както е заводът в Любляна, например. От ПГ 5 искаме да бъдат разгледани и дебатирани от експерти всички алтернативни възможности, за да бъде избрана най-добрата за столичани.Свързано ли е искането ви точно сега с предизборната кампания за евровота и местните избори догодина?Свързано е преди всичко с това, че ПГ 5 и Глас Народен сме опозиция на управляващите, коректив, даващ алтернативни и често по-добри решения от предложените, а за изборите догодина - естествено, че всеки политически субект ще се позиционира от сега в СОС.Местният референдум е последния ни инструмент, с който можем да се противопоставим на избора на решение на управляващите.В СОС Герб има 30 общински съветника и реално им е нужен още един глас, за да имат мнозинство, необходимо, за да минават решенията им. Повечето решения на ГЕРБ са подкрепени от общинските съветници на РБ (по-конкретно СДС и ДБГ) и Обединени патриоти. Свидетели сме и на такива фарсове, в които председателят на ДБГ се опитва да се заяви като организатор на протест, докато общинския им съветник застава точно на обратната позиция и заклеймява протеста.Затова и избрах да влезна в общинския съвет, а не да се изживявам като партиен вожд, защото няма механизми, с които да задължиш общинските си съветници да спазват решенията на рководството. В този смисъл, в СОС има три партии, чиито общински съветници спазват партийна дисциплина: ГЕРБ, БСП и Глас Народен. При останалите е - всеки сам за себе си! За местния референдум се обърнахме към всички общински съветници – СДС, ДБГ, Патриоти, Сердика..... никой от тях не пожела да се подпише под доклада. За мен е политическа шизофрения да бъдеш патерица на управляващите и да се надяваш, че след това при избори някой ще гласува за теб.В предизборните кампании очаквам тези, които през този мандат подкрепяха безропотно всяко решение на Герб, да се заявят като алтернатива. За това считам, че в следващия общински съвет ДБГ, СДС, Сердика няма да имат представители, а и не е виждам смисъл.Кое точно ви притеснява - технологията за изгаряне на отпадъците или мястото на инсталацията в ТЕЦ София?Като цяло ме притеснява глобалното затопляне, но за инсталацията основните ни опасения са, че избраната технология е твърде остаряла, има опасност да замърси допълнително въздуха в столицата и да застраши здравето на хората, живеещи в близост. Колкото до мястото – нека попитаме хората, които живеят в тези квартали какво мислят, а не да им се построи инсталация и после, когато се окаже, че замърсяването на въздуха е с високи норми, да се извиняваме.Като гражданин с адресна регистрация в ж.к. Сердика, а не като политик и общински съветник, не успях да бъда убеден в това, че изграждането на точно тази инсталация на територията на Топлофикация, няма да застрашава здравето на родителите ми.И всъщност, защо не попитате някои от тези граждани, които посетиха завода за отпадъци във Виена на организирано от Столична община пътуване, за да чуете какво са разбрали те. Все пак ВИП гражданин бе и Руслан Мъйнов от „Комиците”, чието предаване обикаляше предизборно за ГЕРБ. Ако не друго, поне ще ви разсмее.Как отговаряте на доводите, че така ще загубим пари от ЕС?Вече сме загубили голям процент от съфинансирането по проекта от ЕЦБ. Два пъти. Рискът, че ще загубим пари от ЕС ли е по-важен или избора на най-добро решение за управление на отпадъците?Става дума за ефективно управление на проекта. Считам, че е важно за столичани да се запознаят с темата в дълбочина, за да няма после – какво го мислехме, а какво стана. Същото като с ремонтите.А и забравяме въпроса кой ще връща тези пари? Топлофикация с огромния си дълг или софиянци, чрез увеличение на местните данъци и такси? Във формат “политическа група 5” ли ще се явявате на избори за местна власт?ПГ 5 е група в СОС, а не регистриран политически субект. С колегите от от групата работим добре, имаме установени правила, които до момента спазваме. Приоритетите на групата формулирахме още в началото на мандата ни – достъпна градска среда, зелена столица, интегриран градски транспорт, прозрачна, дигитална и културна община.В момента търсим подходящата форма за явяване. В действителност, от ПГ 5 единствените представители на партия сме ние с Венци - Глас Народен. Останалите колеги са независими и граждански квоти.   Преференциите дават възможност за преподредба на листата, но нормално е всеки да иска да е на по-челна позиция.За да съм максимално откровен ще кажа, че за момента няма твърди уговорки. Всеки от колегите има своите планове и визия. Ако успеем да ги уеднаквим, ще се явим в една листа, ако не, всеки ще избира сам пътя си.Какво смятате, че ще промени оставката на зам.кмета по транспорта Евгени Крусев, която поискахте?Поискахме оставката на ресорния зам.-кмет заради некачественото изпълнение на ремонтите в София и заради липсата на текущ надзор. Ремонтите на ул. Граф Игнатиев не са изключение, а пореден случай на некачествен ремонт.Глобата от 1,2 млн. лв. е заложена в договора на фирмата изпълнител, което означава, че тя я е заложила в разходите си, а общата стойност на ремонта е 24 млн.лв. с ДДС. 5% глоба дали стигат, за да дисциплинират фирмата да извърши качествен ремонт? При положение, че виждаме “фасадата” некачествена, можем само да гадаем какво е качеството на подземните ремонти и дали гаранционният срок от 8 години ще издържи.А до какво ще доведе и какво ще промени оставката? До назначаването на зам. кмет по транспорта, който ще изпълнява задълженията си съвестно, а в мечтите си можем да повярваме, че може да доведе и до смяна на модела на управление на столицата.", "date": "2018.10.16", "title": "Светльо Витков: Трябва ли да бъдем клошарите на Европа?"}
{"url": "https://offnews.bg/politika/ministar-pavlova-na-kitajski-investitcionen-forum-v-praga-690029.html", "text": "Министърът за Българското председателство на Съвета на ЕС Лиляна Павлова е сред гост-лекторите, които откриха Китайския инвестиционен форум в Прага днес. Срещата под мотото: „Възможности и предизвикателства в сътрудничеството между 16+1\", се провежда в рамките на инициативата „Един пояс, един път\" под патронажа на президента на републиката Милош Земан, съобщиха от министерството на председателството. Министърът за Българското председателство е на двудневно работно посещение в чешката столица по покана на Чешко-китайската камара за сътрудничество и Китайският Център за Икономическо Сътрудничество – CECC, които са домакини и организатори на събитието.Инициативата за сътрудничество между Китай и страните от Централна и Източна Европа (ЦИЕ) в рамките на платформата „16 + 1\" се превръща в нов и важен елемент в отношенията между страните от Европа и Китай, работещ на принципа на стабилност, добра воля и търсене на общи решения при пълно съответствие на регламентите и принципите на ЕС, на равно третиране и взаимна изгода.Инициативата днес е и в изпълнение на Насоките от София, приети от министър- председателите на страните от формата, който се проведе на 7 юли 2018 г. у нас.", "date": "2018.10.16", "title": "Министър Павлова на китайски инвестиционен форум в Прага"}
{"url": "https://offnews.bg/obshtestvo/na-9-mesta-bez-voda-v-sofia-dnes-na-chast-ot-tiah-po-12-chasa-689968.html", "text": "\"Софийска вода\" временно ще прекъсне водоподаването в части от столицата днес, съобщиха от дружеството.Подмяна на сградно водопроводно отклонение на ул. „Стефан Караджа“ в село Горни Богров налага спиране на водоподаването от 10:00 до 18:00 часа в района на селото.Изграждане на сградно водопроводно отклонение на ул. „Тодор Каблешков“ в кв. „Манастирски ливади“ налага спиране на водоподаването от 10:00 до 19:00 часа на ул. „Тодор Джебаров“ от ул. „Тодор Каблешков“ до №55, магазин „Лидл“. Във връзка с подмяна на уличен водопровод на ул. „Без име“ в ж.к. „Хиподрума“ се налага спиране на водоподаването от 09:00 до 19:00 часа на бл. 31, бл. 32, бл. 33, бл. 34.Заради подмяна на сградно водопроводни отклонения на ул. „Боровец“ и ул. „Отдих“ в кв. „Кумарица“, община „Нови Искър“, се налага спиране на водоподаването от 09:30 до 15:30 часа на ул. „Боровец“ и военни блокове на ул. „Летец“ от бл. 1 до бл. 15, ул. „Отдих“ от ул. „Шопска“ до ул. „Заводско шосе“. Поради подмяна на пожарен хидрант на ул. „Панорама“ в кв. „Симеоново“, се налага спиране на водоподаването от 10:00 до 17:00 часа на ул. „Панорама“,ул. „Витошки езера“, ул. „Мишова орница“, ул. „Синьо лято“, ул. „Горска ела“, ул. „Митрополит Партений Зографски“, ул. „Боримечката“, ул. „Чичовци“, ул. „Златен век“, ул. „Здравец“, ул. „Крайречна“, ул. „Каменица“, ул. „Боровец“, ул. „Еминица“. Инвестиционен проект за реконструкция на уличен водопровод на ул. „Народен герой“ в кв. „Овча купел“ налага спиране на водоподаването от 09:00 до 21:00 часа на ул. „Народен герой“, ул. „Любляна“, ул. „Калояново“, ул. „Букет“. ул. „Любляна“ №34 , 34 Б, търговски обекти по ул. „Любляна“ от ул. „Народен герой“ до ул. „Калояново“. С понижено налягане ще бъде: ул.“Любляна“, ул. „Букет“, ул. „Войводина могила“, ул. „Народен герой“, и СУ 66 Филип Станиславов. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Монтаж на спирателен кран на ул. „Калина Малина“ в жк. „Гео Милев“ налага спиране на водоподаването от 10:00 до 17:00 часа на ул. „Хемус“ от ул. „Симеонов век“ до ул. „Светлоструй“, ул. „Калина Малина“, ул. „Горазд“. Ремонт на сградно водопроводно отклонение на бул. „Илиянци“ в кв. „Военна рампа“ налага спиране на водоподаването от 10:00 до 19:00 часа на ул. „Илиянци“, ул. „Проф. Иван Георгов“, ул. „Първа Българска армия“. Пресвързване на уличен водопровод на ул. „Сашо Николов - Сладура“ в жк. „Кръстова вада“ , се налага спиране на водоподаването от 09:00 до 21:00 часа на ул. „Сашо Николов - Сладура“ от ул. „Асен Йорданов“ до ул. „Борис Руменов“. ", "date": "2018.10.16", "title": "На 9 места без вода в София днес, на част от тях по 12 часа"}
{"url": "https://offnews.bg/sviat/pochina-pol-alan-saosnovateliat-na-majkrosoft-690010.html", "text": "Съосновалят на Майкрософт Пол Алън почина на 65 години след усложнения от рак.Алън призна преди две седмици, че заболяването му се е върнало, след като се подложи на лечение през 2009 г. Тогава лекарите заявиха, че са оптимисти за резултата.Бил Гейтс, който заедно с Пол Алън основа \"Майкрософт\" през 1975 г., заяви, че е съкрушен от загубата на „един от най-старите си и скъпи приятели.Алън напуска Майкрософт през 1983 г. и основава инвестиционно дружество с централа в Сиатъл. Състоянието му се оценява на 20 млрд. долара, според списание „Форбс”.", "date": "2018.10.16", "title": "Почина Пол Алън, съоснователят на Майкрософт"}
{"url": "https://offnews.bg/temida/shefat-na-dzhi-pi-grup-satanizirat-ni-razgovorat-shte-prodalzhi-v-sa-690011.html", "text": "\"Сатанизират ни и разговорът ще продължи в съда. Винаги сме спазвали законите в тази страна. Определени групи от хора, които имат определени интереси, ни сатанизират и ни вкарват в режим на карантина, изолират ни\". Това заяви изпълнителният директор на строителната компания \"Джи Пи Груп\" Владимир Житенски.След разследване на \"Биволъ\" прокуратурата започна проверка на дружеството, което спечели поръчки за десетки милиони левове по време на управлението на ГЕРБ, за злоупотреби с евросредства. Главният прокурор Сотир Цацаров обясни, че се разследва за пране на пари и физическо лице, свързано със строителната компания \"Джи Пи Груп\".Държавното обвинение наложи и запор на паричен превод на 14 млн. евро от България към чужда банка във връзка с казуса \"Джи Пи Груп\". Владимир Житенски обясни, че компанията сама е решила да се оттегли от спечеления търг за изграждането на тунел \"Железница\", който е част от трасето на магистрала \"Струма\". България получи европейско финансиране за магистралата и ако не изпълни последната отсечка от трасето в срок, може да изгуби всички средства, получени за магистралата през последните години.", "date": "2018.10.16", "title": "Шефът на Джи Пи Груп: Сатанизират ни. Разговорът ще продължи в съда"}
{"url": "https://offnews.bg/futbol/sega-norvegia-shte-vidi-kade-e-graovsko-kade-e-haling-689981.html", "text": "Защитникът на бългрския национален отбор Николай Бодуров е прав. Ще бъде голямо \"джасане\" срещу Норвегия. Двубоят от Лига С, Група 3 на Лига на нациите ще бъде сериозно изпитание за \"лъвовете\".Не само във футболно, но и в танцувално отношение двете държави има какво да покажат. Вероятно за някои е изненадващо, но норвежките танцьори могат да се похвалят със завидна техника в краката. В танците на скандинавската държава се наблюдава огромно разнообразие, което включва сериозно обхождане на сцената, скокливи движения, клякания, обиграване на реквизит и пляскания с ръце.Това са ключови елементи, с които разполагат и българските танци. Норвежците имат и още едно сериозно качество - въртене на манеж, което е сравнително рядко срещано на родната сцена. Това предразполага двата вида културни езици на тялото към сериозно надиграване.Точно това ще се случи и в Осло тази вечер от 21:45 часа - едно здраво надиграване на зелената сцена, където физически здравите домакини ще покриват огромна част от терена. \"Лъвовете\" разполагат само с една победа срещу селекцията на Норвегия в последните 34 години - постигната на 9 септември тази година (1:0). Неприятна статистика, на която българите трябва да отговорят подобаващо. Но как?Отговорът е ясен - колектив. В последните си мачове футболистите на селекционера Петър Хубчев демонстрираха страхотна отборна игра и успяха да постигнат три поредни успеха в Лигата на нациите именно заради това. Така е и в танците. На сцената българските движения са значително по-привлекателни, благодарение на масовката. Хванем ли се заедно рамо до рамо, нямаме спиране. В момента, в който покажем колективност, настроението се повдига и тогава сме в състояние да изринем земята от бързи и динамични движения.Както на сцената, така и на терена, скандинавците залагат на индивидуалните изяви. Тази вечер ще разберем кое ще свърши по-добра работа - индивидуалният норвежки Халинг или колективното Граовско + Шопска двойка в бързо темпо.", "date": "2018.10.16", "title": "Сега Норвегия ще види къде е Граовско, къде е Халинг"}
{"url": "https://offnews.bg/dw/balgarite-v-germania-pristigashtite-sa-mnogo-poveche-ot-zaminavashtit-690058.html", "text": "През 2017 година пристигналите в Германия българи са били с 30 000 повече от онези, които са напуснали страната. Това става ясно от актуални данни на Федералната статистическа служба. През 2017 година в Германия са се заселили 1,55 милиона души, като близо 90% от тях не притежават германски паспорт. Същевременно страната са напуснали над 1,1 милиона души, 865 000 от които са чужденци.Това става ясно от данните на Федералната статистическа служба във Висбаден, публикувани в началото на седмицата. Според тях, през 2017 т.нар. \"нетна миграция\" e 416 000 души. За сравнение: през 2016 пристигналите в Германия бяха с 500 000 повече от напусналите я. А през 2015, по време на голямата бежанска криза, дошлите в страната бяха с над 1,1 милиона повече от тези, които се изселиха от Германия.Какви са тенденциите през 2017?Най-многобройната група преселници са гражданите на страни-членки на ЕС: т.нар. \"нетна миграция\" при тях е 239 000 души. На втора позиция се нарежда Азия - с \"нетна миграция\" от 140 000 души, следвана от европейските страни извън ЕС (60 000) и от Африка (35 000).Причината за първото място на страните от ЕС се крие най-вече в миграционните потоци от Румъния, Полша, Хърватия и България. През 2017 година от тези четири страни \"нетната миграция\" представлява съответно 73 000, 34 000, 33 000 и 30 000 души. В случая с българските граждани това означава: през 2017 години заселилите се в Германия българи са били 45 000, а напусналите страната - 15 000.Същевременно все по-малко испанци и гърци се заселват в Германия. Икономическата криза в тези страни беше преодоляна и хората започнаха да съзират повече шансове за професионална реализация. Миграцията от Полша също е намаляла наполовина в сравнение с 2013 година. Още по-силно пък е намалял броят на унгарците и словенците, заселващи се в Германия.Класическите страни на бежанците - Сирия и Ирак - се нареждат съответно на второ и шесто място. Броят на мигрантите от тези две страни обаче намалява драстично, тъй като т.нар. балкански маршрут беше затворен.И докато бежанците от Сирия и Ирак намаляват, в Германия пристигат все повече турци. Само за една година броят на турските мигранти се е увеличил тройно. Само за сравнение: от 2006 до 2015 година, само с едно изключение, турците, които са напускали Германия, са били повече от тези, които са пристигали в страната.А хората от Балканите?През изминалите години броят на пристигащите от Сърбия, Албания и Косово се променяше драстично. През 2015 година \"нетната миграция\" от тези три страни е била общо 75 000 души. След като обаче Германия сключи политически споразумения с тях, през 2016 \"нетната миграция\" стана отрицателна - тогава хората от тези страни, напуснали Германия, бяха с 42 000 души повече, отколкото онези, които дойдоха в страната. През 2017 година балансът отново беше положителен - пристигналите от тези три балкански страни бяха с общо 4200 повече от онези, които напуснаха Федералната република.", "date": "2018.10.16", "title": "Българите в Германия: пристигащите са много повече от заминаващите"}
{"url": "https://offnews.bg/obshtestvo/drogiranite-zad-volana-skochili-10-pati-drusat-marihuana-i-amfetamini-690012.html", "text": "10 пъти е скочил броят на шофьорите, седнали дрогирани зад волана, за три години. През 2014 г., когато започна да набира скорост акцията по тестване на водачите за наркотици, имахме 50 до 100 проби на година. 2017 г. завършихме с близо 1000 проби от шофьори, изпратени за потвърдителен лабораторен анализ, заяви началникът на Токсикохимична лаборатория към Клиниката по спешна токсикология във ВМА доц. д-р Васил Атанасов по БНР. През последните 2 години се наблюдава и ръст на комбинираната употреба на наркотици от шофьорите, съобщи доц. Атанасов. По думите му по нашите пътища дрогираните шофьори най-често са употребили марихуана плюс амфетаминов тип стимуланти. На първо място метаамфетамин, а на второ място кокаин, уточни експертът.75-80% от всички изследвания показват тези комбинации с трева, а шофьорите са на възраст между 18-30 години, каза още доц. д-р Васил Атанасов. ", "date": "2018.10.16", "title": "Дрогираните зад волана скочили 10 пъти, друсат марихуана и амфетамини"}
{"url": "https://offnews.bg/politika/gen-atanasov-bojko-borisov-pravi-pomen-s-chuzhda-pita-690015.html", "text": "„Бойко Борисов нарежда да се спрат някакви сделки, което означава, че нарежда да се пуснат тези сделки. Свидетели сме на едноличния режим на Борисов”. Това обяви в предаването „Тази сутрин” ген. Атанас Атанасов, председател на ДСБ.По думите му в България очевидно има много пари, след като се раздават такива подаръци като този на Георги Гергов – 43 млн. лв. по сделка за имот във Варна.Според Атанасов по този начин премиерът и лидер на ДСБ Бойко Борисов си купува влияние в „т.нар. опозиция” в БСП. Тя затова тази опозиция е бутафорна, уточни лидерът на ДСБ.Относно реакцията след убийството на телевизионната водеща Виктория Маринова в Русе той смята, че чуждите медии са съобщили просто, че това (бел. ред. – убийство на журналист) може да се случи в България.", "date": "2018.10.16", "title": "Ген. Атанасов: Бойко Борисов прави помен с чужда пита"}
{"url": "https://offnews.bg/112/v-pirogov-se-boriat-za-zhivota-na-momche-blasnato-na-peshehodna-patek-690013.html", "text": "19-годишно момче е с опасност за живота, след като беше блъснато от лек автомобил на пешеходна пътека снощи в Своге.Свидетели на инцидента разказаха, че до сблъсъка се е стигнало, след като автомобил тръгнал да изпреварва друг и така водачът му не видял пешеходеца.Според местните хора на участъка често се кара бързо и тежки инциденти се разминават буквално на косъм.", "date": "2018.10.16", "title": "В Пирогов се борят за живота на момче, блъснато на пешеходна пътека в Своге"}
{"url": "https://offnews.bg/112/piana-zad-volana-izdisha-3-26-promila-v-dregera-690043.html", "text": "40-годишна софиянка шофира с 3,26 промила алкохол, тя е задържана за 24 часа.Дрегерът е отчел 3.26 промила алкохол в издишания от жената въздух. Тя била спряна за проверка от автопатрул на Районното управление - Сливница в понеделник на главен път 1-8.Срещу нея е започнато бързо производство, съобщиха от ОДМВР-София.", "date": "2018.10.16", "title": "Пияна зад волана издиша 3,26 промила в дрегера"}
{"url": "https://offnews.bg/kultura/nov-roial-biozendorfer-pristiga-v-zala-balgaria-za-kontcerta-na-dora-d-690014.html", "text": "Най-новият модел „Бьозендорфер“ пристига в зала „България“ заедно с пианистката Дора Делийска за концерт, посветен на празника на Унгария. Младата българка, която гради кариерата си в Европа, ще бъде солист на Софийската филхармония на 20 октомври.Инструментът, на който тя ще свири (280 Vienna Concert) съчетава брилянтна нова механика и „пеещия“ звук, с който тези рояли са известни. От 8 години Дора Делийска е представителен изпълнител на пианата „Бьозендорфер“.През последните години Дора Делийска се утвърди като един от водещите и най-интересни клавирни изпълнители. Световната критика оценява високо нейните концертни изяви, аудио и видео записи. С обширния си репертоар от Бах до Капустин, с нетрадиционните си идеи и проекти, Дора Делийска не спира да търси нови начини да придаде нова перспектива на клавирната музика. Живее във Виена и има редовни концертни изяви там – в Музикферайн и Концертхаус, в концертните зали „Ямаха” и „Бьозендорфер”. През 2010 г. дебютира в Южна Америка с Моцартовия концерт № 20, KV 466, който изпълнява с „Оркеста дела сиудад де лос рейес“ в Лима, Перу. Много успешен дебют прави и в Азия през 2012 г. Често свири на Музикалния фестивал „Бьозендорфер” в Банкок, Тайланд, и е член на фестивалното жури там, а през 2015 очарова и публиката в Катар. Голямото ѝ концертно турне в Китай през 2017 г. е съпроводено от майсторски класове. Впечатляващи са нейните изяви като солист и камерен музикант в много страни на Европа: Австрия, Холандия, Белгия, Швейцария, Словакия, Хърватия, Словения, Италия, България и др.На концерта в зала „България“ Дора Делийска ще представи Унгарска фантазия за пиано и оркестър от Ференц Лист под диригентството на Габор Холерунг. Ще прозвучат още „Танци от Галанта“ на Золтан Кодай и Концерт за оркестър от Бела Барток.Билети на цени от 12 до 25 лв. Могат да се намерят на касата на зала „България“, eventim,bg, epay,bg и ticketsbg.com.", "date": "2018.10.16", "title": "Нов роял Бьозендорфер пристига в зала България за концерта на Дора Делийска"}
{"url": "https://offnews.bg/futbol/despodov-mozhe-da-zaigrae-pri-ronaldo-690018.html", "text": "Представители на италианския Дженоа следят изкъсо изявите на национала Кирил Десподов.Агенти на клуба от Сериия А, в който за известен период от време се подвизаваше и друг българин - Андрей Гълъбинов, са гледали на живо двубоя България - Кипър, спечелен от нашите с 2:1. Те са следили специално играта на нападателя на ЦСКА Кирил Десподов, съобщава \"Тема спорт\".Десподов е оставил добри впечатления у пратениците на Дженоа, които са били категорични, че ще продължат да следят изявите на младия футболист. Те са останали впечатлени от бързината на играча и играта му един на един.Преди няколко години като част от юношеския национален тим до 17 години Кирил Десподов бе силно желан от Лацио. Той е в полезрението и на гръцкия гранд Олимпиакос.Италианската Серия А отново си връща блясъка и интереса по света, след като една от най-голямите актуални звезди във футбола Кристиано Роналдо прие офертата на Ювентус.", "date": "2018.10.16", "title": "Десподов може да заиграе при Роналдо"}
{"url": "https://offnews.bg/nashite-avtori/duel-v-pisma-i-evgenij-dajnov-kam-toncho-kraevski-pravilata-na-muske-690030.html", "text": "Драги Тончо,Много ми допадна, признавам, идеята на моя отдавнашен приятел и съратник Владо Йончев за писането на тия „публични” писма. Най-малкото – този жанр има дълга и достойна история, отпочната от Едмънд Бърк с A Letter To a Gentleman At Paris.По времето, когато България се титуловаше Народна Република много обичах да пиша писма – истински, на хартия и предимно на ръка. Пишех си най-вече с приятели в Англия и СССР – задгранично, така да се каже. На практика, освен писма, нямаше друг начин да се поддържат отношения през граница. А на границата едни мустакати батковци отваряха писмата – и моите навън, и въшните към мен – за да ги прочетат. После ги залепяха с лепкава и доста миризлива тъмнокафява слуз, наричана тогава „канцеларско лепило”. То живееше в едни такива големи мастилници, с бучната в средата четка. Тя, разбира се, винаги беше покрита със засъхнало лепило и втвърдена като кокал. Мажейки с нея, нямаше как да се получи нито равна линия, нито пък равномерно покритие.Та пристигаха писмата, разлепени и залепени наново, с видна отдалеко тъмнокафява бразда, повече или по-малко несъвпадаща с ръба на капачето на плика. Да се знае, че властта те държи под око. Че нямаш тайни.Кой знае какво са си мислили моите английски приятели, за последно виждали канцеларско лепило в черно-бели филми за Втората световна война: „Абе тия в България нямат ли някакви по-съвременни лепила?”. Руските ми приятели знаеха, за какво иде реч. Както и аз.Сега поне доброволно „отварям” тия писма за всички желаещи, защото и другата идея на Владо ми харесва – „Дуел” с писма.Още в мига, в който той спомена „дуел” се сетих за първите страници на „Тримата мускетари”. Сещаш се: язди д’Артанян към Париж смешната си жълта кобила и в една страноприемница се натъква на граф Рошфор. Който, разбира се, се подиграва на жълтата кранта на 18-годишния провинциалист. Д’Артанян го предизвиква на дуел, както е редно между джентълмени. Но за Рошфор д’Артанян не е никой; и затова графът, вместо да извади шпагата си, нарежда на слугите да пребият бъдещия мускетар с тояги.Което си е метафора за онова, което в последните години се случва в нашите общества. Хората вече не дебатират помежду си по правила, според които дължиш на опонента уважение, изслушваш го внимателно и си готов, под напора на добре аргументирана негова позиция, да промениш нещо в своята. Както правилата на дуела, така и правилата на дебатирането са измислени, за да сложат рамка на безкрайното насилие и на безкрайната грозота в отношенията, на които човеците са способни.И изведнъж – и то навсякъде из цивилизования свят – на терена на дебатирането нахлуха тълпи слуги, размахващи сопи, които светкавично правят „мечка” на всеки, който се опитва да се дуелира по правилата. Вместо добре построени аргументи, стъпили върху прочетени и разбрани книги – псувни и закани. Вместо вникване в отсрещната позиция - мигновено „профилиране” на нейния подръжник: соросоид, джендър, толераст и пр. Вместо елегантно дефанзивно завъртане и отвръщане на тезата с теза – светкавично заливане на личността на опонента със самосвал с фекалии.Вместо на терена да имаме джентълмени, спорещи по правилата и готови след спора да са приятели – имаме различни глутници слуги, които имат намерението да осакатяват отсрещната страна, защото я мразят до степен да желаят тя да не съществува физически.Онези (с претенции за мислители) – и от крайноляво, и от крайнодясно – които се опитват да легитимират това безобразие, първо обърнаха гръб на равенството „а ла Кант”, после за малко си поиграха с „признание” а ла Хегел, но бързо им доскуча.Накрая се изцепиха: „Идентичност!”. Ако си хуту, задължително трябва да мачкаш тутсите. Инак не си съвпадаш с идентичността и си един вид предател...Всъщност, когато Тодор Живков сменяше имената на турците в Народната република, пак ставаше същото. „Нас ни учат, че щом сме българи, трябва да мразим турците – а тази тука девойка тръгнала с шалвари!” – изръмжа нейде през 1987-ма една лелка в трамвая, сочеща с пръст моя приятелка от Художествената академия, която се беше турнала в шалвари. Нарочно, разбира се, като протест. Но ето: още пропагандата на БКП, в последните си гърчове, лансира идеята за „идентичност”, със съпътстващата я омраза.От бай Тошо, през Кант, Хегел и Стив Банън и – война на всеки срещу всеки, точно по Хобс.Тия хора не разбират ли, че правилата на сблъсъка – дуел ли, дискусия ли, война ако щеш - са измислени, за да можем да живеем заедно, без всеки ден да се избиваме? И че ако тези правила ги няма – избиваме се. Защото, ако няма правила, има само племена. А целта на всяко племе е да изтреби съседното. Още Леви-Строс го е писал в „Тъжните тропици”.И все пак като че индианците по Амазонка не се мразят толкова, колкото напоследък се мразим ние. От време на време се колят, но помежду кланетата не изгарят от омраза. Гледат си другата работа. А ние, тъй като не сме обречени да тичаме из джунглата всеки ден за да ловим по някоя змия за вечеря, имаме лукса да пълним цялото налично време с омраза.Няма да се „дуелирам” с теб за кефа на слугите със сопите, а – за да подпомогна, доколкото мога, възстановяването на представата, че трябва да има правила. Но още отсега (признавам си без бой с тояги) предвкусвам чисто гаменското удоволствие, което ще изпитам, когато хора от моята среда скочат да ми се карат, че те „легитимирам” теб, реакционера; и още повече ще се развеселя, когато твоята среда ти скочи, че легитимираш мен, соросоида.Eвгений", "date": "2018.10.16", "title": "Дуел в писма I. Евгений Дайнов към Тончо Краевски: Правилата на мускетарите"}
{"url": "https://offnews.bg/obshtestvo/nov-konkurs-za-ploshtad-sveta-nedelia-spirat-obshtestvenata-porachk-690062.html", "text": "Нов конкурс за концепция за пл. „Света Неделя“ ще обяви Столична община. Обществената поръчка, която бе обявена на 17 септември, ще бъде спряна. До месец ще бъде обявена нова процедура, каза председателят на Камарата на архитектите в България Борислав Игнатов по бТВ след среща с главния архитект на София Здравко Здравков и ръководството на КАБ. „Бяха заложени чисто финансови и бизнес критерии за подбор на екипи, които да представят проектни предложения – оборот на фирмата, брой на служителите, брой изпълнени обекти. Това автоматично ограничава голяма част от практикуващите архитекти в България и в чужбина”, коментира Игнатов. По думите му при новите условия ще отпаднат финансовите ограничения за фирмите, които участват. Новите условия в конкурса ще бъдат уточнени с юристите на Камарата и на Столична община.Целта е да отпаднат финансовите ограничения, така че повече бг архитекти да представят идеите си за визията на площада. Изискването за опит при при проектирането на обществени пространства остава. ", "date": "2018.10.16", "title": "Нов конкурс за площад 'Света Неделя', спират обществената поръчка за проект"}
{"url": "https://offnews.bg/obshtestvo/22-mln-lv-shte-badat-investirani-za-podobriavane-na-gradskata-sreda-690038.html", "text": "22 млн. лв. от Оперативна програма „Региони в растеж\" ще бъдат инвестирани в социална, образователна, пътна, административна инфраструктура и подобряване на градската среда в Перник.Това каза днес министърът на регионалното развитие и благоустройството Петя Аврамова при посещението си в града. \"С тези средства градът ще се превърне в едно привлекателно и желано място за живот\", допълни тя.В навечерието на празника на Перник Аврамова откри „Парк на предизвикателствата\" и ремонтирания мост над р. Струма при ул. „Струма\". Те са част проекта на общината „Подобряване на градска среда в град Перник\", който е финансиран от управляваната от министерството програма.Паркът е изграден на над 20 декара, със съоръжения за отдих и игра на малки и големи деца. В него са обособени също зона за катерене, „скаутска зона\", трасета за маунтинбайк и зона \"Търсене на философския камък\", където има възможност за логическа игра.При ремонта на моста над река Струма са подобрени транспортно-експлоатационните качества, носимоспособността на съоръжението, пътната настилка и е осигурено надеждно отводняване.По проекта на община Перник за подобряване на градската среда на стойност почти 4 млн. лв. са реновирани над 32 000 кв. м площи, в които е извършено строителство или рехабилитация. Беше благоустроено още междублоковото пространство в кв. „Тева\".От обновената градска среда ще се възползват близо 88 хил. души, като е осигурена достъпност за инвалиди или семейства с малки деца. Като част от проекта вече беше благоустроено междублоковото пространство в кв. „Тева\".В Перник министър Аврамова съобщи, че индикативната дата за приключване на аварийно-възстановителните работи по АМ „Люлин\" е 22 октомври. След като магистралата бъде отворена за движение в двете посоки, ще започне ремонт на първокласния път през Владая.", "date": "2018.10.16", "title": "22 млн. лв. ще бъдат инвестирани за подобряване на градската среда в Перник"}
{"url": "https://offnews.bg/obshtestvo/shte-e-toplo-i-priatno-i-dnes-690009.html", "text": "И днес времето ще е топло и приятно. Почти над цялата страна ще бъде слънчево, временно заболачаване ще има над Източна България. Възможно е по крайбрежието на морето да превали съвсем слабо.Денят започва с ниски температури, но в следобедните часове ще имаме максимални стойности между 20-25 градуса.Антициклонът \"Виктор\" започва да отслабва и това ще доведе до повече облаци през следващите дни. От четвъртък над България ще има заоблачаване, но няма да се стигне до съществени валежи. Не се очакват повече 3-4 литра дъжд на кв/м.", "date": "2018.10.16", "title": "Ще е топло и приятно и днес"}
{"url": "https://offnews.bg/bojni/kubrat-pulev-v-palna-izolatcia-predi-sblasaka-s-hiui-fiuri-690042.html", "text": "Звездата ни в профибокса Кубрат Пулев се подготвя в олимпийската база \"Киенбаум\", която се намира на 40 км от германската столица Берлин, пише \"Меридиан мач\".Режимът му е напълно аскетичен, като той е в компанията единствено на треньора си Ули Вегнер. В програмата на българския боксьор присъстват само тренировки и спаринги.Кубрат отговаря на телефонни обаждания само на най-близките си. Той става преди изгрев слънце и си ляга рано. Най-големият плюс на базата \"Киенбаум\" е барокамерата за възстановяване, която симулира тренировки на 3000 метра височина.Тази терапия оказва изключителен ефект върху възстановяването, издръжливостта и удължава професионалния живот на спортистите.Пулев ще се бие на 27 октомври в столичната зала \"Арена Армеец\" с англичанина Хюи Фюри. Победителят от мача ще стане задължителен претендент за пояса на IBF на Антъни Джошуа. През ноември 2017 Кобрата имаше насрочен двубой с британеца, но се контузи нелепо дни преди сблъсъка.", "date": "2018.10.16", "title": "Кубрат Пулев в пълна изолация преди сблъсъка с Хюи Фюри"}
{"url": "https://offnews.bg/medii/televiziata-na-ataka-se-sabudi-siderov-obiavi-valeri-simeonov-za-slug-690061.html", "text": "Ден след като спря излъчване, без да даде логично обяснение защо, във вторник вечерта партийната телевизия на \"Атака\" започна бавно да се \"събужда\".Вчера медията и на черен екран с бял надпис излезе посланиетоОт \"Атака\" запазиха мълчание за причината за спирането.Около денонощие по-късно мистерията започна да се разбулва. В момента програмата на ТВ Алфа е малко по-разнообразна и от един-единствен надпис на черен екран премина в режим на няколко последователни надписа в същия стил - бели букви на черен фон.Новите послания на партийната телевизия на \"Атака\" загатват за колосален заговор от планетарен мащаб, в който ключови роли имат Джордж Сорос и вицепремиерът Валери Симеонов. Застрашени са Православието, българската нация и идентичност.Но подобни послания трудно могат да бъдат преразказани. Вижте ги сами:", "date": "2018.10.16", "title": "Телевизията на Атака се събуди, Сидеров обяви Валери Симеонов за слуга на Сорос"}
{"url": "https://offnews.bg/sviat/bajganiovshtinata-stigna-do-iaponia-nadpis-za-loko-sofia-oskverni-pam-690063.html", "text": "Паметникът на мира в Хирошима, посветен на жертвите от атомните бомбардировки в края на Втората световна война, осъмна осквернен.Мемориалният комплекс е надраскан с графити и надпис \"Локо София\".Японският телевизионен канал ANN News посвети репортаж на скандалния случай и съобщи, че полицията вече разследва случая.\"С възмущение посрещнахме новината за хулиганската проява срещу Паметника на мира в Хирошима. Намираме за възмутително и крайно неуместно изразяването на футболни пристрастия върху този световен паметник на културата на ЮНЕСКО в памет на жертвите на ядрените бомбардировки. Категорично осъждаме посегателството и поднасяме извинения на приятелска Япония\" - коментираха във вторник вечерта от българското външно министерство. ", "date": "2018.10.16", "title": "Байганьовщината стигна до Япония. Надпис за Локо София оскверни паметник в Хирошима (видео)"}
