{"url": "https://offnews.bg/politika/ninova-vreme-e-smetnata-palata-da-proveri-ministerskia-savet-672817.html", "text": "Другата седмица внасяме искане в парламента Сметната палата да влезе в Министерския съвет и да се произнесе законосъобразно и целесъобразно ли е един човек в държавата, извън бюджета, да харчи парите на обществото така, както намери за добре. Това заяви пред БНТ лидерът на БСП Корнелия Нинова.По отношение на множеството протести Нинова коментира, че на народа му е омръзнало и е преодолял страха си: \"излезе на улицата, за да си каже мнението - това е доброто\".И оттук нататък започват лошите неща. Който излиза на протест, получава пари, за да си купи г-н Борисов спокойствие, посочи лидерът на БСП.Г-н Борисов, утре ще излязат други съсловия, които искат пари, знаейки, че ще ги получат. Вдругиден - други. Но тези пари ще свършат. Те не са разпределени в парламента. Вие не можете да ги раздавате до безкрай. Това е опасен прецедент и не се прави така, обърна се Нинова към премиера.Тя посочи, че внасянето на вота на недоверие по време на европредседателството не е антиевропейско поведение.То е проевропейско. Корупцията е проблем на цяла Европа. Ако за 6 месеца я скрием някъде, решаваме ли този проблем? Какво казваме на нашите европейски партньори: и вие, и ние, и нашият народ знаете, че това е проблем номер едно, но ще отложим малко да го решим, за да бъде лъскаво председателството? Това би ли се харесало на европейските демократични държави, които също се борят с корупцията? Аз мисля, че не, заяви Нинова.", "date": "2018.01.12", "title": "Нинова: Време е Сметната палата да провери Министерския съвет"}
{"url": "https://offnews.bg/drugi/izsledvane-po-bezopasno-e-da-karame-kolelo-sas-svetlootraziavasht-kli-672799.html", "text": "Ново академично изследване показва, че е по-безопасно да караме колело със светлоотразяващ клин или такъв с елементи от подобна материя, а не само с токсично жълтата отразяваща светлината жилетка.Изследването, цитирано от \"Гардиън\" твърди, че шофьорите могат да забележат велосипедист от три пъти по-голямо разстояние, ако той носи клин и елек, които отразяват светлина.По време на експеримента учените дори установили, че флуоресцентното джърси не е кой знае колко по-ефективно от черното. Но комбинацията между връхна светлоотразяваща дреха и клин привличат вниманието на шофьорите от много по-далеч.\"Ритмичните движения на краката по време на каране на колело се различават много повече от ходенето пеша или тичането\", заключават изследователите от Южна Каролина. С клина шофьорите много по-лесно могат да определят, че пред тях има велосипедист.Все пак не само облеклото е от изключително значение, когато карате колело на пътя. Не забравяйте и другите сигнални светлини на колелото, без които не трябва да излизате - мигаща светлина на колчето на седалката, както и светлоотразител на спиците. В добавка към тях може да сложите отразяваща светлината лента на глезените си.", "date": "2018.01.12", "title": "Изследване: По-безопасно е да караме колело със светлоотразяващ клин"}
{"url": "https://offnews.bg/obshtestvo/shefat-na-sos-pokaza-koj-prodade-liftovete-na-vitosha-672798.html", "text": "47 общински съветници от СДС, ДСБ, Демократи за София, НДСВ, ССД, Гергьовден и БСП подкрепят на 26 юли 2007 г. решението Въжени линии ЕАД да бъде продадено. Двама от присъствалите на заседанието - Стефан Асенов от ССД и Борис Цветков от БСП се въздържат, против е единствено Георги Стоименов от БСП. Това става ясно от протокол от заседанието, представен от председателя на настоящия СОС Елен Герджиков/ГЕРБ/. Всички съветници от ДСБ тогава - 6, са подкрепили решението да се приватизират лифтовете, подчерта Герджиков. Поводът бе разпространената вчера позиция на ДСБ, Да, България и Зелените, в която те поискаха да бъде разтрогнат или ревизиран приватизационният договор с Витоша ски, така че да се осигурят функциониращи лифтови съоръжения в планината. Десните обяви, че през декември 2007 г., при кмет Бойко Борисов и мнозинство на ГЕРБ в Столичен общински съвет, въжените линии за достъп на софиянци бяха продадени на регистрираното същата година дружество “Витоша ски“ ЕАД. Лъжа, категоричен бе Герджиков, който заяви: Тежка форма на политическа шизофрения е хора, които са гласували и подготвили тази сделка, да излизат и да атакуват нас. Той обясни, че договорът е подписан от тогавашния шеф на Агенцията за приватизация Иван Димитров, заел поста през 1992 г., преди да бъде конституиран новият Надзорен съвет на АП. Други нарушения не са открити, защото задълженията в договора са само 6, а изискването за инвестииции е за едва 500 000 лева и изпълнено от Витоша ски още през 2008 г, обясни Герджиков. По думите му задължението на фирмата е да запази предмета на дейност, а не на услугата. Което означава, че лифтовете могат и да не работят. Няма клауза, неизпълнението на която да е основание за разваляне на договора, подчерта Елен Герджиков. Според него приемане на нов план за управление на природен парк \"Витоша\" е единственото решение напроблемите със ски съоръженията и достъпа на софиянци до планината. Планът е готов отдавна, а процедурата се движи от екоминистерството. В него е записано, че няма да се строят нови хижи и хотели, уточни Лорита Радева, шеф на комисията по екология в общината. ", "date": "2018.01.12", "title": "Шефът на СОС показа кой продаде лифтовете на Витоша"}
{"url": "https://offnews.bg/politika/savetnitcite-ot-bsp-stolichna-obshtina-e-dlazhnik-na-detca-i-roditeli-672804.html", "text": "Повече от десетилетие управление на ГЕРБ не е решен въпросът с необходимия брой места в детските ясли и градини в София, десетилетие на неизпълнени розови обещания и управленска немощ. Това се казва в позиция на БСП - София, разпространена до медиите. В текста на столичните социалисти пише още:Независимо от осигурените огромни средства, събрани от данъците на столичани, независимо от бодряшките предизборни платформи, независимо от медийния си комфорт, Столична община продължава да е длъжник на хилядите необхванати деца, на техните майки и бащи, които са принудени или да напуснат работа, или да плащат непосилни такси в частни детски градини. Истина е, че градът се развива и разраства, но също така е истина, че този процес не се прогнозира и управлява цялостно, че се изградиха жилищни зони за хиляди обитатели без да са осигурени нормални условия за живот – без улици, без детски градини, училища или медицинско обслужване. В стратегиите на Столична община зеят огромни пропуски – резултат на незнание, неумение или на корупционни и корпоративни практики. Сбъркан е и подходът за осигуряване на отглеждането на децата ни в детските ясли и градини.В „модерна“ София все още: Има над 6000 деца, чакащи за прием в детски ясли и градини. Има райони с чакащи за прием деца, но с липса на детски градини, независимо, че са налице подходящи терени отредени за тях. Защо тези терени не се използват години наред, защо администрацията не строи достатъчен брой детски градини? Изминалото десетилетие доказа, че е недостатъчно да се откриват по една-две нови детски градини всяка година. А може би общинските администратори очакват софиянци да се примирят, та тези терени да бъдат използвани за други цели? Вероятно ГЕРБ разчитат, че последователната им политика, водеща до намаляване на раждаемостта, ще реши и проблема с местата в детските градини;Има райони с амортизирани, рискови и подлежащи на събаряне сгради, в които се помещават детски заведения, чиито ремонти ежегодно се отлагат. В същото време държавата и общината хвърлят стотици милиони за саниране със съмнително качество на частни жилища или представителни обекти и за ремонт на ремонтите;Има сгради на детски градини, които се използват не по предназначение – за административни нужди или за частни субекти, чиито договори за ползване се удължават въпреки мораториума за отдаване им.През годините периодично припламваха скандали с местата в детските градини –алгоритъмът за подреждане на желаещите, критериите за класиране, прием в нарушение на правилата. Всичко това създаваше усещане за неяснота и съмнения за корупция. Последният скандал с детската градина в квартал Горна баня повдигна завесата. Бяха показани механизмите на корупционно въздействие, бяха цитирани имена. Видя се, че правилата не гарантират равнопоставеност, че за общинската администрация гражданите на София са от различен порядък – приближени до властите и местните чиновници и всички останали наивници, които разчитат на обективност и честност – категории неприсъщи за общинската администрация. Групата общински съветници на БСП осъжда подобни подходи в отношението на администрацията към гражданите на София. Недопустимо е да се прави разделение на хората, тъй като това подрива устоите на обществото и доверието в демократичните процедури и правила. Заниженият контрол установява двоен стандарт и е израз на безхаберие и слаб професионализъм. Нарушители на правилата винаги ще има, но основна задача на всяка администрация е да контролира процесите и да осигурява за гражданите живот по правилата, да наказва нарушителите, а не да ги толерира.Във връзка със скандалния случай в детската градина в квартал Горна баня групата на общинските съветници на БСП настоява: Администрацията на Столична община да гарантира равнопоставеност на всички граждани, като създаде ясни, принципни и справедливи критерии за подреждане на желаещите да постъпят в детски заведения. Крайно време е да се осигури прозрачност и честност в дейностите на общината, особено когато е засегната съдбата на деца.Столична община да ускори изграждането на сгради за детски ясли и градини на определените за това терени, като предвиди необходимите за това средства в бюджета за 2018 г., като приеме Програма, с точно изписани квартали, за които има нужда от нови детски заведения, която да отговаря на действащия Общ устройствен план на Столична община и подробните устройствени планове.Столичният общински съвет да изиска информация от отговорните звена на Столична община относно броят на групите в детски ясли и градини, в които са приети завишен брой деца, да се извършат проверки, които даустановят причините за завишението, както и лицата, които са разрешили това.Столичният общински съвет да излъчи анкетна група с участие на общински съветници, представители на родителски организации и журналисти, която да се запознае с фактите, огласени в медиите; да се срещне с ангажираните с проблема лица и да потърси техните обяснения на случилото се; да упражни контрол на дейността на комисията, назначена от Столична община да извърши проверка; да провери и други подобни случаи, за които има сигнали и съмнения, че са нарушени правилата и се осъществяват корупционни практики.- Столичният съвет да изиска служителите от различни нива на местната администрация, споменати като ангажирани със скандала, по никакъв начин да не се намесват в дейностите на анкетната група и на разследващата комисия, за да не попречат на работата им;В случай, че се установят нарушения, Столичният общински съвет да сигнализира компетентните органи за констатирани факти на нарушения и злоупотреби.Сега обществото очаква отговори – честни, верни, дори и да са болезнени.Длъжни сме да им ги дадем! ", "date": "2018.01.12", "title": "Съветниците от БСП: Столична община е длъжник на деца и родители"}
{"url": "https://offnews.bg/obshtestvo/sluzhitelite-na-obshtinskite-bolnitci-izlizat-na-protest-na-15-ianuari-672805.html", "text": "Служителите на общинските болници излизат на протест на 15 януари, обявиха от Сдружението на общинските болници в България. Между 12 и 13 часа в понеделник служителите ще напуснат работните си места и ще излязат пред лечебните заведения в знак на протест срещу липсата на адекватни мерки за спасяване на общинските болници. Протестът ще протече под мотото „Спрете унищожаването на общинското здравеопазване!“, а в него се очаква да се включат общинските болници, намиращи се извън областните градове.Подкрепата си за протеста са изразили и от Българския лекарски съюз. От Сдружението на общинските болници припомнят, че в края на миналата година състоянието на общинските болници беше обсъдено по време на Националния съвет за тристранно сътрудничество. В хода на дискусията стана ясно, че в голямата си част те са в реални фалити. Неразплатените задължения на 31 болници (членове на СОББ) към края на 2017 г. са 24 млн. лв., а 12 млн. лв. от тях са просрочени. Според зам.-министъра на здравеопазването Бойко Пенков общите задължения на общинските болници са 100 млн. лв., като от тях 46 млн. лв. са просрочените, а само задълженията за осигуровки към НАП са около 7 млн. лв. Най-съществената причина за това тежко финансово състояние е, че лечебните заведения работят по цени на клиничните пътеки от 2006 г., като през това време само минималната работна заплата се е променила от 180 на 510 лв., а в допълнение има промяна в цените на консумативите, лекарствата, услугите и т.н., категорични са от Сдружението.Продължава и подписката в подкрепа на общинските болници, която стартира в края на миналата година. В подписката се казва:", "date": "2018.01.12", "title": "Служителите на общинските болници излизат на протест на 15 януари"}
{"url": "https://offnews.bg/obshtestvo/sreshtu-mrasnia-vazduh-stroitelite-v-sofia-miat-na-10-metra-okolo-str-672806.html", "text": "Нови, завишени изисквания за поддържане на чистота на строителните обекти, се въвеждат с изменения в Наредбата за управление на отпадъците и поддържане и опазване на чистотата на територията на Столична община. Промените са насочени към намаляване на запрашаването във въздуха, както на място, при изпълнение на строително-ремонтни дейности, така и при движението на специализирана строителна техника в градската среда, и са част от мерките, които Столична община предприема за подобряване качеството на атмосферния въздух в столицата. Промените в Наредбата вече са в сила след одобрението им и от Столичния общински съвет.Според новите изисквания възложителите и изпълнителите на строително-монтажни работи (СМР) в рамките на Столична община са длъжни както да поддържат постоянно чисто на мястото на изпълнение на СМР и около него с минимум 10 метра отстояние чрез метене и миене, както и да оросяват, покриват и предприемат други мерки, необходими за недопускане отделянето на прах при изпълнение на дейности по СМР в т.ч. товарене, разтоварване, разрушаване.Промените в Наредбата категорично забраняват замърсяването на пътните платна и/или местата за обществено ползване от машини и механизация с неизмити или замърсени гуми и ходова част; поставяне и/или разполагане на строителни материали, строителни отпадъци и земни маси и други предмети без съответното разрешение в общински имоти (тротоари, улици, зелени площи и др.), предназначени за обществено ползване; допускане на разлив на места за обществено ползване на смоли, петролни продукти или други материали, вещества и химикали; замърсяването на мястото на изпълнение на СМР, както и разстоянието от него – минимум 10 метра, както и отделянето на прах, при изпълнение на дейности по СМР в т.ч. товарене, разтоварване, разрушаване.Контролът на дейностите се извършва от Столичен инспекторат. Глобите, предвидени за нарушителите съгласно промените в същата Наредба, са в размер между 100 до 5 000 лв. за физически лица и между 700 до 20 000 лв. за фирми или еднолични търговци. ", "date": "2018.01.12", "title": "Срещу мръсния въздух: Строителите в София мият на 10 метра около строежа"}
{"url": "https://offnews.bg/temida/razbiha-grupa-s-nelegalna-televizia-u-nas-gartci-nachelo-672802.html", "text": "Престъпна група за нелегално разпространение на телевизионни програми по интернет, образувана и ръководена от гръцки граждани на наша територия, разбиха спецпрокуратурата и съдебните власти в Кипър и Холандия. В изпълнение на съдебна поръчка от Република Кипър, следователи от отдел „Следствен“ на СП извършиха претърсвания в София и Петрич и иззеха близо 140 сървъра, използвани за незаконната дейност, съобщиха от Специализираната прокуратура. Осемдесет от сървърите са открити в столицата в две специално оборудвани помещения, наети от гръцки гражданин, пребиваващ в България. Установено е, че машините са и негова собственост. Останалите са намерени на 4 адреса в Петрич, където също са били инсталирани в наети от гръцки граждани помещения.По време на специализираната операция в Петрич е задържан за 24 часа един от собствениците на сървърите (на огромната част от тях) и доведен в София за разпит. Разпитани са още 13 лица, извършени са и множество разпознавания. Събраните доказателства сочат, че чрез иззетите сървъри телевизионни програми са били транслирани незаконно към абонати в Кипър, Холандия и България поне от края на май 2017 г.Всички веществени и други доказателства ще бъдат изпратени на правосъдните органи в Кипър, където се води досъдебното производство по случая. ", "date": "2018.01.12", "title": "Разбиха група с нелегална телевизия у нас, гърци начело"}
{"url": "https://offnews.bg/obshtestvo/obiaviha-gripna-epidemia-v-pernik-672811.html", "text": "РЗИ-Перник обяви грипна епидемия на територията на Пернишка област от утре, 13.01.2018 г. До второ нареждане се преустановяват детските и женските консултации, свижданията в болниците и провеждането на профилактични имунизации.От РЗИ-Перник са разпоредили на директорите на болниците при необходимост да осигурят допълнителни легла за вътрешните отделения на съответните структури.Издадено е предписание на началника на Регионално управление на образованието в Перник 15, 16 и 17 януари да бъдат обявени за неучебни дни на територията на областта.Предгрипна епидемия е обявена в област Пловдив. Висока е и заболеваемостта в областите Стара Загора, Пазарджик, Габрово и София-област.", "date": "2018.01.12", "title": "Обявиха грипна епидемия в Перник"}
{"url": "https://offnews.bg/112/pochina-danachniat-kogoto-prostreliaha-v-tcentara-na-sofia-672800.html", "text": "43-годишният директор на отдел \"Фискален контрол\" в НАП Иво Стаменов е починал днес, три седмици след като бе прострелян в центъра на столицата.Покушението срещу него бе извършено на 18 декември на улица Дунав. Предполага се, че престъплението е извършено с карабина и е свързано с работата му.Стаменов е отговарял за проверки на рискови стоки и горива.Стрелецът все още не е заловен. Няма информация Стаменов да е получавал заплахи.", "date": "2018.01.12", "title": "Почина данъчният, когото простреляха в центъра на София"}
{"url": "https://offnews.bg/politika/ninova-kam-evrokomisarite-nashiat-narod-e-dostoen-za-uvazhenie-672812.html", "text": "\"Благодаря ви за уважението, което показахте вчера към българския народ. Нашият народ е достоен за уважение\". Това заяви в речта си лидерът на БСП Корнелия Нинова на среща с колегиума на европейските комисари. Тя подчерта, че европредседателството е приоритет на всички политически сили в България.\"Ние постигнахме съгласие, че по темите и намирането на верните решения няма да търсим тясно партиен интерес, а ще поставяме на първо място интересите на България и общите интереси на ЕС. Споделяме напълно приоритетите, които България и тройката, от която сме част, определи за председателството. Нещо повече, участвахме при тяхното обсъждане и определяне. Макар и да сме в опозиция, наш представител е председател на Комисията по европейските въпроси и контрол на европейските фондове и много активно с колегите от всички парламентарни групи работехме, за да стигнем до тук\", каза Нинова.Тя обяви, че БСП напълно осъзнава предизвикателствата, които стоят пред България като европредседател и пред целия ЕС – общата охрана, миграцията, последиците от Брекзит.\"За нас, българските социалисти, има две изключително важни теми – кохезионна политика и реалното прилагане на социалния стълб. Това е наша политика и тема, много отдавна, поставена заедно с колегите от ПЕС. За нас е изключително важен социалният стълб- като един от начините за преодоляването на неравенствата, на решаването на проблемите на безработицата, на бедността и на младите хора\", каза Нинова.\"Оставаме отворени за участие във всички дискусии в следващите 6 месеца. Нашето парламентарно поведение е ориентирано към национално съгласие по председателството, но всички теми, които касаят вътрешната политика, и за нас представляват открити въпроси пред българския народ, ще продължим да решаваме с демократичните принципи и права на една опозиционна партия. Пожелавам на всички едно успешно председателство с много верни и добри решения за общото бъдеще на ЕС и за България\", каза още тя.Преди началото на събитието Корнелия Нинова се срещна еврокомисаря Корина Крецу.", "date": "2018.01.12", "title": "Нинова към еврокомисарите: Нашият народ е достоен за уважение"}
{"url": "https://offnews.bg/sviat/ruski-hakeri-zapochnali-kampania-sreshtu-senata-na-sasht-672808.html", "text": "Руските проправителствени хакери, които проникнаха в сървърите на Демократическата партия, разработват през последните месеци базата на шпионска кампания срещу Сената на САЩ, обяви в доклад фирмата за кибернетична сигурност \"Тренд майкро\", цитиран от Асошиейтед прес и БТА.Според доклада хакерската група, известна като \"Фенси беър\" (Fancy Bear), чиято хакерска кампания смути предизборния процес през 2016 г., все още се занимава с кражба на имейли сред американския политически елит.\"Те са все още много активни, най-малкото в извършването на подготовка отново да повлияят върху общественото мнение\", каза Фрейке Акбор, изследовател по сигурността в \"Тренд майкро\".По думите му те търсят информация, която после може да бъде публикувана. Заключенията в доклада се основават на група подозрителни уебсайтове, оформени така, че да наподобяват вътрешната система в Сената за обменяне на електронни писма. После били сравнени дигиталните \"пръстови отпечатъци\" на тези сайтове със сайтовете, използвани изключително от \"Фенси беър\", наричана също \"Пон сторм\" (Pawn Storm).Базираната в Токио компания \"Тренд майкро\" привлече вниманието към себе си, като използва подобна техника, за да разкрие набор от уебсайтове примамка, целящи \"да пожънат\" през април 2017 г. имейли от предизборния щаб на Еманюел Макрон. Два месеца по-късно бяха публикувани частни електронни писма на неколцина членове на щаба на Макрон, датирани от последните дни на президентската кампания във Франция. Фрейке Акбор заяви, че псевдосайтовете на американския Сенат, които били активирани през юни и септември м.г., са идентични с френските и атакуват \"по съвсем същия начин\".", "date": "2018.01.12", "title": "Руски хакери започнали кампания срещу Сената на САЩ"}
{"url": "https://offnews.bg/112/falshiv-signal-za-bomba-v-ndk-obnovena-672813.html", "text": "Минути преди 17 ч. днес е получен фалшив сигнал за бомба в НДК.Наложи се журналистическите екипи да напуснат сградата за кратко.Стандартни действия за проверка бяха предприети от полицията във връзка със злоумишленото обаждане, съобщават от пресцентъра на МВР.Проверката приключи, нищо съмнително не е открито.НДК продължава да функционира в нормален режим при засилени мерки за сигурност. Днешният сигнал не попречи на организацията и провеждането на планираната програма от календара на Българското председателство на Съвета на ЕС, съобщават от пресцентъра на НДК.", "date": "2018.01.12", "title": "Фалшив сигнал за бомба в НДК (обновена)"}
{"url": "https://offnews.bg/zimni/shtafetata-ni-po-biatlon-s-vtoro-klasirane-v-top-10-672816.html", "text": "Мъжката ни щафета по биатлон завърши на 9-о място в старта на 4 по 7.5 км от Световната купа по биатлон в Руполдинг, Германия.Това беше предпоследна проверка за отборите в тази дисциплина преди Зимните олимпийски игри в Пьончан, които започват на 9 февруари. Красимир Анев, Антон Синапов, Димитър Герджиков и Владимир Илиев използваха 9 допълнителни патрона, не влязоха в наказателна обиколка и завършиха на 2:27.6 минути от победителя Норвегия.Това е второ много добро състезание за българската щафета, която се нареди на осмо място в Оберхоф миналата неделя.Отборът на Норвегия постигна втори успех за сезона и показа, че ще бъде сред фаворитите за олимпийската титла в Пьончан. Ларс Хегле Биркеланд, Тарей Бьо, Емил Хегле Свендсен и Йоханес Тингес Бьо финишираха за 1:13.11.1 час като използваха 7 допълнителни патрона.Норвегия спечели и първото състезание за сезона в Хохфилцен през декември. Френският квартет, воден от голямата звезда Мартен Фуркад, остана на второто място на 24.9 секунди след Норвегия. Състезателите използваха 6 допълнителни патрона. Олимпийският и световен шампион Русия остана на трето място с пасив от 53.4 секунди.Руснаците използваха само 4 допълнителни патрона и също както Норвегия и Франция не влязоха в наказателна обиколка. Състезанията в Руполдинг продължават в събота с женската щафета на 4 по 6 км. Масовият старт за мъже и за жени ще се състои в неделя.", "date": "2018.01.12", "title": "Щафетата ни по биатлон с второ класиране в топ 10"}
{"url": "https://offnews.bg/politika/radan-kanev-ubitiat-petar-hristov-beshe-politicheski-gospodar-672810.html", "text": "\"Под повърхността на стабилността се случва нещо много лошо. Петър Христов беше мащабна политическа фигура, най-малко във великотърновска област, но бих казал в целия северен и централен район. За хората там той беше политическият господар, а не приятел на ГЕРБ. Той беше човекът, който им редеше листите, който определяше кандидатите за кметове\"Това каза зам.-председателят на ДСБ Радан Кънев в ефира на bTV по повод показното убийство на бизнесмена Петър Христов.Кънев добави, че в България няма нормален политически сблъсък, а противопоставянето става \"под водата\".Зам.-председателят на ДСБ коментира още приетия антикорупционен закон, внесен от ГЕРБ:\"Сериозните случаи на корупция са престъпление и трябва да бъдат наказвани. Престъпниците да лежат в затвора. Това е превенцията на корупцията. Всичко друго е приятна украса\", каза той и добави, че е възможно новият антикорупционен орган да бъде използван за \"бухалка\".Радан Кънев уточни, че новите антикорупционни мерки нямат нищо общо с \"румънския модел\".", "date": "2018.01.12", "title": "Радан Кънев: Убитият Петър Христов беше политически господар"}
{"url": "https://offnews.bg/politika/dokato-po-edin-chovek-se-vozi-v-avtomobil-ili-kak-balgaria-reshi-da-672775.html", "text": "България ще подкрепи Полша в делото ѝ срещу Европейската комисия, с което се определят нивата на вредни емисии в атмосферата.На последното заседание на правителството в сряда министрите одобриха Българската позиция, която е за отмяна на решението на ЕК, което е от август 2017 г.Основният аргумент на правителството е, че с решението на ЕК се засяга основно работата на топлоелекрическите централи \"Марица\" край Стара Загора, които осигуряват 40% от електроенергията в страната. Според екоминистъра Нено Димов, ако централите намалят производството си, много хора биха минали на отопление чрез твърдо гориво, което пък би повишило нивата на вредни емисии в атмосферата. Димов също така обяснява, че В същото време прилагането на решението на ЕК \"налага инвестиране на значителни финансови средства за постигане на изискванията от операторите на въглищните централи в България\", става ясно от стенограмата от последното заседание на Министерския съвет. Екоминистърът обяснява също, че евентуално затваряне на централите ще доведе до поскъпване цената на тока. Друг от мотивите, с което се иска отмяна на решението на ЕК, е един често прилаган и от самото правителство трик - внасяне на решение без за това да бъде проведено обсъждане и без взимане предвид мненията и позициите на засегнатите в процеса на взимане на решение. Така например заради липсата на обществено обсъждане съдът веднъж отмени наредбата, с която бяха въведени нови цени на винетките и така принуди правителството да отмени решението си и да . Нено Димов обяснява, че страната ни е единствената, която надвишава емисиите от серни окиси. В тази връзка премиерът Борисов прави коментар, че тези емисии могат да спаднат, ако в София бъде прекратена практиката по един човек в автомобил: Енергийният министър Теменужка Петкова пък обяснява, че правителството е поело в Стара Загора ангажимент да \"отстояваме до последно всички възможности да получим дерогация и включително и възможността да обжалваме решението на Европейската комисия\". Ето и пълния текст на стенограмата:", "date": "2018.01.12", "title": "'Докато по един човек се вози в автомобил' или как България реши да съди ЕК (стенограма)"}
{"url": "https://offnews.bg/112/mramoren-blok-ubi-rabotnik-vav-vratca-672809.html", "text": "Мраморен блок е паднал върху работник във Враца, а малко по-късно мъжът умира в болница в града. 42-годишният мъж е работил във фирма за обработка на скално облицовъчни материали в Западната промишлена зона. Скалният къс пада върху главата на Пламен Петков, който бива откаран в болница в много тежко състояние и след това умира.Служители на Инспекцията по труда са се отзовали на сигнала. Огледът на обекта продължава, съобщава \"Фокус\".", "date": "2018.01.12", "title": "Мраморен блок уби работник във Враца"}
{"url": "https://offnews.bg/sviat/iadosan-na-obama-tramp-anulira-poseshtenie-vav-velikobritania-672776.html", "text": "Доналд Тръмп отмени планирано посещение във Великобритания през февруари, предаде Би Би си.Очакваше се тогава президентът да открие ново американско посолство в Лондон, чието изграждане струваше 1 милиард долара.В туит американският държавен глава обяви, че не е \"голям фен\" на решението на администрацията на предшественика му Барак Обама за прехвърляне на посолството от централния кв. \"Мейфеър\" на място в Южен Лондон, определяйки го като \"лоша сделка\". Старото място било продадено от Обама за \"жълти стотинки\".\"Причината да отменя пътуването си до Лондон е, че не съм \"голям почитател\" на администрацията на Обама, която продаде може би най-добре разположеното и най-доброто посолство в Лондон за \"жълти стотинки\", само за да се построи ново на кофти място за 1.2 милиарда долара. Лоша сделка. Искате да прережа лентичка? Не!\", пише Тръмп.За визитата, по покана на Тереза Мей, още не беше определена дата.От \"Даунинг стрийт\" отказаха да коментират решението на Тръмп да отмени посещението, а редакторът на Би Би Си за Северна Америка Джон Соупъл заподозря възможността от протести по улиците на Лондон също да е натежала сред аргументите в полза на отмяната на посещението.Преместването на посолството бе потвърдено през октомври 2008 година, когато президентът Джоржд У. Буш все още бе в Белия дом. Въпреки това Тръмп обвинява администрацията на президента Обама за продажбата. Според него новата сграда във \"Воксхол\", Южен Лондон е на \"кофти\" място.", "date": "2018.01.12", "title": "Ядосан на Обама, Тръмп анулира посещение във Великобритания"}
{"url": "https://offnews.bg/obshtestvo/uvolniha-vodacha-na-protestite-v-pirogov-672803.html", "text": "Водачът на протестите в \"Пирогов\" доц. Стоян Сопотенски е бил уволнен от болницата в четвъртък заради уронване на престижа ѝ, съобщи БНР.Пред OFFNews от \"Пирогов\" обявиха, че не желаят да коментират темата.Протестите в лечебното заведение бяха в края на миналата година и настояваха за оставка на новия директор проф. Асен Балтов. Служители на болницата недоволстваха заради забавеното допълнително материално стимулиране, липсващи медицински консумативи и начина на управление на \"Пирогов\".Доц. Сопотенски завеждаше спешното приемно отделение на болницата. Специалист е по обща и гръдна хирургия, както и по спешна медицина.", "date": "2018.01.12", "title": "Уволниха водача на протестите в 'Пирогов'"}
{"url": "https://offnews.bg/obshtestvo/evrodeputatka-vidia-namek-za-seksualen-tormoz-v-reklamata-na-predsedat-672780.html", "text": "Карима Дели, френски евродепутат от \"Зелените\", поиска оттегляне на официалната видео реклама на българското председателство на Съвета на ЕС заради послание, което смята за политически некоректно.Става въпрос за видеото, което бе представено преди дни, с участието на Лорина Камбурова и Бойко Кръстанов. Те влизат в ролите на двама млади пътешественици, които, пътувайки с влак из страната ни, откриват нейната красота и интересни обичаи и култура - нестинарството, кукери, храна, музика и много други.Видеото започва с думите: \"България - когато я срещнете за първи път, може да ви даде даде грешен сигнал. Помнете - тук \"не\" може да значи \"да\". Не че се опитва да ви обърка, просто ви кани да я опознаете сами\".Депутатката Дели явно е извадила от контекста посланието на видеото, препращайки го към нашумялата тема за сексуалния тормоз. Тя написа в Туитър: \"Едно \"не\" никога не може да означава \"да\". Това е основно правило за съгласие и зачитане на жените. Искам оттеглянето (на видеоклипа) \", добавяйки хаштага на кампанията срещу сексуален тормоз, която взриви Холивуд - #metoo.Френският евродепутат явно не знае, че традиционно българите кимат в обратна посока за съгласие или несъгласие, противно на възприетото в Европа - нагоре-надолу за \"не\" и ляво-дясно за \"да\". Именно на тази наша странност са се спрели създателите на видеоклипа, но Дели навярно е решила, че имат предвид, че българките са леснодостъпни. ", "date": "2018.01.12", "title": "Евродепутатка видя намек за сексуален тормоз в рекламата на председателството ни"}
{"url": "https://offnews.bg/politika/posreshtame-za-parvi-pat-iaponski-premier-v-nedelia-672807.html", "text": "Министър-председателят Бойко Борисов ще се срещне в неделя с премиера на Япония Шиндзо Абе, който ще бъде на официално посещение в България, съобщиха от пресцентъра на кабинета. Това е първо в историята на двустранните отношения посещение в България на министър-председател на Япония.По време на срещата между двете делегации японската страна ще бъде запозната с приоритетите на Българското председателство на Европейския съюз. Освен това България ще работи и за разширяване на стратегическото партньорство между ЕС и Япония. Сред темите на срещата са и задълбочаването на търговско-икономическото партньорство между България и Япония, с акцент върху увеличаването на българския износ, както и възможностите за привличането на японски инвестиции и технологии.В понеделник президентът Румен Радев ще приеме Абе на \"Дондуков\" 2.", "date": "2018.01.12", "title": "Посрещаме за първи път японски премиер в неделя"}
{"url": "https://offnews.bg/ikonomika/deklaratciite-s-barkod-sami-smiatat-dalzhimia-danak-672795.html", "text": "Годишната декларация за облагане на доходите с баркод вече е публикувана на интернет страницата на НАП –  съобщиха от данъчната администрация.Формулярът с баркод изчислява автоматично дължимия данък след попълване на информация за получените доходи, осигурителни вноски и ползваните облекчения. Електронната декларация трябва да се изтегли на компютър от интернет страницата на агенцията и да се попълни „офлайн“. Подаването на декларация с баркод гарантира на клиентите на администрацията, че няма да допуснат технически грешки, тъй като дължимият данък се изчислява автоматично след попълване на приложенията за различните видове доход.Изпращането на декларация с баркод предполага и по-бързо възстановяване на надвнесен данък. Това е така, защото не се налага допълнителното обработване и попълване на данните от тези декларации ръчно, тъй като информацията директно се прехвърля от формуляра след сканирането на баркода. Подаването на декларацията с баркод става чрез изпращане по пощата или на място в някои пощенски станции, където директно ще бъде издаден входящ номер. Декларацията може да се подаде и лично в офис на НАП.Срокът за подаване на годишните данъчни декларации за облагане на доходите изтича на 30 април 2018 г., като в същия срок трябва да бъде заплатен и дължимият данък за довнасяне.", "date": "2018.01.12", "title": "Декларациите с баркод сами смятат дължимия данък"}
{"url": "https://offnews.bg/politika/v-interes-na-vsichki-e-evroprokuraturata-da-zaraboti-vazmozhno-naj-bar-672783.html", "text": "В интерес на всички европейски граждани е Европейската прокуратура да започне да функционира възможно най-бързо. Ще работим приоритетно за институционализиране на службата и за изграждане на отношенията с партньорските институции и служби, с неучастващите държави членки и с трети страни, заяви министърът на правосъдието Цецка Цачева по време на клъстерната среща „Външни работи, сигурност и отбрана, миграция и правосъдие“.Пред колегиума на еврокомисарите Франс Тимерманс, Федерика Могерини, Йоханес Хан, Невен Мимица, Димитрис Аврамопулос, Кристос Стилианидис, Вера Йоурова и Джулиан Кинг Цачева коментира, че българското  разчита на добра комуникация и взаимно сътрудничество в насока структуриране на Европейска прокуратура.„Окуражени сме от обстоятелството, че с голямо мнозинство Европейският парламент даде зелена светлина на инициативата“, допълни Цачева.В изказването си тя акцентира върху това, че ключово значение в област „Правосъдие“ е подобряването на трансграничния достъп до електронни доказателства, както и създаването на работещ механизъм за съхраняване на данни.По думите ѝ въвеждането на минимален стандарт на европейско равнище за изпращането и изпълнението на молби за правна помощ за предоставяне на електронни доказателства ще е полезен инструмент в борбата срещу престъпността. Мерките ще улеснят разследващите органи при упражняването на тяхната компетентност.Министър Цачева обърна внимание и на амбицията на българското председателство за успешното приключване на тристранните разговори по предложението за Директива за борба с изпирането на пари по наказателноправен ред.", "date": "2018.01.12", "title": "В интерес на всички е европрокуратурата да заработи възможно най-бързо, смята Цачева"}
{"url": "https://offnews.bg/futbol/v-kipar-se-mrashtiat-na-valeri-bozhinov-672784.html", "text": "Бившият нападател на националния отбор Валери Божинов не е особено желан от треньора на кипърския Анортозис Рони Леви.Валери кара проби в Анортозис, но формата му явно не е впечатлила израелския специалист, който търси подсилване на атаката, пише  местното издание \"Политис\", цитирано от Спортал. Бившият нападател на грандове като Ювентус, Манчестър Сити, Парма, Спортинг (Лисабон), Левски, Партизан Белград не е негов първи избор.Леви търси нападател в добра игрова форма, който да бъде готов незабавно да помогне на тима в борбата за титлата в Кипър.Провъзгласилият се Императора по време на престоя си в Китай таран не е играл от септември, а от началото на октомври е без отбор, след като прекрати договора си с швейцарския Лозана. Именно това не пасва на концепцията на треньора за желаното ново попълнение.Наставникът на гранда от Острова на Афродита все пак не се е отказал от българина и може да се обърне към него, ако не намери по-подходящ нападател.Междувременно бившият национал продължава да тренира самостоятелно в Белград в очакване да си намери нов клуб.", "date": "2018.01.12", "title": "В Кипър се мръщят на Валери Божинов"}
{"url": "https://offnews.bg/kultura/fotorazhodka-iz-versajskia-dvoretc-snimki-672774.html", "text": "Версайският дворец е една от бившите резиденции на френските крале. Намира се в град Версай, регион Ил дьо Франс, близо до Париж. Той е един от най-известните дворци в Европа и ежегодно приема хиляди туристи от цял свят.Той е тясно свързан и с един от най-известните крале на Стария континент - Луи XIV, известен като Кралят Слънце.Изданието \"Vogue Living\" публикува ексклузивни кадри от двореца, дело на фотографа Феликс Одел. Вижте ги:Златните входни врати на двореца на утринна слънчева светлина.Ексклузивен поглед към стаите на краля.Един от изгледите към градините на двореца.Спалнята на Мария Антоанета включва специални мебели. Те изглеждат по-скромно и са в контраст с бароковите златни интериори от главната част на музея, символизирайки желанието на младата кралица за по-прост живот.Кралската капелаШкафът за бижута на Мария АнтоанетаФренският павилион, построен през 1750 г.Фоайето на Кралската опера. Скулптурата се казва \"Младежта и здравето\" от Августин Паджу, 1770 г.В операта. Полилеите отстрани буквално са били нарязани на половина, за да се създаде повече пространство за ложите за гостите, но са умело поставени срещу огледала, за да се създаде илюзия за цялостен вид.", "date": "2018.01.12", "title": "Фоторазходка из Версайския дворец (снимки)"}
{"url": "https://offnews.bg/politika/bsp-s-nov-zalp-po-delian-dobrev-dava-go-na-prokuror-za-uchastie-v-sh-672781.html", "text": "БСП дава на прокуратурата сигнал за участие на депутата от ГЕРБ Делян Добрев в схеми за обществени поръчки.\"Налице е усвояване на огромен обществен, общински ресурс от един роднински кръг. Днес внасяме в прокуратурата документи за спечели обществени поръчки за над 50 млн. лв. Това са група търговски дружества, свързани помежду си чрез акционери, съдружници и управители. В тези дружества пряко или чрез свързани лица участва зетят на Делян Добрев - г-н Гаргов\", заяви Елена Йончева от трибуната в Народното събрание. Тя каза още, че \"Биволъ\" и \"Капитал\" са правили разследвания и назовават по-висока сума, но документите, с които БСП разполага на този етап, са за 50 млн. лв.Делян Добрев отвърна на обвиненията на БСП, като заяви, че ако Елена Йончева не се уплаши и се подпише под сигнала до прокуратурата, ще я съди за набеждаване.\"Аз се радвам, че внасят този сигнал до прокуратурата, за да установи, че аз не съм свързано лице с фирмите, които се цитират. Нито пък съм възложител по смисъла на закона, за да съм в конфликт на интереси с който и да било\", каза още той.На въпрос дали Делян Добрев ще съди сайта \"Биволъ\" за разследванията, които Елена Йончева цитира, той отговори, че собствеността на медията вероятно е прикрита по начин, по който не може да бъде съдена. ", "date": "2018.01.12", "title": "БСП с нов залп по Делян Добрев - дава го на прокурор за участие в схеми с обществени поръчки"}
{"url": "https://offnews.bg/obshtestvo/politcaite-reshiha-vremenno-da-sprat-s-protestite-672789.html", "text": "Полицейските протести временно ще бъдат преустановени. Това решение е взел Управителният съвет на Синдикалната федерация на служителите в МВР (СФСМВР).Решението идва само ден, след като премиерът Бойко Борисов , което полицаите поставят от миналото лято, за по-високо увеличение на заплатите им. Премиерът обеща да бъдат отпуснати 100 млн. лв. за 2018 г., като пое ангажимент подобно увеличение да има и през 2019 г., при условие, че МВР участва активно за пресичане на финансовите и данъчни престъпления, като по този начин повиши приходите в хазната.По-рано днес вицепремиерът Валери Симеонов нарече протестите на . „Протестите са насочени към нашите вътрешни проблеми, не към еврокомисарите. В една демократична държава всеки може да протестира, но не беше това моментът, защото се ангажира част от работата на силите на реда – трябва да охраняват и протестите, както и европредседателството – това са допълнителни разходи“, каза Симеонов.За тази година правителството отпусна веднъж 55 млн. лв., които вече бяха разпределени. Това обаче не удовлетвори поставените искания за 15-процентно увеличение на заплащане в сектора, още повече, че от  държавните служители.На дневен ред остават исканията за подобряване условията на труд и изцяло нов Закон за МВР. Исканията на синдикатите бяха поставени още през юли, когато се  от началото на българското председателство на Съвета на ЕС. Оттогава досега исканото от тях увеличение им беше отказвано от вътрешния министър Валентин Радев. Още тогава той поиска служителите да му посочат , с които държат на по-високи заплати. ", "date": "2018.01.12", "title": "Полицаите решиха временно да спрат с протестите"}
{"url": "https://offnews.bg/zimni/bez-koukalova-na-olimpiadata-672790.html", "text": "Носителката на Световната купа по биатлон за сезон 2015/2016 година Габриела Коукалова от Чехия няма да участва на олимпиадата в Пьончан, гръмна местното издание blesk.cz.Звездата на чешкия биатлон има проблеми със здравето, а решението за отпадането й от състава на страната за зимната олимпиада ще бъде обявено на 15 януари. Шефът на местната федерация Иржи Хамза обаче не беше чак толкова категоричен.\"Ще обсъдим всичко с Габи в понеделник. Тогава ще бъде обявен и съставът на Чехия за игрите и ще кажем категорично какво става около участието й в Пьончан\", каза Хамза на свой ред в интервю пред местна медия.Коукалова е участвала на две олимпиади в кариерата си - Ванкувър 2010 и Сочи 2014, като има в актива си два сребърни и един бронзов медал. Коукалова има и две световни титли. Заради травма обаче тя не е участвала все още в стартове през сезон 2017/2018 г.", "date": "2018.01.12", "title": "Без Коукалова на олимпиадата?"}
{"url": "https://offnews.bg/ikonomika/wizz-air-puska-4-novi-marshruta-ot-sofia-i-edin-ot-varna-672778.html", "text": "През миналата година Wizz Air е превозила рекорден брой пътници и e разширила значително оперативната си дейност. Пътниците на нискотарифния превозвач са достигнали над 28 милиона, което е с 24% повече в сравнение с 2016 г., обявиха от компанията.2.5 милиона от тези пътници са от и до България, което е представлява ръст от впечатляващите 47% в сравнение с предходната година.През 2017 г. към флотилията на лоу кост авиокомпанията са се присъединили 14 нови самолета – 13 Airbus A321 и един Airbus A320.Wizz Air остава водещата авиокомпания в България по брой на обслужените клиенти след като през юли откри втора база у нас – на летище Варна. В нея бяха открити 36 нови работни места.В момента нискотарифният превозвач има осем базирани самолета в България, седем в София и един във Варна, осигуряващи работа на над 300 души екип.През 2018 г. Wizz Air предлага за продажба 3.3 милиона самолетни места по българските си маршрути, което е с 27% повече от предходната година.От март ще започнат да се обслужват четири нови маршрута от София. От април от Варна ще се изпълняват полети до Виена. Така общият брой на дестинациите от София, Варна и Бургас става 44.", "date": "2018.01.12", "title": "Wizz Air пуска 4 нови маршрута от София и един от Варна"}
{"url": "https://offnews.bg/sviat/ogromen-pozhar-na-garata-v-notingam-video-672782.html", "text": "Огромен пожар избухна на гара в английския град Нотингам. Тя е евакуирана. 60 огнеборци се борят с пламъците, предаде Би Би Си.Няма данни за пострадали, обяви говорител на спешната медицинска служба.Пожарът е тръгнал от основната чакалня и се е разпрострял чак до покрива.Инцидентът предизвика закъснения в местната транспортна мрежа.Видео клипове, публикувани в социалните мрежи, показват пламъци и дим да излизат от сградата в ранните петъчни часове.", "date": "2018.01.12", "title": "Огромен пожар на гарата в Нотингам (видео)"}
{"url": "https://offnews.bg/sviat/sled-24-chasa-pregovori-ima-probiv-za-shiroka-koalitcia-v-germania-672779.html", "text": "Германските консерватори и социалдемократи постигнаха тази сутрин споразумение по план за започване на официални преговори за съставяне на коалиционно правителство, предадоха световните агенции. Източниците на информацията са неофициални.Развитието на сагата около съставянето на правителство между ХДС/ХСС и ГСДП идва след безпрецедентни преговори, които продължават вече повече от 24 часа без прекъсване. Според Ройтерс се увеличават шансовете за слагане на край на месеците на политическа несигурност в Германия след парламентарните избори през септември.Споразумението постила пътя за подробни преговори през следващите седмици. За да бъде прието то окончателно, е необходимо да бъде одобрено от партийните ръководства на консерваторите и социалдемократите по-късно днес, посочва Франс прес.ДПА отбелязва, че проучвателните преговори бе предвидено да завършат още снощи, но екипите на двете големи партии във Федералната република продължиха разговорите цяла нощ и тази сутрин. Първите преговарящи пристигнаха на мястото на преговорите в централата на Германската социалдемократическа партия (ГСДП) в столицата Берлин в 8 ч. (9 ч. българско време) вчера. Лидерите на потенциалните съюзници - Ангела Меркел на Християндемократическия съюз, Хорст Зеехофер на баварския Християнсоциален съюз и Мартин Шулц на ГСДП започнаха своите разговори половин час по-късно.", "date": "2018.01.12", "title": "След 24 часа преговори: Има пробив за широка коалиция в Германия"}
{"url": "https://offnews.bg/politika/evrokomisarite-se-sabirat-na-zasedanie-s-balgarskite-ministri-v-ndk-672756.html", "text": "Еврокомисарите се събират на първо заседание в НДК в рамките на българското председателство на Съвета на ЕС. Колегиумът на европейските комисари ще заседава заедно с министрите от българското правителство.Ще бъдат проведени успоредно три клъстърни срещи по теми, свързани с приоритетите на българското председателство и европейския дневен ред.Комисари и министри ще обсъждат въпроси в областите външни работи, сигурност и отбрана, миграция и правосъдие; приобщаваща и стабилна Европа; конкурентност, иновации и дигитализация.Непосредствено след обсъжданията ще се проведе общо заседание на колегиума на комисарите и българското правителство с участието на премира Бойко Борисов и председателя на Европейската комисия Жан-Клод Юнкер.В програмата на Юнкер са включени самостоятелни срещи с президента Румен Радев, с председателя на Народното събрание Цвета Караянчева и с Бойко Борисов. Колегиумът на комисарите ще се срещне и с председателския съвет на Народното събрание.Снощи в Народния театър беше официалната церемония по откриването.", "date": "2018.01.12", "title": "Еврокомисарите се събират на заседание с българските министри в НДК"}
{"url": "https://offnews.bg/politika/parlamentat-gleda-vetoto-na-prezidenta-varhu-antikoruptcionnia-zakon-672759.html", "text": "Парламентът ще гледа ветото на президента върху антикорупционния закон.Очаква се депутатите да го отхвърлят, тъй като ветото беше  от правната комисия преди два дни.Законът беше оспорен от президента в неговата цялост на 2 януари. В мотивите се посочваше несъответствие с поставената цел - ефективно противодействие на корупцията, както и отклонения от основни начала на Конституцията. След близо два часа дебати мнозинството събра 10 срещу 7 гласа Законът отново да бъде подкрепен. Предстои гласуване и в пленарната зала.„Това не е изненадващо за мен\", коментира след президентът, след като ветото падна в правната комисия. \"Всички дебати около антикорупционния закон и особено събитията от днес показват, че наистина няма политическа воля за реална, всеобхватна и ефективна борба с корупцията. Явно тази борба ще продължи да се води от гражданите и от медиите\", каза още Румен Радев.Според държавния глава този закон няма да доведе до реални промени за по-ефективна борба, каквито се очакват.", "date": "2018.01.12", "title": "Парламентът гледа ветото на президента върху антикорупционния закон"}
{"url": "https://offnews.bg/112/avtobus-s-rabotnitci-se-podpali-v-dvizhenie-v-rishkia-prohod-672814.html", "text": "Автобус с 15 работници се е подпалил в движение в Ришкия проход - в отсечката между Шумен и Карнобат.Няма пострадали, съобщиха от полицията в Бургас.Произшествието е станало малко след 14.00 часа.Шофьорът на автобуса \"Сетра\" забелязал, че превозното средство е започнало да дими и незабавно е извел всички пътници.Автобусът е собственост на частна фирма. Той е изгорял напълно, съобщава Радио Бургас.", "date": "2018.01.12", "title": "Автобус с работници се подпали в движение в Ришкия проход"}
{"url": "https://offnews.bg/sviat/nameriha-vsichki-bizhuta-otkradnati-ot-bandata-s-bradvite-672761.html", "text": "Всички бижута, откраднати приЧаст от плячката бе намерена още в сряда при задържането на трима от петимата извършители на обира, които останаха блокирани в хотела.Останалата част е намерена в „чанта, иззета вчера в сряда от служители на полицията“, без да се съобщават подробности как е станало това и задържани ли са и другите двама крадци, които първоначално успяха да избягат.Обирджиите разбиха с брадви луксозен бутик и откраднаха бижута и луксозни часовници за над 4 милиона евро.", "date": "2018.01.12", "title": "Намериха всички бижута, откраднати от бандата с брадвите"}
{"url": "https://offnews.bg/tehnologii/fejsbuk-s-nova-politika-kam-mediite-iskash-da-te-vizhdat-plashtaj-672757.html", "text": "Американската компания \"Фейсбук\" (Facebook) обяви, че въвежда голяма промяна в ползваната от над два милиарда потребители едноименна социална мрежа.Занапред в основната рубрика \"Новини\" (News Feed) ще се отдава предимство на снимки и публикации за семейството и приятелите, за сметка на съдържанието, публикувано от търговски марки, медии, известни личности и други страници, освен ако то не бъде подсилено под формата на реклама, съобщиха Ройтерс и Франс прес.Това е най-голямата стратегическа реформа на съдържанието през последните години в социалната мрежа. Нейният алгоритъм досега приоритизираше съдържание, което сложните й компютърни алгоритми преценяваха, че ще провокира потребителя да хареса или коментира.Марк Зукърбърг, 33-годишният съосновател на компанията, написа вчера в профила си, че целта вече не е такава и вместо това \"Фейсбук\" ще помага на потребителите си да имат \"по-смислени социални контакти\".\"Когато въведем това, ще виждате по-малко публикации на фирми, марки и медии\", каза той.\"Фейсбук\" и конкурентните му социални мрежи бяха залети от критики, че техните продукти засилват възгледите на потребителите по социални и политически въпроси. Компанията бе разкритикувана, че алгоритмите й може да са отдали приоритет на подвеждащи новини и неверни информации и по този начин е било повлияно на президентските избори в САЩ през 2016 г.Промените няма да засегнат рекламите и вероятно ще нанесат удар върху бизнеси, които искат да се популяризират, без да плащат за реклама, отбеляза Асошиейтед прес, цитирана от БТА.", "date": "2018.01.12", "title": "Фейсбук с нова политика към медиите: Искаш да те виждат? Плащай!"}
{"url": "https://offnews.bg/politika/podpisvat-naj-goliamata-goliama-investitcia-po-plana-iunker-u-nas-672760.html", "text": "Българското председателство започва с първа голяма инвестиция по плана \"Юнкер\", съобщават от Представителството на ЕК в България.Днес ще се състои церемония по подписването на споразумение за най-големия до момента проект в България, гарантиран със заем от Европейския фонд за стратегически инвестиции (ЕФСИ), който е централен стълб на плана \"Юнкер\" за растеж и работни места в Европа.По този повод председателят на Европейската комисия Жан-Клод Юнкер и премиерът Бойко Борисов ще дадат изявления за медиите в Националния дворец на културата.Подписването на споразумението ще е в присъствието и на вицепрезидента на Европейската инвестиционна банка Андрю Макдауъл. Планът \"Юнкер\" предвижда инвестиции на 315 млрд. евро в икономиката на 28-те държави от ЕС в следващите три години. До момента България е осигурила 100 млн. евро за подпомагане на проекти от ЕФСИ.За днес са предвидени срещи на Юнкер с президента Румен Радев и председателя на Народното събрание Цвета Караянчева.В петък еврокомисарите се  в рамките на българското председателство на Съвета на ЕС. Колегиумът на европейските комисари ще заседава заедно с министрите от българското правителство.", "date": "2018.01.12", "title": "Подписват най-голямата голяма инвестиция по плана 'Юнкер' у нас"}
{"url": "https://offnews.bg/ikonomika/gartcia-v-blokada-vsichki-vidove-transport-spirat-za-24-chasa-672763.html", "text": "Гръцките транспортни работници обявиха в петък 24-часова стачка, в знак на протест срещу внесения в парламента законопроект, предвиждащ нови мерки за икономии. Днес в цялата страна няма да работят служителите в железопътния транспорт.Корабите на Гръцката морска федерация, включително фериботите между гръцките острови и континенталната част, ще останат в пристанищата.В Атина няма да се движат метрото и трамваите. Столичните профсъюзи на водачите на тролейбуси и автобуси ще проведат 24-часова стачка в понеделник, 15 януари.Стачката е подкрепена и от Съюза на лекарите на болниците в Атина и Пирея. В петък в столичните клиники ще се оказва само спешна помощ.Синдикатите смятат, че новият закон ограничава правото им на стачка. Новият законопроект въвежда мерки, съгласувани с международни кредитори, отнасящи се до организирането на търгове за продажба на имущество на ипотечни длъжници, провеждането на стачки, разпределянето на помощи за деца и бедни, функционирането на кадастралната система.Според новия закон, решението за провеждане на стачки ще бъде вземано не от управителния съвет на профсъюза, както сега, а от самите работници, съобщава БГНЕС.", "date": "2018.01.12", "title": "Гърция в блокада: Всички видове транспорт спират за 24 часа"}
{"url": "https://offnews.bg/temida/obviniha-v-huliganstvo-mazh-nasaskval-kucheto-si-sreshtu-politcai-672768.html", "text": "Прокуратурата повдигна обвинения срещу Даниел Антов, който се държал агресивно срещу трима полицаи в столичния ж.к. Люлин.Случаят е от 29 юни 2017 година. Тогава тримата полицаи, патрулирайки в близост до бл. 389, попаднали на обвиняемия и му поискали документи за самоличност.Мъжът бил пиян, започнал да се държи агресивно, отказал да предостави своя лична карта, след което започнал да отправя нецензурни и обидни реплики към служителите на реда, като същевременно насъсквал кучето си срещу тях.Поради това той бил задържан и отведен в сградата на 09 РУ СДВР, а по случая било образувано досъдебно производство.Разследването е приключено под ръководството и надзора на Софийска районна прокуратура, като на 12.01.2018 г. е внесен обвинителен акт срещу Антов, за извършено от него престъпление по чл.325, ал.2, вр. с ал.1 НК– хулиганство, отличаващо се с изключителна дързост и цинизъм (наказуемо с лишаване от свобода до пет години).Предстои делото да бъде насрочено за разглеждане в Софийски районен съд.", "date": "2018.01.12", "title": "Обвиниха в хулиганство мъж, насъсквал кучето си срещу полицаи"}
{"url": "https://offnews.bg/ikonomika/denonoshtni-proverki-zapochnaha-danachnite-v-bansko-672758.html", "text": "През последното денонощие са извършени 30 съвместни проверки на НАП, МВР и Общината в обекти разположени на територията на град Банско като няма нито едно констатирано нарушение. Това каза за БНТ Владимир Василев, началник на Сектор \"Оперативни проверки\" към НАП - София.По-голяма част от извършените проверки са били \"проверки с наблюдение\" в заведения за хранене и няколко проверки съвместно със служители на МВР в обменни бюра, уточни Василев.Проверките с наблюдение са явни, при които служителите на НАП се легитимират и извършват явно наблюдение на работата на търговския обект, като следят дали всички продажби се маркират във фискални устройства, каза Василев и увери, че по-голяма част на проверките се извършва без предварителна легитимация:Василев коментира, че в Банско проверките са значително повече от Боровец, като до този момент в града и околните места те са над 500. При тях има констатирани само 18 нарушения, 8 от тях са за неиздаване на фискален бон като за тези обекти предстои запечатване. Срокът, за който ще бъдат запечатани, е до 30 дни. Четири от нарушенията са на главните търговски улици в Банско и четири в Разлог.", "date": "2018.01.12", "title": "Денонощни проверки започнаха данъчните в Банско"}
{"url": "https://offnews.bg/ikonomika/domuschiev-poluchi-naj-goliamata-do-momenta-investitcia-po-plana-iunk-672787.html", "text": "В присъствието на председателя на еврокомисията Жан-Клод Юнкер и премиера Бойко Борисов беше подписан заем в размер на 100 млн. евро. Средствата се отпускат Европейския фонд за стратегически инвестиции (ЕФСИ) и отиват при компанията на братя Домусчиеви \"Хювефарма\".Средствата ще отидат за строеж на два нови завода за ветеринарни продукти в България, като очакваната обща инвестиция ще бъде на стойност 222 млн. евро. Двата нови завода ще бъдат в Пещера и Разград. Заемът се отпуска от Европейска инвестиционна банка и договорът за него беше подписан в присъствието на председателя на Европейската комисия Жан-Клод Юнкер и българския премиер Бойко Борисов на церемония в София. Подписите си под договора сложиха от заместник-председателя на ЕК Юрки Катайнен, земеделският министър Румен Порожанов и изпълнителният директор на \"Хювефарма\" Кирил Домусчиев.Очаква се с тази инвестиция да бъдат създадени 210 нови работни места в селското стопанство в България. С този проект България влиза в топ 3 в плана „Юнкер“ като инвестиции на глава от населените и БВП.", "date": "2018.01.12", "title": "Домусчиев получи най-голямата до момента инвестиция по плана 'Юнкер'"}
{"url": "https://offnews.bg/nashite-avtori/vladimir-karolev-volen-da-pogledne-targovskia-registar-za-tajnite-z-672728.html", "text": "Наскоро в интервю Волен Сидеров изяви желание вицепремиерът Симеонов да разкрие суперсекретните договори на златодобивните компании в България, за да стане ясно какво печелят те и какво оставало за държавата – пак там нещо около митичния един процент. И че това била истински важната тема, а не борбата на Симеонов срещу плажни концесии, преместваеми обекти и усилията му за развитие на планинския туризъм в България.Тъй като смятам щенията и на двамата политици за важни, ще използвам възможността да отговоря на г-н Сидеров, понеже не съм сигурен, че вицепремиерът Симеонов ще го направи.Първо ще започна с факта, че няма никакви секретни договори за концесии и отдавна има публичен онлайн сайт . От него всеки, който се интересува, може да прочете информация за всяка концесия в България - както за съответния концесионен договор, така и за неговото изпълнение всяка година, в това число за платените концесионни такси.Второ, и трите основни компании в България, които добиват руди с 3-6 грама злато на тон руда, публикуват финансовите си отчети в българския Търговски регистър, където е кристално ясно какво е съотношението между парите, които остават за акционерите и парите, които държавата получава в директни бюджетни плащания от концесионерите. Следващата таблица обобщава резултатите:Макар да има много финансови условия и инструменти за оптимизация на разходите, генерално можем да кажем, че трите фирми плащат около 10% корпоративен данък, около 10% от брутната печалба концесионна такса* и дължимите 5% данък дивидент. Процентът при \"Асарел\" обичайно също е по-близък до другите две дружества, но през последната отчетна година рентабилността им е намаляла вероятно краткосрочно.Любопитно е, че и трите компании са надхвърлили многократно изискуемите от тях по договор инвестиции и съответно са създали много по-мащабен бизнес и стойност за икономиката. Например, споменаваната от Волен Сидеров канадска компания е трябвала да направи едва 18 млн. долара инвестиции според концесионния договор, подписан 1999 година, а са направили почти 500 млн. долара.Трето, съгласен съм с правилните критики на Сидеров, че България добива руда с 3-6 грама злато на тон, прави концентрат и го изнася в трети държави, където се извършва производството на краен продукт (т.е. нещо като „кюлче“). Само че Сидеров пропуска факта, че за самите рудни компании цялото това логистично разхождане на концентрата по света и разпръскване на производствените мощности по цял свят е допълнителен разход и риск. Сигурен съм, че и трите дружества биха се съгласили на драго сърце да концентрират целия кръг производство само и единствено в България. Проблемът обаче са постоянните политически и псевдо-екологични нападения срещу рудната индустрия у нас. След като Волен Сидеров вече е в управлението и политическият му инстинкт не е насочен единствено към набиране на рейтинг за влизане в парламента, то следва той да прояви истинска отговорност към българската икономика и да „повдигне БВП“ през партньорство с коректния и спазващ законите бизнес. Имайки предвид, че рудодобивната индустрия в България е от малкото сектори, в които почти всички играчи (е, има и няколко родни пишман бизнИсмени за изключение) са с доказан опит, умения и желание да спазват закона, то към нея следва да се подходи със стимули, а не с размахване на тояги за несъществуващи проблеми.И не, концесионната такса към брутната печалба не е 1% - над 10% е. Този митичен 1% е просто отделно число в сложна формула, която накрая произвежда тези 10%.", "date": "2018.01.12", "title": "Владимир Каролев: Волен да погледне Търговския регистър за 'тайните' златни концесии"}
{"url": "https://offnews.bg/evropa/chovek-v-sianka-koj-pishe-rechite-na-donald-tusk-672766.html", "text": "Вчера цяла България бе свидетел на изключителния жест от страна на председателя на Европейския съвет Доналд Туск, който изнесе реч на чист български по време на церемонията за откриването на българското председателство на ЕС. \"Вярвам, че председателството ще бъде резултатно, както беше и Христо Стоичков преди 25 години\", пошегува се полякът и усмихна гостите в Народния театър и зрителите пред екраните.Речта му на български език е поредно доказателство за уважението, което поляците питаят към България. Такива има немалко. За 24 май и 3 март например полски дипломати и техните семейства  from  on .Речта на Туск бе колоритна и запомняща се, така изпипана, че да се понрави дори и на най-големия евроскептик. Имаше заигравки със Захари Бахаров и \"Игра на тронове\", Христо Стоичков, фактът, че нямаме пленено бойно знаме, бяхме наречени \"потомци на Спартак\".Зад хубавите речи на успелите стоят един куп хора. Екипът на Туск не е изключение - в кабинета му работят 33-ма съветници. А и със сигурност самите съветници си имат съветници.Интерес у нас буди човекът, написал речта на Туск - ирландецът Хюго Брейди.Хората, които пишат речите и изобщо се грижат за имиджа на някой важен човек, често остават в сянка. Брейди обаче не просто пише речи.Биографията му е богата - публикува статии в престижни издания като \"Гардиън\" и \"Файненшъл таймс\". Главен изследовател е в Центъра по европейски реформи. Пише за бъдещето на Шенген, контратероризма, миграционните политики и общата борба на ЕС с организираната престъпност. И щом е специалист по тези теми, то нищо чудно, че е написал такава реч за България.Всъщност реч на Туск, написана от него, не за пръв път възбужда подобен интерес. В Дъблин през декември останаха впечатлени, че Туск използва ирландска поговорка след речта си за бъдещето на Ирландия след Брекзит:\"Ní neart go cur le chéile\" - Няма сила без обединение. Звучи познато, нали?", "date": "2018.01.12", "title": "Човек в сянка: Кой пише речите на Доналд Туск"}
{"url": "https://offnews.bg/politika/evroizborite-veroiatno-shte-sa-na-23-26-maj-2019-672771.html", "text": "Европейският парламент предложи следващите избори да се произведат в периода 23-26 май 2019 г, предаде Франс прес, като се позова на няколко парламентарни източника.Според информацията датите са уговорени на среща на председателите на политическите групи в ЕП, пише БТА.Решението трябва да бъде взето през следващите месеци с единодушие от Съвета на ЕС след консултация с ЕП.Европейският парламент сега има 751 депутати. Техният брой обаче може да бъде намален след Брекзита, предвиден за март 2019 г.Великобритания има 73 евродепутати. ЕП предложи наскоро 22 от тези места да бъдат преразпределени между други страни членки, а 51 - да бъдат премахнати.Той направи уговорката, че въпросните 51 мандата все пак може да бъдат запазени при евентуално бъдещо разширяване на Европейския съюз, както и при създаване на транснационални листи - предложение на френския президент Еманюел Макрон.", "date": "2018.01.12", "title": "Евроизборите вероятно ще са на 23-26 май 2019"}
{"url": "https://offnews.bg/temida/kevr-utezhniava-polozhenieto-na-potrebitelite-smiata-prokuraturata-672764.html", "text": "С подмяната на информация Комисията за енергийно и водно регулиране (КЕВР) се утежнява положението на потребителите. Това се посочва в становище на Върховната административна прокуратура (ВАП), с което се протестира решението на енергийния регулатор за  в страната. Първоначално от прокуратурата оспориха цената на водата само в Бургас, Ямбол и Враца - градовете, където се предвижда сметките за вода да бъдат най-завишени. Сега държавното обвинение намери нарушения на енергийния регулатор и при останалите произнасяния на КЕВР.Решението на КЕВР е от 15 декември 2017 г. и с него от 1 януари бяха утвърдени нови, по-високи цени на водоснабдителните и канализационните услуги, предоставяни от „Софийска вода“ АД, „Водоснабдяване и канализация“ ЕООД, гр. Смолян, „Водоснабдяване и канализация - Варна“ ООД, „Водоснабдяване и канализация“ ЕООД, гр. Пловдив, „Водоснабдяване и канализация“ ООД, гр. Силистра, „ВиК“ ООД, гр. Кърджали, „Водоснабдяване и канализация“ ООД, гр. Русе, „Напоителни системи“ ЕАД, „ВиК - Златни пясъци“ ООД, „Водоснабдяване и канализация“ ООД, гр. Перник, „Водоснабдяване и канализация“ ООД, гр. Монтана, „Водоснабдяване и канализация - Шумен“ ООД, „Водоснабдяване и канализация - Сливен“ ООД, „Водоснабдяване и канализация“ ЕАД, гр. Бургас, „Водоснабдяване и канализация“ ЕООД, гр. Ямбол и „Водоснабдяване и канализация“ ООД, гр. Враца.В хода на проверката прокуратурата установила значителни нарушения. Първото е липса на обществено обсъждане при изготвянето на административни актове, когато става въпрос за обществена значимост.\"Макар в регулаторната функция на КЕВР да не се включват конкретните стойности по договорите между ВиК оператори и клиенти, то решенията на административния орган са определящи за съдържанието на тези правоотношения. Ето защо единствените време и място, когато и където заинтересованите лица /в частност крупните групи потребители на територията, на която оперират изброените дружества/ могат да представят засягането си, са пред КЕВР. Обществено обсъждане в административното производство не е организирано\", посочват от прокуратурата.В същото време в открито заседание на КЕВР са взети предвид становища и промени в проекторешението за цените, но тези промени, но на закрито заседание на комисията са внесени \"нови моменти\", без да е предоставена възможност за искания, бележки и възражения на други лица.На следващо място, при вземане на решението е разкрито противоречие с материалноправни разпоредби, съобщават още от прокуратурата.Според Наредбата за регулиране на цените на водоснабдителните и канализационните услуги цената се определя по формула, в която присъства показател И - инфлацията за периода от влизането в сила на утвърдената цена за първия ценови период до датата на изчисление на изменението, която влияе върху разходите на ВиК оператора.В конкретните изчисления от КЕВР е използвана информацията от интернет-страницата на НСИ за индекс на потребителските цени /ИПЦ/ - месечна инфлация през 2017 г.Данните са приложени незаконосъобразно от административния орган. От характера на сведенията, публикувани от НСИ е видно, че обсегът на ИПЦ е несравнимо по-голям от инфлацията, която влияе върху разходите на В и К операторите. Затова не е случайно, че видовете разходи, върху които влияе инфлацията, съотв. начисляването на инфлация само върху тях не намират реално описание и в материалите по административната преписка, и в други актове, произхождащи от КЕВР.По посочения начин от комисията директно е пренебрегната императивна правна уредба, заключават от държавното обвинение.Не на последно място, при издаване на решението от КЕВР е допуснато противоречие с целта на закона, пряко произтичащо от несъобразяването с нормативните изисквания, фиксирани по-напред.Така е, защото с преждеописания подход комисията на практика се съгласява да не спази закона, за да осигури спокойното повишаване на съответните цени. Подобна ситуация не е в унисон и с основните цели по чл.4 от Закона за регулиране на водоснабдителните и канализационните услуги /ЗРВКУ/, и с основните, ръководните начала за дейността на независимия държавен орган, чиято дейност се осъществява по силата на закона въз основа на независимост, безпристрастност, професионализъм, почтеност, последователност, публичност и прозрачност /според чл.10, ал.3 ЗЕ/. Създадено е положение на предопределеност, тъй като производството е реализирано в обстановка на сигурност, че цената на В и К услугите неминуемо ще се повиши. Нещо повече - стореното по настоящия случай, при неспазените нормативни задължения се отдалечава твърде и от друг първостепенен принцип на административния процес - на съразмерността по чл.6, ал.1 от Административнопроцесуалния кодекс, обвързващ административните органи, на първо място, да упражняват правомощията си по разумен начин, добросъвестно и справедливо. А игнорирането на общественото обсъждане е в пряко противоречие както с целта по чл.4, ал.1, т.6 ЗРВКУ за балансиране интересите на В и К операторите и на потребителите, така и с принципа на чл.7, т.3 от с. з. за защита на интересите на потребителите.В същата насока от ВАП е установено и несъблюдаването на правилата за документално оформяне на произнасянето на комисията и по-специално на чл.13, ал.4 ЗЕ, според който начинът на гласуване на всеки гласувал и мотивите на всеки гласувал против се отразяват в протокол към решението /тези правила са доразвити в устройствения правилник на КЕВР/.От ВАП не е подминато и процедирането на административния орган при определяне на т. нар. „социална поносимост на цената на В и К услугите“, която /по смисъла на ЗРВКУ/ е налице в случаите, когато тяхната стойност, определена на база минимално месечно потребление на вода за питейно-битови нужди от 2,8 куб. м. на едно лице, не надхвърля 2,5 на сто от средния месечен доход на домакинство в съответния регион.При тази дейност от КЕВР са отречени данните от изследването „Наблюдение на домакинските бюджети“ и са приети данните от изследването „Статистика на доходите и условията на живот“, което не е публично достъпно и затова всички, извън членовете на комисията са в невъзможност да се запознаят със съдържанието му.Преди това още през 2015 г. от КЕВР е направено сравнение и е установено, че изследването „Статистика на доходите и условията на живот“ „…значително ще увеличи размера на социалната поносимост на цените на В и К услугите…“ и същите данни „…на практика неутрализират ефекта от намаляването на размера на социалната поносимост от 4 на сто на 2,5 на сто, извършен с промените в Закона за водите от 2015 г.“От своя страна, ВАП констатира, че разликата е главно във фактора „териториални нива на домакинствата“. От тази гледна точка, приложимо е изследването „Наблюдение на домакинските бюджети“, защото с по-ниско ниво на социалната поносимост се обхващат повече домакинства, а въвеждането на тази уредба е извикано именно от нуждата да се минимизират слоевете от населението, за които цените са непосилни. И всичко това е, защото критерият за социална поносимост е отреден за отчитане на ефекта върху потребителите, а не само върху В и К операторите на фона на нормативната регламентация, че водата за питейно-битови нужди е основна жизнена потребност по смисъла на Закона за социалното подпомагане.В ползваното от КЕВР изследване „Статистика на доходите и условията на живот“ данните за доходите са по-високи с около 50% спрямо доходите от изследването „Наблюдение на домакинските бюджети“ /а според НСИ по-голяма е и максималната грешка/. Това процедиране, чисто аритметически обуславя по-висок размер на социалната поносимост, респ. осигурява облекчено и безпроблемно завишаване на визираните цени, вкл. и за в бъдеще. И така конкретно за региони Силистра, Монтана, Шумен, Сливен, Кърджали, Враца, Бургас образуваните цени надхвърлят прага на социалната поносимост или са близо до него.В контекста на отразеното, показателна е нагласата на административния орган непременно да увеличава цените на В и К услугите.С описаните аргументи Върховна административна прокуратура протестира пред Административен съд - София град с искане за отмяна на решението на КЕВР от 15.12.2017 г. за повишаване на цените на В и К услугите.", "date": "2018.01.12", "title": "КЕВР утежнява положението на потребителите, смята прокуратурата"}
{"url": "https://offnews.bg/politika/darzhavata-triabva-da-zashtiti-investitora-za-bansko-smiata-simeonov-672762.html", "text": "Държавата в случая трябва да защитава интересите на инвеститора по отношение на изграждането на втори лифт, тъй като там се струпват безобразни опашки. Те са огромни и отблъскват и отвращават всички хора, които са дошли да ползват този чудесен курорт.Това каза в интервю за bTV вицепремиерът Валери Симеонов. Той опроверга информацията, че промяната в плана за управление на парка ще позволи застрояването на 48% от територията му. „То няма мераклии 8% да застроят. Това е точно такава лъжа, каквато е и легендата за изсичането на вековни гори, каквито няма в концесионната зона. Те са обособени в биосферен резерват, описани са и са обозначени“, коментира вицепремиерът.По думите му това, че собствеността на концесионера е офшорна фирма, не е проблем, защото това е законно. \"Регистрирането на фирма в офшорна зона не е престъпление и това се прави, за да се икономисат данъци. Така например bTV е регистрирана в Бермудските острови. Вие плащате ли си данъците?\", попита Симеонов. На въпрос трябва ли министърът на околната среда и водите Нено Димов да подаде оставка, както поискаха протестиращите, Симеонов отговори: „Не, естествено. Откъде-накъде? Той даже е прекалено толерантен към тях и прекалено внимателен по отношение на спазването на законодателството“.Симеонов коментира и екопротестите в защита на Банско срещу застрояването на Пирин и протестите на полицаите. Според Симеонов протестите на жителите на Банско и региона са били по-многолюдни. В същото време той определи протеста на полицаите като рекет.„Протестите са насочени към нашите вътрешни проблеми, не към еврокомисарите. В една демократична държава всеки може да протестира, но не беше това моментът, защото се ангажира част от работата на силите на реда – трябва да охраняват и протестите, както и европредседателството – това са допълнителни разходи“, каза Симеонов.Според него това е наливане на пари в \"каца без дъно\".", "date": "2018.01.12", "title": "Държавата трябва да защити инвеститора за Банско, смята Симеонов"}
{"url": "https://offnews.bg/obshtestvo/zimata-se-zavrashta-tozi-uikend-672765.html", "text": "Зимата се завръща през почивните дни. В съботния ден започва застудяване, тогава ще вали над цялата страна, а в повечето райони дъждът ще премине в сняг, показва прогнозата на НИМХ на БАН. Дневните температури ще започнат да се понижават и ще бъдат между 2 и 6 градуса, за София около 3 градуса.В неделния ден валежите ще продължат в Западна България, но до края на деня ще започнат да спират. В Източна България няма да вали, ще има разкъсана облачност. Максималните температури още ще се понижат и ще бъдат между 0 и 3 градуса.Новата седмица ще започне с нови валежи от сняг. Отново ще вали почти над цялата страна. И минималните, и максималните температури ще се понижат. Сутрешните ще бъдат между минус 10 и минус 2 градуса, а дневните между минус 2 и 0 градуса.Във вторник валежите ще спрат, но ще остане студено. В Северна България на места сутрешните температури ще паднат до около минус 15 градуса, за София около минус 6 градуса. През деня термометрите ще показват от минус 1 до 4-5 градуса.В сряда и четвъртък ще бъде предимно слънчево и студено предимно в Западна България, където през деня температурите ще бъдат около 2-3 градуса над нулата. В Източна България ще бъде по-топло - до 9 градуса.В петък и събота температурите ще останат почти без промяна, във втория ден ще започне заоблачаване, а от неделя отново валежи – предимно от дъжд и сняг.", "date": "2018.01.12", "title": "Зимата се завръща този уикенд"}
{"url": "https://offnews.bg/obshtestvo/bez-voda-na-tri-mesta-v-stolitcata-672701.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради подмяна на сградно водопроводно отклонение на бул. „Сливница“, жк. „Св. Троица“, се налага спиране на водоподаването от 10:00 до 18:00 часа на ул. „Зографски манастир“ от ул. „Цар Иван Александров“ до бул. „Сливница“. Изпълнение на инвестиционен проект за реконструкция на уличен водопровод на ул. „Йосиф Соколски“ в кв. „Васил Левски“, се налага спиране на водоподаването от 9:00 до 21:00 часа на ул. „Баба Тонка“ от ул. „Дряновски манастир“ до бул. „Ботевградско шосе“, ул. „Йосиф Соколски“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода”, живеещи в района, ще почувстват значително подобреното качество на предоставяните услуги. Изграждане на сградно водопроводно отклонение на ул. „Чавдар Мутафов“, кв. „Група Зоопарк“, се налага спиране на водоподаването от 10:00 до 18:30 часа на ул. „Чавдар Мутафов“ от бул. „Симеоновско шосе“ до ул. „Чавдар Мутафов“ №35, бул. „“Симеоновско шосе“ №6А и 6Б. ", "date": "2018.01.12", "title": "Без вода на три места в столицата"}
{"url": "https://offnews.bg/tenis/grigor-kogato-se-otvori-vazmozhnost-triabva-da-si-v-sastoianie-da-ia-672770.html", "text": "Най-добрият ни тенисист Григор Димитров се надява, че е дошъл неговият момент за пробив в Големия шлем на първия за годината турнир - Откритото на Австралия в Мелбърн.Световният номер 3 е в позицията на лидер на групата от млади тенисисти, които са гладни да сложат края на доминацията на т.нар. \"голяма четворка\" в световния тенис - Роджър Федерер, Рафаел Надал, Новак Джокович и Анди Мъри са спечелили цели 50 титли от Големия шлем от 2003 година насам, като абсолютен рекордьор в това отношение е швейцарецът Федерер с неговите 19.Преди година малко не достигна на Григор да стигне до мечтан финал в Мелбърн срещу Роджър Федерер, но отстъпи пред Надал след изключителен мач.След жребия, който му определи за съперници в първите два кръга квалификанти, той бе попитан дали е готов да спечели първата си титла от Големия шлем.“Когато се отвори подобна възможност, трябва да си в състояние да я сграбчиш”, заяви Григор.“Зареден съм с голяма увереност и усещам, че съм направил решителната крачка. Краката ми се чувстват добре и остава всичко това да се пренесе на корта“, добави българинът.Първият сериозен тест за Димитров вероятно ще бъде в лицето на австралиеца Ник Кирьос в четвъртия кръг. След като загуби от австралиеца в полуфиналите в Бризбейн, сега Григор е предпазлив по отношение на този съперник.“Беше много интересен двубой. Мислех, че държа нещата под контрол, но след първия сет всичко ми се изплъзна от ръцете“, коментира Димитров.“Той направи няколко удара и си върна самочувствието, а и започна да сервира невероятно. Правех всичко по силите си, за да влизаме в разигравания, но нямаше много такива. Разбира се, той заслужаваше. Това е страхотен старт на годината за него и той един от претендентите“, заяви Григор.", "date": "2018.01.12", "title": "Григор: Когато се отвори възможност, трябва да си в състояние да я сграбчиш"}
{"url": "https://offnews.bg/na-tozi-den/dnes-imen-den-praznuvat-tatiana-i-tania-660979.html", "text": "На 12 януари православната църква почита паметта на Св. мъченица Татяна, чието име от древногръцки означава „устройваща“.Татяна е раннохристиянска мъченица. Родена в семейството на богато, но криещо вярата в християнството римско семейство, тя поема пътя на целомъдрието от дете. Изцяло проникната от тази вяра, Татяна била посветена за дякониса и всецяло се отдала на милосърдие и непрестанна молитва.По това време на римския трон се възкачва 16-годишният Александър Север (205-238 г.). Той имал еклектични убеждения: равнодушен към вярванията на другите, той не се придържал към един определен светоглед, поради което всред идолите на различните езически божества в дома си имал изображението и на Христос.В негова жертва пада Татяна. Без да гледат на знатното ѝ положение и на нейния безукорен живот, я завели в храма на Аполон, за да принесе жертва. Татяна изповядвала християнската вяра и отказала да се подчини, паднала на колене и започнала да се моли на Бог - силата на искрените ѝ думи счупи статуята на хиляди парчета.След напразните увещания на градоначалника да се отрече от Христа, младата Татяна била многократно подлагана на най-свирепи изтезания, като дори изболи очите ѝ и рязали ивици от нейната снага. Според писанията, след всяко мъчение Бог извършвал чудо със своята изповедница - тя се явявала на другия ден излекувана. Чудото потресло римските войници и те паднали на колене, разкаяли се и я помолили да им прости. Императорът се разгневил още повече е повече - посякъл войниците си.Той продължил да я подлога на жестоки изтезания и хвърлил Татяна на изгладнели лъвове, но дори те не я докоснали, а започнали да се галят в нозете ѝ.Изпълнен със страх да не би подобна гледка да обърне и други езичници към омразната вяра на \"галилеяните\", управителят наредил незабавно да я обезглавят. Същата участ постигнала и бащата на мъченицата.Заради големите мъчения, на които била подложена, църквата я канонизира като Света великомъченица Татяна.Имен ден празнуват жените с имената Таня, Татяна, Татяна и Траяна.", "date": "2018.01.12", "title": "Днес имен ден празнуват Татяна и Таня"}
{"url": "https://offnews.bg/politika/ochakvano-ns-othvarli-vetoto-na-prezidenta-varhu-antikoruptcionnia-za-672767.html", "text": "Народното събрание отхвърли ветото на президента Румен Радев върху новия антикорупционния закон със 146 гласа \"за\", 76 \"против\" и 0 \"въздържал се\"Законът беше оспорен от президента в неговата цялост на 2-ри януари. В мотивите се посочваше несъответствие с поставената цел - ефективно противодействие на корупцията, както и отклонения от основни начала на Конституцията.Волен Сидеров защити антикорупционния закон, като заяви, че мотивите на президентското вето не са конструктивни. Той заяви, че критичните публикации за корупцията в България на британския вестник \"Гардиън\" са свързани със Сорос.  Според зам.-председателя на ДПС Хамид Хамид е твърде рано да се твърди, че новият антикорупционен закон няма да проработи и че трябва да се даде шанс на законопроекта.Председателят на БСП Корнелия Нинова заяви, че трябва да използваме Председателството на ЕС като шанс да опровергаем твърденията, че България е най-бедната и корумпирана страна. Председателят на парламентарната група на ГЕРБ Цветан Цветанов защити антикорупционния закон, като каза, че с отхвърлянето на президентското вето страната ни ще изпълни един ангажимент, който е препоръка на Европейската комисия. ", "date": "2018.01.12", "title": "Очаквано: НС отхвърли ветото на президента върху антикорупционния закон"}
{"url": "https://offnews.bg/sviat/17-dushi-zaginaha-a-nad-40-dushi-sa-v-neizvestnost-sled-kalnite-svlac-672777.html", "text": "17 души загинаха, а над 40 души са в неизвестност след калните свлачища в Южна Калифорния, съобщиха Франс прес и БТА.\"Издирваме 43 души... Това число се променя постоянно\", заяви шериф Бил Браун от окръг Санта Барбара.До момента властите са потвърдили смъртта на 17 души, но е възможно броят им да се увеличи. Калните свлачища в югозападния щат на САЩ разрушиха много къщи и прекъснаха пътища.Природното бедствие бе причинено от проливни валежи в понеделник и вторник в райони, оголени от големия пожар в Калифорния миналия месец.", "date": "2018.01.12", "title": "17 души загинаха, а над 40 души са в неизвестност след калните свлачища в Калифорния"}
{"url": "https://offnews.bg/futbol/spekulirat-za-badeshteto-na-karanga-v-tcska-672772.html", "text": "Забавянето на голмайстора на ЦСКА Фернандо Каранга за началото на подготовката породи спекулации за бъдещето му на \"Българска армия\".Треньорът Стамен Белчев каза, че е разрешил на бразилеца да закъснее, за да разреши имотен въпрос в родината си.Столичен всекидневник пък разви версията с оферта от Китай, която го накарала да преосмисли бъдещето си в България и е поискал трансфер.В същото време съпругата на нападателя Карла опроверга последното, като написа в социалните мрежи, че той иска да остане и да стане шампион с ЦСКА.\"Фернандо обича ЦСКА и иска да се върне. Лъжа е, че иска да напуска\", написа Карла Каранга във Фейсбук.", "date": "2018.01.12", "title": "Спекулират за бъдещето на Каранга в ЦСКА"}
{"url": "https://offnews.bg/politika/iunker-ne-mozhe-da-se-kazhe-che-balgaria-e-iztcialo-korumpirana-stra-672791.html", "text": "Председателят на Европейската комисия Жан-Клод Юнкер подкрепи мощно властта и похвали борбата с корупцията у нас.\"Не може да се каже, че България е изцяло корумпирана страна, както се твърди. И други страни са корумпирани. Виждам, че българските власти се борят с корупцията и че нещата се променят\", заяви Юнкер на пресконференция, която даде днес съвместно с премиера Бойко Борисов.Думите на Юнкер идват на фона на дългогодишните критики на Еврокомисията за състоянието на правосъдието и вътрешния ред у нас и след като за поредна година ЕК отказа да отмени мониторинговия механизъм. Днес, в деня на брифинга,  върху  и така даде зелена светлина за създаване на новия обединен орган за борба с корупцията.Газов хъбБорисов и Юнкер засегнаха темата за газовия хъб \"Балкан\", като Юнкер даде на премиера схема на хъба. Газовите доставки в региона са от голям политически интерес за България, а Европа подкрепя тези амбиции, посочи Юнкер.Газовият хъб \"Балкан\" дава възможност България да не бъде наказана, да не бъде изолирана, подчерта Борисов. С него ще се възстанови правдата и България ще бъде център не само на газоразпределянето, но и за доставките на различен вид газ - румънски, азерски, руски, български.Когато говорим за газов хъб, не говорим за транзит, а за истинска диверсификация и спазването на Третия енергиен пакет. За даването на възможност България да се върне на мястото, където беше. Докато ние бяхме най-лоялният член на ЕС, спазвайки санкциите и искайки да запазим приятелите си от Украйна, тогава Южен поток се трансформира в Турски поток. Това да бъде лоялен не значи да бъдеш наказан, заяви Борисов. Отношенията с Русия и ТурцияНа въпрос за отношенията на ЕС с Турция и продължаване на преговорите за членство на страната в Съюза Юнкер отговори, че тези отношенията са важни и е ясно, че Турция има своите европейски амбиции, но за момента не може да се говори за напредък на преговорите и това няма как да е иначе, докато в Турция има журналисти в затворите. Борисов изрази по-мека позиция, като подчерта ролята на споразумението с Турция за намаляването на мигрантския поток, последиците от който по думите му продължават да тресат Европа. Той подчерта, че е добре Турция да преосмисли позицията си за задържаните журналисти, но в същото време ще се търси начин за диалог. Според Борисов ЕС трябва да намери начин да нормализира отношенията си с Русия и Турция, които са най-големите ѝ съседи, но България ще бъде солидарна с решенията на ЕС по въпроса. Шенген и еврозонатаДвамата отговориха и на въпроси за приемането на България в Шенген и еврозоната. Жан-Клод Юнкер отново изрази подкрепата си и за двата процеса. Не съм казвал, че влизането на България в еврозоната трябва да стане утре, но всички държави членки, които отговорят на условията, имат правото и задължението да влязат в еврозоната, каза председателят на ЕК. Борисов отново подчерта, че България е изпълнила условията за приемането ни в Шенген. Той обяви, че на 6-7 февруари на визита у нас ще дойде холандският премиер, когото Борисов смята също да заведе на границата. Холандия е изразявала позиция против влизането на България в Шенген. \"Ако има по-добра шенгенска граница в Европа, самият аз ще кажа, че не искам България да отива в Шенген\", каза премиерът. По думите му България \"си е написала домашното\" и за еврозоната. \"Готови сме за чакалнята. Надявам се скоро това да стане факт\", допълни Борисов. ", "date": "2018.01.12", "title": "Юнкер: Не може да се каже, че България е изцяло корумпирана страна. И други страни са корумпирани"}
{"url": "https://offnews.bg/ikonomika/danachnite-zapechataha-magazin-i-ski-garderob-v-bansko-672773.html", "text": "Ски гардероб и хранителен магазин в Банско, четири търговски обекта в Разлог и един в Боровец ще бъдат запечатани за срок до един месец след констатирани в тях данъчни нарушения, съобщиха от НАП София. На други 10 обекта са съставени актове за установени административни нарушения. От старта на проверките в зимните курорти Банско и Боровец служителите на приходната агенция са извършили над 550 проверки и са установили само 17 нарушения. За същия период на 2017 г. инспекторите са направили 380 проверки и са издали 30 акта.Служителите на териториалната дирекция, съвместно с екипи от МВР, извършват скрити и явни наблюдения, инвентаризации и следят за реално отчитане на оборотите.Заведения за обществено хранене в Банско, в които клиентопотокът е голям, са поставени под постоянно наблюдение, с физическо присъствие на служители на Агенцията. Целта е да се сравняват оборотите отчитани за минали периоди с регистрираните по време на проверката и при съществени различия фирмите да бъдат предлагани за пълна ревизия. Ежедневно в курортите обикалят патрулни двойки, които са в помощ на търговците и могат да дадат съвет за работата с фискалните устройства, уточняват от НАП.Извършват се и съвместни контролни действия със служителите на МВР, както и с всички институции, които са отговорни по отношение на трудовото законодателство. Приоритет в работата на екипите са и апартхотелите в града. Чрез фиктивна резервация в интернет, която играе ролята на контролна покупка, инспекторите проверяват всичко свързано с данъчното и осигурително законодателство в тези т.нар. частни квартири.От 1 януари 2018 г. влезе в сила промяна в разпоредбите на Закона за ДДС, която НАП инициира във връзка с честата практика след проверка и налагане на принудителна административна мярка „Запечатване на обект“, веднага да се сменят лицата, които стопанисват обекта, с цел да се избегне затварянето. Мярката вече се прилага и към „новите“ стопанисващи, ако те са знаели, че обекта ще бъде запечатан. За да бъдат информирани, в официалния сайт на Агенцията, ежедневно се обявяват публично обектите, които предстои да бъдат запечатани. През миналия зимен сезон заради нарушения в Банско и Боровец бяха издадени 32 заповеди за затваряне, като в 9 от тях е направен опит за смяна на собствеността.В курортния град е обособен координационен център, където ежедневно се отчитат и планират дейностите на съвместните проверки. Контролните мерки в зимните курорти ще продължават без прекъсване до края на сезона в денонощен режим.", "date": "2018.01.12", "title": "Данъчните запечатаха магазин и ски гардероб в Банско"}
{"url": "https://offnews.bg/obshtestvo/desetki-protestiha-pred-bnt-zaradi-prebroiavaneto-na-snoshtnia-protest-672793.html", "text": "Група екоактивисти и граждани се събраха на протест пред сградата на националната телевизия на ул. Сан Стефано, недоволни от отразяването на .Според тях телевизията скандално е обявила, че на демонстрацията са се събрали едва няколко десетки души, докато в действителност те били в пъти повече.Протестиращите пред БНТ, сред които бе и Тома Белев, се заканиха да изпратят сигнал по случая до Съвета за електронни медии.Протестиращите скандираха пред сградата на обществената телевизия \"Оставка\" и \"Мафия\". В 16 ч. днес БНТ излезе с официална позиция по казуса. Ето какво се казва в нея:", "date": "2018.01.12", "title": "Десетки протестиха пред БНТ заради преброяването на снощния протест"}
{"url": "https://offnews.bg/sviat/polugola-ukrainka-naletia-na-cheshkia-prezident-s-vikove-prostitutka-672818.html", "text": "Полугола активистка на протестното движение FEMEN атакува чешкия президент Милош Земан, когато той отиде да гласува в първия ден на президентските избори.Украинката Анжелина Диаш, с гола гръд и  само по дънки, започна да крещи срещу Земан, когато той се появи в изборната секция в училище в предградие на Прага.\"Земан е курва на Путин\" - крещеше активистката на FEMEN, преди да бъде заловена и отведена встрани от охраната на президента.73-годишният Милош Земан, който е известен с проруските, прокитайските и антиимигрантските си позиции, се бори за втори петгодишен президентски мандат.Той коментира, че \"за него е чест да бъде атакуван от член на FEMEN - движение, което е атакувало и папата\".В съобщение до медиите \"секстремистките\" от FEMEN \"предупреждават чешкия народ, че вотът за вечно пияната проститутка Земан е вот за неговия кремълски сутеньор Владимир Путин\".Гласуването в Чехия продължава и утре.", "date": "2018.01.12", "title": "Полугола украинка налетя на чешкия президент с викове 'Проститутка на Путин'"}
{"url": "https://offnews.bg/kultura/britanskata-pank-brigada-booze-glory-s-parvi-kontcert-u-nas-672797.html", "text": "Британската стрийт пънк бригада Booze & Glory ще направят своя дебют на българска земя на 7 март в столичния клуб \"Mixtape 5\". София e част от източноевропейското турне, което групата обяви преди няколко дни. Билетите за концерта са вече в продажба в мрежата на , а цената им е 20 лв. В деня на концерта и на място билетите ще струват 25 лв.Създадена в Лондон през 2009 г., групата Booze & Glory започва като поддръжник на пънк групи от края на 70-те и 80-те години във Великобритания. С героична и безскрупулна отдаденост да свири на живо, бандата се превърна в една от знаковите за пънк рок жанра. С неуморни пътувания до Азия, Южна Америка, САЩ и Европа, като за 2017 г. групата има над 100 концерта на 4 континента, бандата показва силното си желание и любов към феновете. Booze & Glory имат зад гърба си и 4 дългосвирещи албума, които се превърнаха в химн на много футболни фенове - Always On The Wrong Side (2010), Trouble Free (2011), As Bold As Brass (2014) и Chapter IV (2017).", "date": "2018.01.12", "title": "Британската пънк бригада Booze & Glory с първи концерт у нас"}
{"url": "https://offnews.bg/offtopic/ako-naveda-glavata-si-vratat-mi-shte-se-schupi-ili-kak-se-nosi-kral-672785.html", "text": "За всеки страничен наблюдател изглежда лесно, но действителността е малко по-различна. Колко усилия са необходими да носенето на кралска корона? Британската кралица Елизабет II хвърля малко светлина за рисковете в разказ за спомените от коронацията си пред Би Би Си.Короната е толкова тежка, че трябва да държа главата си изправена непрекъснато, защото в противен случай - казва кралицата - вратът ми може да се счупи.Диамантите са камъни - короната тежи доста, съгласява се кралицата в разговора и уточнява, че човек с корона на главата си не би могъл да я наведе дори малко, например за да прочете реч - защото вратът му може да се скърши. Вместо това трябва да вдигне листовете на нивото на очите си.Има и недостатъци, но короните са доста важно нещо, добавя кралицата. Нейната е изработена от злато, сребро и платина през 1937 г. и тежи повече от 1 кг.", "date": "2018.01.12", "title": "Ако наведа главата си, вратът ми ще се счупи - или как се носи кралска корона"}
{"url": "https://offnews.bg/tenis/makenrou-biah-zapochnal-da-se-trevozha-za-grigor-672794.html", "text": "\"Този сезон е най-добрият шанс за Димитров да спечели титла от Големия шлем“, смята носителят на седем титли от Големия шлем Джон Макенроу.Тенис иконата отново е част от екипа експерти на Евроспорт за предстоящия Australian Open, който започва на 15 януари. Телевизионните канали Евроспорт 1 и Евроспорт 2, и дигиталната платформа Eurosport Player ще излъчат на живо над 300 часа тенис от кортовете в Мелбърн.„Бях започнал да се тревожа, че времето на Димитров отминава, но той очевидно осъзна съвсем навреме къде се намира в развитието и кариерата си, а това е много важно за един играч. Григор достигна чудесно ниво по отношение на физиката, тактиката и самоувереността му.Преди сякаш самият той не си вярваше, че може да постигне нещо за историята, но сега не е така. За пръв път изглежда така, сякаш Григор има напълно реален шанс да спечели титла от Големия шлем и да се нареди сред великите“, споделя Макенроу.Това, което тенис легендата очаква от Григор Димитров, е да види още по-сериозна нагласа и хъс за победа в мачовете, в които е считан за твърд фаворит. „Обикновено тогава започват проблемите за него, както се видя при загубата му от Рубльов на US Open”.Според Макенроу, до момента Димитров не е показал нищо впечатляващо и в мачовете си срещу Роджър Федерер, а това е много важно, тъй като двамата може да се срещнат в заключителните фази на някой от предстоящите турнири от Големия шлем.", "date": "2018.01.12", "title": "Макенроу: Бях започнал да се тревожа за Григор"}
{"url": "https://offnews.bg/sviat/shibani-darzhavi-kak-donald-tramp-govori-za-imigrantite-672786.html", "text": "Доналд Тръмп е изригнал срещу имигрантите в Овалния кабинет на Белия дом с изказване, което беше осъдено като \"шокиращо\", \"срамно\" и \"расистко\" от говорител на ООН, пише Би Би Си.\"Защо позволяваме на всички тези хора от шибани (Тръмп казва букв. \"shithole countries\" - бел. ред.) държави да идват тук?\", пита неколкократно американският президент законодатели по време на разговори за имиграционно споразумение.Очевидно той има предвид Хаити, Ел Салвадор и африкански страни.До момента Белият дом не е направил опит да отрече коментара. Часове след тиражирането на информацията обаче самият Тръмп коментира въпроса с думите, че използваният от него език е бил груб, но написаното  в медиите не е това, което е казал.През последните седмици администрацията на Тръмп се старае да ограничи броя на на членовете на семействата на имигранти, които могат да ги последват в САЩ и прекрати защитения статут на хиляди преселници в Щатите.Според американски медии, цитирани от Би Би Си, Тръмп избухва по темата \"имигранти\", когато представители и на двете партии го посещават в четвъртък, за да отправят предложения, свързани със статута на имигрантите. Сенаторът от Демократите Ричард Дърбин тъкмо коментирал американското временното разрешение за пребиваване на граждани от страни, пострадали от природни бедствия, войни или епидемии, когато американският президент изригнал. Той заявил, че вместо да правят това, САЩ трябва да приемат мигранти от страни като Норвегия, чийто министър-председател посети страната преди няколко дни.\"За какво са ни повече хаитяни? Изведете ги\", казал Тръмп.Сенатор Линдзи Греъм, републиканец от Южна Каролина, е бил на срещата в Белия дом, но не коментира съобщенията за обидните коментари на президента, отбелязва Би Би Си.В изявление от Белия дом говорител каза: \"Определени политици от Вашингтон избраха да се борят на чужди държави, но президентът Тръмп винаги се бори за американския народ\". Според позицията Тръмп се борил за трайни решения, които \"правят страната ни по-силна, като приветства с \"Добре дошли!\" тези, които могат да допринесат за обществото ни, за растежа на икономиката ни и да станат част от нашата велика нация\".Той винаги ще отхвърля временните, слабите и опасните временни мерки, които заплашват живота на трудещите се здраво американци и подкопават пътя на имигрантите, които търсят по-добър живот в САЩ по законен начин.РеакцииГоворителят на ООН за човешките права Рупърт Колвил заяви: \"Ако се потвърди, това са шокиращи и срамни коментари от президента на Съединените щати. Съжалявам, но няма друга подходяща дума, освен \"расист\".\"Подобни коментари - продължи той - поставени в контекста на други забележки на президента относно мексиканците или насилието в Шарлотсвил, застават срещу ценностите, за които светът се бори от края на Втората световна война. Те отварят вратата на най-лошата страна на човечеството.\"", "date": "2018.01.12", "title": "Шибани държави! Как Доналд Тръмп говори за имигрантите"}
{"url": "https://offnews.bg/obshtestvo/hiliadi-izpratiha-petar-hristov-v-poslednia-mu-pat-672788.html", "text": "Хиляди се събраха днес пред Двореца на културата и спорта „Васил Левски\" във Велико Търново, за да отдадат последна почит на убития бизнесмен Петър Христов, който бе разстрелян тази седмица на ул. \"Ралевица\" в столицата. Сред опечалените бяха кметовете на всички общини в района, както и общински съветници от Велико Търново, бизнесмени и граждани.По-рано в Преображенския манастир се състоя и опело за най-близките на загиналия. БТВ съобщава, че в село Самоводене, където Христов е отраснал, днес е обявен ден на траур и има предложение местният стадион да носи неговото име.Достъпът до опелото е бил ограничен само до най-тесния кръг от близки и приятели, а камери и журналисти не се допускат до залата в Двореца на културата и спорта.", "date": "2018.01.12", "title": "Хиляди изпратиха Петър Христов в последния му път"}
