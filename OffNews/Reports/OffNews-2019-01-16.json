{"url": "https://offnews.bg/futbol/kristiano-ronaldo-s-parvi-trofej-v-iuventus-695653.html", "text": "Кристиано Роналдо донесе първи трофей на италианския хегемон Ювентус, откакто премина в гранда от Торино през лятото.\"Старата госпожа\" спечели Суперкупата на Италия, след като удари с 1:0 Милан в двубоя, който се изигра в Саудитска Арабия. Единственото попадение в мача отбеляза именно Роналдо, който се възполза от асистенция на Миралем Пянич.Милан завърши мача с човек по-малко, след като в 73-ата минута реферът Лука Банти изгони Франк Кесие за груб фаул срещу Емре Джан. Спечелената Суперкупа на Италия е осма за Ювентус, което е рекорд.Трофеят е и под номер 80 за тима от Торино, който е фаворит за титлата в Италия и Шамппионската лига през този сезон.  Торинският гранд вече рекордьор по титли в Италия - 34, рекордьор по Купи - 13, както и рекордьор по Суперкупи - 8. Това е и втори требъл на Апенините за треньора Масимилиано Алегри, който взе трите трофея с Ювентус и през 2015 година.", "date": "2019.01.16", "title": "Кристиано Роналдо с първи трофей в Ювентус"}
{"url": "https://offnews.bg/zvezdi/alisha-kijs-shte-vodi-61-te-godishni-nagradi-grammy-video-695607.html", "text": "Звукозаписната Академия (The Recording Academy™) и телевизия CBS обявиха официално, че 15-кратната носителка на наградите GRAMMY®, Алиша Кийс, ще води церемонията на 61-те годишни музикални награди GRAMMY Awards®.За първи път световноизвестната певица и композитор ще е водещ на наградите, а церемонията ще се състои в „Стейпълс Сентър“ в Лос Анжелис на 10-ти февруари, 2019 г.\"“. – казва Алиша Кийс.Алиша Кийс е 15-кратна носителка на наградите Грами, певица, композитор, музикант, продуцент, актриса и активистка; тя е отличена от New York Times за най-продаван автор, филмов и телевизионен продуцент, както и продуцент на няколко мюзикъла на Бродуей. От премиерата на монументалния ѝ дебютен проект през 2001 година, „Songs In A Minor“, Алиша Кийс е продала до момента над 30 милиона копия албуми по целия свят и изгради изключителна кариера от хитове, постижения и отличия.\"“ –  Нийл Портнау, Президент/Изпълнителен директор на Звукозаписната Академия.\"“ –  Кен Ърлек, изпълнителен продуцент на наградите GRAMMY.", "date": "2019.01.16", "title": "Алиша Кийс ще води 61-те годишни награди Grammy (видео)"}
{"url": "https://offnews.bg/interviu/dzhejms-robinsan-pri-f-16-niama-skriti-razhodi-pravitelstvoto-na-sas-695575.html", "text": "- F-16 Блок 70 - има ли такъв самолет на света? \"Грипен\" казаха, че такъв самолет не съществува.- Да, съществува. Първата версия на Блок 70 (Block 70) се нарича F-16V. Настоящите летателни рамки сме ги обновили с нов радар, нови компютри, нова кабина, напреднала система за летене с различни системи за безопасност, напр. за автоматично избягване на сблъсък със земята. Цялата тази технология е налична в F-16 Block 70.- Безспорно е, че технологията е налична, безспорно е и че най-голямото му предимство е летателният ресурс от 12 000 часа. Но досега F-16 се произвеждаха в завода в Тексас, а него вече го няма. Къде ще се произвеждат самолетите за нас?- Използвахме оборудването, което имахме във Форт Уърт, Тексас, където сме произвели хиляди F-16, и го преместихме в Южна Каролина.- Работи ли вече заводът в Южна Каролина?- Да, работи. Това е голяма база за \"Локхийд Мартин\". Занимава се с ремонтни дейности, поддръжка на самолети и вече ще произвежда и F-16. Базата е много добре разработена.- Кога ще излезе първият готов Block 70? И той чий ще бъде - за Бахрейн, за Словакия или за България?- Ще бъде на Бахрейн. Все още не можем да дадем точна дата кога ще е готов, защото това е чувствителна информация за бахрейнския ни клиент. Но ще започнем да произвеждаме изтребителите за Бахрейн от тази година.- Да задам въпроса по друг начин, така че да не засяга Бахрейн: кога ще бъде готов първият изтребител за България?- Доста често ни задават този въпрос. Мога да кажа, че това е част от разговорите между правителствата на САЩ и България. Но ние от \"Локхийд\" намерихме начин да забързаме на доставките на изтребителите. И ако преговорите протекат добре, се надявам да можем да доставим самолетите много по-скоро от първоначално планираното. И да можем да отговорим на нуждите на българските военновъздушни сили.- Едно съобщение от сайта на \"Локхийд Мартин\" от месец юни 2018 г. гласи, че цената за Бахрейн е 61 милиона евро на самолет. Това съобщение бе много широко разпространено в България и всички питат какво е обяснението за разликата в цената.- Имайте предвид, че сделките включват много повече от просто едни самолети. И пълният пакет, който предлагаме на България, включва осемте изтребителя, четири устройства за насочване на снайпери, които наблюдават и земята, и въздуха (резервни части и оборудване за поддръжка, обучение за пилотите и техниците по поддръжката и симулатор.- Какво по-малко има Бахрейн?- Не съм експерт за тяхната сделка, съжалявам. Но като цена самолетите за Бахрейн не са по-евтини, отколкото тези за България. - Каква част от цената е самият самолет, каква част е въоръжението и каква част е обучението?- Това е част от междуправителствените договорки и ние не можем да обсъждаме тази тема.- Българското правителство взе решение да отдели 1,5 млрд. лева за покупката на самолети. Утре (16 януари) най-вероятно парламентът ще отмени това решение. Предполага се, че причината е, че сделката с \"Локхийд Мартин\" не се побира в тази цена.- Ние от \"Локхийд Мартин\" не можем да коментираме цената, защото става въпрос за преговори между правителствата на САЩ и на България. В тези преговори се включват много повече елементи, много повече части, които \"Локхийд Мартин\" не предоставя, вкл. и двигателите. Но да се върнем на казаното по-рано: да, някои от конкурентите ни имат по-ниски цени, но пакетът, който те предлагат, не включва целия пакет на въоръжение от нашата оферта. Това, съответно, ще струва допълнително и кой знае колко ще бъде крайната цена.Отново ще кажа, че ключово за нашето предложение е, че то включва всичко. Когато изтребителят пристигне в България, той ще може да лети още на следващия ден. Без да са необходими подобрения от трети страни или от други правителства.- В това всичко влизат ли ракети за далечен въздушен бой?- Това е тема със секретна информация. Но радарът, кутиите за насочване на снайпера, системата за подреждане на цели в пилотските шлемове, заедно с ракети AMRAAM („въздух-въздух“ извън зоната на видимост - б.р.) и AIM-9X това е най-смъртоносната комбинация в света.- Европейският съюз забрани офсетните програми. Но все още има вратичка за индустриално сътрудничество. Предвижда ли \"Локхийд Мартин\" някакво индустриално сътрудничество?- Да, \"Локхийд Мартин\" предвижда такова сътрудничество в съответствие с всички процедури и закони. Очакваме да развием различни програми с българската индустрия, например за образование.- Дори най-хубавите машини след време се развалят. Какви ремонти ще могат да се извършват в България и за какво самолетите ще трябва да излизат извън границите ни? И следващият въпрос е - къде? В САЩ или в друга държава?- Една от силните страни на F-16 е, че за своите 12 000 летателни часа изтребителят няма да е нужно да напуска България. Всяка ремонтна дейност ще се извършва на самия самолет тук, в България. Някои компоненти, било то двигатели или авиониката, може да се наложи да бъдат ремонтирани, но това ще се случи в някои от обектите ни в Европа.- Има ли България подходящи летища за F-16? Знаем, че за приземяването пистите трябва да бъдат оборудвани с въжета, а и да се строят нови хангари в Граф Игнатиево. Но освен Граф Игнатиево и може би Безмер, има ли други летища в България, на които може да каца F-16?- Не съм експерт по българските летища, но мога да кажа, че F-16 вече години се ползва на Граф Игнатиево от щатските военновъздушни сили като участник в учения. И тези кабели, за които говорите, са за обикновени ежедневни операции. F-16 може да се приземи на писти в целия свят, които имат определени параметри. Сигурен съм, че в България има десетки такива писти, на които може да кацне при необходимост.- Питах, защото основният аргумент на привържениците на \"Грипен\" е, че в сделката с F-16 има много скрити разходи, които не са свързани директно със самолета, а най-вече с наземната инфраструктура.- В нашето предложение няма скрити разходи. За инфраструктурата - извинявам се отново, но не мога да говоря от името на правителството на САЩ. Но доколкото знам, правителството ни е инвестирало десетки милиони долари в летището \"Граф Игнатиево\". Базата там може би ще трябва да се пообнови, този въпрос ще трябва да го анализираме. Но F-16 трябва да може да се използва от първия си ден тук.- Като казвате \"Няма скрити разходи\", означава ли това, че цената - каквато и да бъде договорена - ще бъде крайната? И в следващите години няма да нарасне по някакъв начин?- Едно от сложните неща, когато правиш бизнес с американското правителство е, че като партньор ние никога не увеличаваме цената. Правителството на САЩ винаги започва с най-високата цена на дадена програма, за да се гарантира, че отсрещната страна няма усещането, че нещо се крие от нея. Ние най-много се надяваме, че цената да се понижи.- Ние си даваме сметка, че при реална война, дай боже да не става, 8 самолета са пределно недостатъчни, особено при съседи като Турция, Гърция и Русия. Но може ли да се каже, че сключвайки сделка с американското правителство, България си купува сигурност?- Не искам да коментирам кое е правилното количество самолети. - ... правилното е, каквото можем да си позволим.- Да, съгласен съм. Но смея да твърдя, че осем F-16 са доста добър брой и с тях и със свързаността с НАТО България си гарантира сигурност в бъдеще.", "date": "2019.01.16", "title": "Джеймс Робинсън: При F-16 няма скрити разходи. Правителството на САЩ никога не увеличава цената"}
{"url": "https://offnews.bg/kultura/otbeliazvame-svetovnia-den-na-bijtals-695637.html", "text": "16 януари е обявен за Световен ден на \"Бийтълс\". Одобрен е от ЮНЕСКО през 2001 г.Именно на тази датата  в Ливърпул е открит клубът \"Кавърн\", в който групата прави своя дебют.\"Бийтълс\" се сформират през 1960 г., Няколко години по-късно, нейни постоянни членове са Джон Ленън, Пол Маккартни, Джордж Харисън и Ринго Стар. Групата и до днес води класациите за най-добри изпълнители на всички времена. „Бийтълс\" издават общо 12 албума, 13 мини албума и 22 сингъла, продадени са над 1.3 млрд. албума на групата. През 1970 г., след излизането на албума „Let It Be”, групата се разпада и четиримата започват солова кариера. Днес само Пол Макартни и Ринго Стар продължават да музицират. На 8 декември 1980 г. е убит Джон Ленън, а Джордж Харисън умира 29 ноември 2001 г.Дълги години в България песните им се слушат тайно, защото според ЦК на БКП те са упадъчни за обществото. Благодарение на Тома Спространов \"Бийтълс\" прозвучават официално в ефир едва през 1979 г.Най-добре онагледено е отношението на властта към групата във филма \"Вчера\", чрез монолога на незабравимия Георги Русев:\".\"С подобни препратки бе отбелязан Световния ден на Бийтълс и в социалните мрежи днес:", "date": "2019.01.16", "title": "Отбелязваме Световния ден на 'Бийтълс'"}
{"url": "https://offnews.bg/obshtestvo/spas-rusev-kupuva-telecom-albania-za-50-mln-evro-695639.html", "text": "Основният акционер на БТК Спас Русев купува Telekom Albania чрез компанията си „Албания Телеком Инвест”, съобщи досегашният собственик на албанския мобилен оператор OTE.Сделката е за 50 млн. евро. В нея участва и предприемачът с албански произход Елвин Гури.Съветник е била гръцката Еurоbаnk.Очаква се сделката да бъде финализирана през първата половина на 2019 г. след получаването на съответните регулаторни одобрения и усвояването на финансирането, се посочва в съобщението.„Продажбата на Telecom Albania завършва една успешна инвестиция в Албания за ОТЕ. Това е стратегическо решение в контекста на променените приоритети на групата и плановете ни за растеж. Целта е това да има стойност за всички акционери и подкрепа за устойчиво развитие\", заяви в комюнике председателят и главен изпълнителен директор на OTE Майкъл Цамаз.„Бих искал да благодаря на ръководството и служителите на Telecom Albania за постиженията на компанията до момента, както и за доброто им сътрудничество с OTE Group. Придобиването на компанията от силна и предприемаческа инвестиционна група осигурява нейния растеж и създава условия за по-нататъшно укрепване на пазарната й позиция\", допълни Цамаз.", "date": "2019.01.16", "title": "Спас Русев купува Telecom Albania за 50 млн. евро"}
{"url": "https://offnews.bg/politika/upravliavashtoto-mnozinstvo-preodolia-vetoto-na-prezidenta-za-tajnite-695620.html", "text": "Народното събрание преодоля ветото на президента Румен Радев върху последните промени в Наказателния кодекс, с които се дава възможност за отлагане до 48 часа на уведомяването при задържане на лице, както и задържани непълнолетни лица да бъдат в неизвестност за техните родители в срок до 24 часа.Парламентът прие текстовете с 137 гласа \"за\" и 43 \"против\". Единствено парламентарната група на БСП гласува срещу предложените промени.Според депутата от левицата Филип Попов с въвеждането на \"тайни арести\" управляващото мнозинство връща държавата във времена, когато полицията е прибирила хора от улицата, а за близките им те са били изчезнали. Той посочи още, че отмяната на правото на уведомяването на близки на задържани за 48 часа противоречи на международни директиви.\"Не е въведен обективен критерий за тежестта на предполагаемото престъпление и отваряте вратата за произвол. Разследващият орган по свое усмотрение ще може да задържа и да не уведомява близките\", заяви Попов. \"Няма да натриете носа на президента, преодолявайки ветото, а ще натриете носа на Наказателния кодекс, на българските граждани и на тези, които ще усетят репресивния орган на държавата върху гърба си\", добави той.Според шефът на парламентарната правна комисия и депутат от ГЕРБ Данаил Кирилов опозицията обърща президентското вето в политическо говорене и плашене на хора. \"В рамките на последните три седмици си поставих за цел да обсъдя този проблем, този въпрос, това вето с възможно най-изтъкнатите реномирани наказателно-правници в българската правна наука и правоприлагане“, заяви Кирилов и добави, че е бил убеден в правотата си.През декември миналата година президентът Румен Радев наложи вето на измененията в Наказателния кодекс, които предвиждат задържане на лица до 48 часа без да бъдат уведомявани близките му. С тях се дава възможност властите да не уведомяват родителите на задържани за 24 часа деца.\"Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага\", посочи тогава държавният глава.", "date": "2019.01.16", "title": "Управляващото мнозинство преодоля ветото на президента за тайните арести"}
{"url": "https://offnews.bg/obshtestvo/obiaviha-gripna-epidemia-i-v-oblast-pazardzhik-695638.html", "text": "Грипна епидемия беше обявена в област Пазарджик от утре.На територията на община Смолян регистрираната заболяемост е оценена като предепидемична и с цел ограничаване разпространението на грип и ОРЗ се въвеждат противоепидемични мерки.До второ нареждане в област Пазарджик и в община Смолян се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Предепидемична е и обстановката в област Русе.Грипна ваканция е обявена до 20 януари в община Дългопол – СУ „Климент Охридски\", община Вълчи дол – СУ „Васил Левски\", община Белослав – ОУ „Св. Св. Кирил и Методий\", както и в учебните заведения на територията на общините Провадия, Долни Чифлик, Суворово, Девня и Аврен.Грипна епидемия вече беше обявена в областите Стара Загора, Бургас, Шумен, Силистра и Перник. Около 350 училища и детски градини са затворени заради грипа и заради висока заболеваемост от грип на децата и учениците и заради лоши метеорологични условия", "date": "2019.01.16", "title": "Обявиха грипна епидемия и в област Пазарджик"}
{"url": "https://offnews.bg/112/verizhna-katastrofa-na-bul-balgaria-v-sofia-695642.html", "text": "Верижна катастрофа на кръстовището на бул. „България“ и „Тодор Каблешков“ в София блокира за кратко движението, съобщи БГНЕС.Инцидентът е станал малко преди 18 часа. Сблъскали са се три маркови автомобила, като един от тях се е забил директно в светофарната уредба. При катастрофата няма пострадали. Нанесени са сериозни материални щети. Движението е натоварено, регулира се от пътни полицаи.", "date": "2019.01.16", "title": "Верижна катастрофа на бул. 'България' в София"}
{"url": "https://offnews.bg/interviu/james-robinson-there-are-no-hidden-costs-for-the-f-16-the-us-governm-695582.html", "text": "- F-16 Block 70. Does that aircraft exist? Because Gripen said it doesn't exist yet.- Yes, it does exist. The first version of Block 70 is called F-16V. What we've done is upgrading the existing F-16 airframes, a new radar, new computers, new cockpit and an advanced flight system with safety features. All that technology is on the F-16 Block 70. - Certainly, the technology is available. Another certainty is that its best advantage is the 12 000-hour airframe. F-16 used to be manufactured in the plant in Texas which no longer exist. Where will the airplanes for Bulgaria be produced?- We used the equipment we had in Fort Worth, Texas, where we have produced thousands of F-16s. And we moved that equipment to South Carolina.- Does the South Carolina plant already work?- Absolutely. It is a well-established facility for Lockheed Martin that makes repairs, maintenance and now will build F-16. - When will the first F-16 Block 70 be ready and whose will it be - to Bahrain, Slovakia or Bulgaria?- It will be for Bahrain. We still can't give an exact time on when because this is sensitive data for our Bahrain customer. We certainly will start building the jets this year for Bahrain.- When will the first plane for Bulgaria be ready?- We get that question a lot. What we can say is that this is part of the discussions between the US government and the Bulgarian government. But what Lockheed found is a way to accelerate the deliveries of the aircraft. And if the negotiations go well, we will be able to deliver the aircraft much sooner than originally planned and to meet the Bulgarian airforces' needs.- A press release on the Lockheed Martin website from June 2018 said the price for Bahrain is 61 million EUR per aircraft. This message was widely-spread here. What's the explanation?- We have to keep in mind that deals include a lot more than just the aircraft. So, the total package approach for Bulgaria includes the eight aircraft, four sniper targeting pods, spare parts, training for the pilots and maintainers, and simulator. - What does Bahrain have less?- I am not an expert on the Bahrain deal, I am sorry. But their jets are not cheaper than Bulgaria's.- What part of the price is for the aircraft itself? What part of it is for the equipment and what part is for the training?- This is part of the government-to-government negotiations.- The Bulgarian government decided that it can spend 1.5 billion leva for the fighters. On the 16th of January the parliament will most probably annul this decision. The reason is the supposed deal for the F-16 which doesn't fit into this financial frame.- Once again, we as Lockheed cannot comment on the price of the deal because of the fact that it is a government-to-government negotiation. The key is that there are so many other parts of the program that we as Lockheed Martin don't provide, including the engines for the airplanes.Yes, some of our competitors offer cheaper prices but their offer doesn't include all the components in our package. This, for its part, can cost more and who know what the final price would be.Once again, I will say that a key to our proposal is that everything is included. So when the aircraft arrives here, in Bulgaria, it will be able to fly the next day. With no need for a third-party approval or from other governments.- Does the offer include long-range air combat missiles?- That's a classified conversation. But their is a radar, sniper targeting pods, helmet navigating system. Together with the AMRAAM missiles and the AIM9X missiles this is the most lethal combination in the world. - The EU has banned offset programs. But there's still a little bit of a gap for industrial cooperation. Does Lockheed Martin plan any industrial cooperation which would be linked to this specific aircraft?- Yes, Lockheed plans industrial participation in accordance with all laws and procedures. We look forward to developing procedures and programs together with the Bulgarian industry and education.- Even the best machines get broken sometimes. What repairs would be made in Bulgaria and for which ones the airplanes would need to leave our borders? And my next question is: where will these repairs be made - in the US or some other country?- One of the strengths of the F-16 is that for the 12 000 hours of their airframe they will never leave Bulgaria. All the work would be done on the airplane itself here, in Bulgaria. Some components - the engine, the avionics - may need to be refurbished. But that can be made at one of the many locations here, in Europe.- Does Bulgaria have proper airports for the F-16? We know that at the moment the runways need to be equipped with ropes for their landing. And there are also new hangars needed at the Graf Ignatievo airport. Apart form Graf Ignatievo and perhaps Bezmer, are there other airports in Bulgaria at which F-16 could land?- Well, I am not an expert on Bulgarian airports, I apologize. But F-16 has been operated from Graf Ignatievo airport by the US airforce for years now as part of exercises. And the cables you talk about are for normal, daily operations. F-16 can land on runways all around the world  that meet certain specifications. And I'm sure that there are dozens of runways here, in Bulgaria, that F-16 can operate from if needed.- I am asking this because one of the main argument of the Gripen supporters is that the F-16 deal has lots of hidden costs not directly linked to the aircraft but mostly with the land infrastructure.- There's no hidden cost in our offer. I cannot speak on behalf of the US government for the infrastructure. My understanding is that the US government invested tens of millions of dollars at Graf Ignatievo. The facilities there may need to be operated, we have to analyze that. But the F-16 should be able to operate the first day it arrives.- Saying 'no hidden cost' - does that mean that the price, whatever it is negotiated, will be a final one? Or in the years to come there will be additional costs?- One of the tough things when you do business with the US government is that, as a partner, we don't ever increase costs. The US government always comes up with what they feel is the highest cost for a program to ensure the country does not feel as if something is being hidden from them. And we're hopeful that the price comes down.- We are aware that in case of war, God forbid, eight fighters are a rather insufficient number, especially with neighbors like Turkey, Greece and Russia. Can we say that signing the deal with the US government buys security for Bulgaria?- I don't want to comment on what the right amount of airplane is or isn't. But...- ... the right amount is the one we can afford.- Yes, I agree. But eight F-16s is a formidable force and together with NATO it provides Bulgaria safety for the future.", "date": "2019.01.16", "title": "James Robinson: There are no hidden costs for the F-16. The US government never increases the price"}
{"url": "https://offnews.bg/sviat/50-dushi-sa-izcheznali-sled-napadenieto-v-najrobi-695643.html", "text": "Петдесет души, за които се смята, че са били в хотелския комплекс в кенийската столица Найроби при вчерашното нападение, днес още се водят за изчезнали, съобщи Червеният кръст, цитиран от Ройтерс и БТА.Най-малко 14 души бяха убити, а над 700 - евакуирани от хотелския комплекс в Найроби, каза държавният глава Ухуру Кениата.Смъртоносната атака срещу хотелския комплекс е извършена от петима терористи, които са загинали, съобщи началникът на кенийската полиция Джоузеф Бойнет.Той уточни, че единият от нападателите се е самовзривил, двама са били убити през нощта, а двама - днес на разсъмване.В ход е прочистване на комплекса, а сапьори ще обезвредят неексплодирали гранати, оставени от терористите. Бойнет предупреди хората да не се стряскат от евентуални нови взривове в района.Отговорност за продължилото 20 часа нападение пое радикалната ислямистка групировка Аш Шабаб от съседна Кения.", "date": "2019.01.16", "title": "50 души са изчезнали след нападението в Найроби"}
{"url": "https://offnews.bg/sviat/putin-sasht-i-drugi-zapadni-strani-destabilizirat-balkanite-za-da-do-695650.html", "text": "Когато говорим за ситуацията на Балканите, сериозен дестабилизиращ фактор там е политиката на САЩ и на определени западни страни, насочена към утвърждаване на тяхната доминация в региона. Това заяви руският президент Владимир Путин в интервю за белградския вестник \"Вечерне новости\", цитиран от БТА.\"Още през 1999 г. силите на НАТО, без санкция от ООН, два месеца и половина бомбардираха Югославия, насилствено отделиха Автономната област Косово. През 2008 г. Вашингтон и съюзниците му подкрепиха нелегитимно обявената косовска независимост\", каза Путин. През 2017 г., \"въпреки позицията на половината от населението, Черна гора бе въвлечена в НАТО\", добави той.\"Уплашиха се от референдум по този въпрос и в резултат страната преминава през период на политическа нестабилност. Миналата година с цел форсирано приемане в НАТО на Република Македония дори бе задвижен процес на приемане на конституционни поправки и промяна на името на тази държава, ревизия на основите на македонската национална идентичност. При това бе игнорирана волята на македонските гласоподаватели - референдумът за промяна на името на държавата се провали, но външният натиск продължи\", каза още Владимир Путин.Той посочи, че \"като се знае и разбира колко сложни са Балканите и историята на този регион, Русия винаги го е смятала за пространство за конструктивно сътрудничество\".Руският президент определи укрепването на регионалната сигурност и страбилност на Балканите като \"безусловен приоритет\" за страната му.  \"Обявяваме се за това да се зачитат правата и интересите на балканските държави и народи, да се спазва международното право\", коментира още Путин.", "date": "2019.01.16", "title": "Путин: САЩ и други западни страни дестабилизират Балканите, за да доминират в региона"}
{"url": "https://offnews.bg/obshtestvo/tezhko-ostava-sastoianieto-na-momcheto-koeto-postrada-sled-selfi-varh-695633.html", "text": "Тежко остава състоянието на 14-годишното момче, което пострада от волтова дъга при селфи върху вагон, съобщиха от клиниката по изгаряния в УМБАЛ \"Св. Георги\" в Пловдив, където момчето е прехвърлено за лечение, цитирани от БТА.До момента са му направени две операции - основно за намаляване на площта на изгарянията, но рискът за живота му остава.Детето беше прието в лечебното заведение с 56% дълбоки изгаряния и е поставено на апаратна вентилация. Инцидентът стана на 12 януари около 17,30 часа на жп гарата до село Калитиново, област Стара Загора. Момчето и още две деца вървели пеш два километра от града до гарата специално, за да си направят селфи.Пръв се качил пострадалият Божидар и бил ударен от волтовата дъга.", "date": "2019.01.16", "title": "Тежко остава състоянието на момчето, което пострада след селфи върху вагон"}
{"url": "https://offnews.bg/112/mlada-zhena-e-bila-ubita-v-stolichnia-kv-banishora-695651.html", "text": "25-годишна жена е била убита тази вечер в столичния квартал „Банишора\", съобщиха от пресцентъра на МВР.Предполагаемият извършител е 23-годишният ѝ приятел, с когото са живеели заедно.Сигналът е подаден около 18 ч. тази вечер. Незабавно към адреса са насочени екипи на СДВР, пожарната служба и Бърза помощ. На място било открито тялото на жената, а мъжът бил транспортиран в болнично заведение за преглед.Говорителят на Центъра за спешна медицинска помощ (ЦСМП) – София Катя Сунгарска обясни, че екипът им заварва 25-годишната жена мъртва от няколко часа, а младият мъж до нея не си е спомнял нищо. \"Оказва се, че вратата е много тежка, масивна-метална, не са успели да я разбият, наложило се е да се извика пожарна, която доста дълго време е рязала вратата\", коментира тя пред \"Фокус\".Сунгарска посочи още, че по тялото на младата жена е имало синини и видими наранявания. 23-годишният мъж, който е бил е помещението, е заявил, че не си спомня нищо от случилото се. Предната вечер консумирал уиски, а в деня на инцидента пил хапчета. Той е бил откаран в \"Пирогов\".По първоначални данни е възникнал скандал между жената и нейния приятел, с когото е съжителствала. Извършва се оглед на мястото. По случая е образувано досъдебно производство. Продължава работата по установяване на фактите и обстоятелствата около случилото се.", "date": "2019.01.16", "title": "Млада жена е била убита в столичния кв. 'Банишора'"}
{"url": "https://offnews.bg/sviat/14-zaginali-pri-vzriv-kraj-patrul-na-sasht-v-sirijskia-grad-manbidzh-695644.html", "text": "14 души са загинали при взрив край патрул на САЩ в сирийския град Манбидж, съобщи \"Ройтерс\".Сред загиналите има четирима американски военни, а трима са ранени. Инцидентът се е случил край пазар за зеленчуци, разказват очевидци. Информационната агенция на \"Ислямска държава\" \"Амак\" обяви, че нападател с жилетка с експлозиви е извършил самоубийствен атентат срещу чуждестранен патрул.Инцидентът се случва, след като американският президент Доналд Тръмп обяви решението си да изтегли всички 2000 американски военни от Сирия. Манбидж се намира недалеч от границата с Турция, близо до зони, контролирани от силите на сирийския президент Башар ал Асад и от опозиционни бойци, подкрепяни от Турция.", "date": "2019.01.16", "title": "14 загинали при взрив край патрул на САЩ в сирийския град Манбидж"}
{"url": "https://offnews.bg/kultura/komedi-klub-sofia-tragva-na-turne-iz-stranata-695628.html", "text": " тръгва на турне из страната - Иван Кирков, Александър Деянски и Филип ще зарадват своите фенове в 5 града с цели 7 шоута.Комедиантите ще посетят Русе, Шумен, Варна, Бургас и Стара Загора.Ето и пълните дати:19 януари 21:00 Русе – Plan B20 януари 18:30 Шумен – Merock & Blues Club20 януари 21:00 Шумен – Merock & Blues Club21 януари 21:00 Варна – Club Horizont22 януари 19:00 Бургас – Karaoke Bar Burgas22 януари 21:00 Бургас – Karaoke Bar Burgas23 януари 21:00 Стара Загора – Bar Il MondoОсвен новината за турнето, Комеди Клуб София обяви преди дни и голямата новина за . Това ще бъде най-голямото стендъп шоу, правено у нас. Ще включва всички най-добри комедианти на Клуба, а шоуто ще продължи близо 2 часа с ексклузивен материал, специално подготвен за зрителите в Двореца на културата.Следете програмата на Клуба в София и цялата страна във Фейсбук или на .", "date": "2019.01.16", "title": "Комеди Клуб София тръгва на турне из страната"}
{"url": "https://offnews.bg/sviat/tereza-mej-otcelia-na-kosam-pri-vota-na-nedoverie-695652.html", "text": "Тереза Мей остава премиер на Великобритания, след като преодоля вота на недоверие - 306 депутати гласуваха против нея, а 325 я подкрепиха, съобщава Би Би Си.Съпартийците на премиера от Консервативната партия и северноирландската юнионистка партия, които преди 24 часа гласуваха срещу сделката за Брекзит, днес подкрепиха Мей във вота на недоверие.Лидерът на лейбъристите Джеръми Корбин заяви, че \"зомби\" администрацията на Тереза Мей е изгубила правото да управлява.Британският премиер, от своя страна, коментира, че иска да започне консултации с опозицията още тази нощ и ги призова за \"конструктивен дух\". \"Ние трябва да намерим решение, което разполага с необходимата подкрепа в Камарата на общините\", добави Мей.Снощи Тереза Мей претърпя историческо поражение в гласуването в британския парламент за споразумението с ЕС за Брекзит. След като депутатите в Уестминстър отхвърлиха сделката, председателят на Европейската комисия Жан-Клод Юнкер изрази съжаление за резултата от гласуването. Опасността от оттегляне на Великобритания от ЕС без споразумение днес нарасна. Призовавам Великобритания възможно най-бързо да поясни намеренията си. Времето е на привършване, заяви Юнкер.", "date": "2019.01.16", "title": "Тереза Мей оцеля на косъм при вота на недоверие"}
{"url": "https://offnews.bg/futbol/bozhinov-pred-fifa-shte-smenia-oshte-5-otbora-i-shte-prikliucha-s-fut-695615.html", "text": "Суперзвездата на българския футбол Валери Божинов даде интервю пред ФИФА. От организацията изпратиха специално екип във Враца, който говори с футболиста на Ботев.Божигол говори за досегашната си кариера и защо е приел офертата на северозападния отбор. Нападателят сподели и че към настоящия момент е играл за 15 отбора. Плановете му са да смени още 5 клуба, след което да приключи с футбола.\"Навсякъде, където съм играл, съм го правил с голяма любов към футбола. Има две причини, заради които избрах Ботев Враца. Първото нещо, е, че вторият ми баща е треньор тук. Второ, защото Ботев има дълга история и е ценен и уважаван клуб в България. За мен е важно, когато играя, да се чувствам щастлив и да се наслаждавам на играта. Тук това го има.Италия е втората държава, в която израснах. Италия ми подаде ръка, направи ме да бъда Валери Божинов. В Англия имах трудни моменти, получих две контузии, но не гледам само негативните неща. Видях как от нищо стана нещо. За отрицателно време Манчестър Сити стана голям клуб.Сменил съм доста държави и доста отбори. Това ме прави по-мъдър, по-силен. Научавам езика и историята на държавите.Във всеки един отбор, в който съм бил, съм научил историята на клуба и града. Поставил съм си за цел да направя 20 отбора. Тогава ще прекратя кариерата си. В момента са 15-16. Това е в кръга на шегата, разбира се. Но се надявам, че ще играя и в други отбори, ще видя още места.Щастлив съм в Ботев Враца, чувствам се добре. Важното е да изпитваш любовта и уважението на всички в клуба, да знаеш, че хората те обичат. Така се чувствам тук\", каза Божинов.Нападателят, преминал през \"Парма\", \"Фиорентина\", \"Ювентус\", \"Манчестър Сети\", \"Спортинг\" Лисабон, \"Партизан\" Белград и още куп други тимове, носи зелената фланелка през настоящия сезон и вече има 7 гола в 11 мача в Първа лига.", "date": "2019.01.16", "title": "Божинов пред ФИФА: Ще сменя още 5 отбора и ще приключа с футбола"}
{"url": "https://offnews.bg/politika/balgaria-shte-ima-pocheten-konsul-v-split-695614.html", "text": "Министерският съвет прие решение за определяне на почетен консул на Република България със седалище в хърватския град Сплит.Здравко Плазонич е ветеринарен лекар в гр. Солин и директор на компания за месни продукти в града.Той е финансирал изработването и поставянето на паметната плоча на Дубровнишката грамота на цар Иван Асен II, в гр. Дубровник, както и поставянето на паметната плоча на д-р Фран Гундрум - Ориовчанин в гр. Крижевци.", "date": "2019.01.16", "title": "България ще има почетен консул в Сплит"}
{"url": "https://offnews.bg/obshtestvo/5-leva-shte-struva-zaverkata-apostil-v-oblastnite-administratcii-695616.html", "text": "Таксата, която ще се събира от областните администрации за заверка „апостил“, ще бъде в размер на 5 лева.Това се предвижда с приетите от правителството промени на нормативни актове на Министерския съвет като допълнителна мярка за намаляване на административната тежест за гражданите.С изменението на Закона за ратифициране на Конвенцията за премахване на изискването за легализация на чуждестранни публични актове (Закон за изменение и допълнение, ДВ, бр. 45 от 2018 г.) бяха създадени предпоставки за реформа при извършването на заверки с „апостил“ на документи, издавани от общинските администрации.Промяната е част от усилията за намаляване на административната тежест и оптимизиране на административните услуги.", "date": "2019.01.16", "title": "5 лева ще струва заверката 'апостил' в областните администрации"}
{"url": "https://offnews.bg/tenis/nadal-se-klasira-bezproblemno-za-tretia-krag-v-melbarn-video-695632.html", "text": "Бившият номер 1 в световната ранглиста Рафаел Надал победи Матю Ебдън 6:3, 6:2, 6:2 и се класира за третия кръг на турнира от Големия шлем - Открито първенство на Австралия.Матадора приключи срещата за почти два часа с 33 печеливши удара и 15 непредизвикани грешки, а представителят на домакините се отчете с 23 уинъра и цели 30 непредизвикани грешки. \"Мисля, че показах много добър тенис. В последните месеци не прекарах много време на корта. Липсват ми състезателните мачове, но се чувствам добре. Ден след ден ще продължавам да се подобрявам\", каза Рафа след срещата.Надал, който е водач на четвъртината на Григор Димитров, очаква трети австралиец в следващия си мач в Мелбърн - той ще играе с Алекс де Минор, който елиминира трудно и драматично в пет сета Хенри Лаксонен.", "date": "2019.01.16", "title": "Надал се класира безпроблемно за третия кръг в Мелбърн (видео)"}
{"url": "https://offnews.bg/obshtestvo/kabinetat-shte-se-fokusira-varhu-semejnata-sreda-za-da-namali-zhertvi-695618.html", "text": "Правителството прие интегриран подход „Безопасна система“ с визия нула загинали и тежко ранени за национална политика за постигане на висока степен на безопасност по пътищата на Република България.2019-а година се обявява за година на активна работа по опазване живота и здравето на участниците в движението под мотото „Пази семейството си на пътя“.Фокус се поставя върху ролята на семейната среда като фактор за рисково поведение на пътя, съобщиха от правителствената пресслужба.Одобрени са и мерки за ограничаване на пътнотранспортния травматизъм до 2020 г. Те са в изпълнение на т. 3 от Протокол № 36 на Министерския съвет от 12 септември 2018 г. и представляват възлагане на отговорните институции да осъществят координирани действия в указаните им срокове за постигане на целите, заложени в Националната стратегия за подобряване на безопасността на движението по пътищата на Република България за периода 2011-2020 г.", "date": "2019.01.16", "title": "Кабинетът ще се фокусира върху семейната среда, за да намали жертвите на пътя"}
{"url": "https://offnews.bg/kultura/otide-si-imenitata-pianistka-prof-snezhina-galabova-695612.html", "text": "Една от най-изявените пианистки в българското музикално изпълнителско изкуство - проф. Снежина Гълъбова, почина на 14 януари на близо 90-годишна възраст, предаде bTV. Тя е майка на музиканта Иван Лечев.Проф. Гълъбова има голям принос в историята на музикалната култура в България през последните няколко десетилетия.Тя е сред най-високо ценените музиканти, с богата биография. Заедно със съпруга си – прочутия цигулар проф. Боян Лечев, е имала възможност да представя в чужбина изкуството на акомпанятор, на музициращ артист на сцената в камерно дуо.Стартира развитието си в родния Бургас, а в Музикалната академия в София учи в класа на проф. Андрей Стоянов. Работи като пианист в радиосъстава „Росна китка“, става и първият щатен пианист в Радиооркестъра на БНР.Талантът ѝ е оценен още в най-крехка възраст, като редица доказани изпълнители лично са изявили желание да работят с нея. Проф. Гълъбова бе и сред най-уважаваните професори в Националната музикална академия „Проф. Панчо Владигеров“.Погребението ще се състои на 18 януари - петък, в 12 ч. на Централните софийски гробища.Поклон пред паметта ѝ!", "date": "2019.01.16", "title": "Отиде си именитата пианистка проф. Снежина Гълъбова"}
{"url": "https://offnews.bg/interviu/balgarka-razkazva-sled-atentata-najrobi-e-pod-blokada-ne-se-znae-kad-695605.html", "text": "Лилия, има ли нова информация за атентата?Информацията беше публично оповестена от президента в 10 ч местно време: 14 са убити, 700 евакуирани. Терористите са били шестима - четирима се видяха на охранителните камери пред паркинга, още двама са били извън обсега им и се виждат на снимки. Всички тръгват в различни посоки, което беше и опасната част, защото в този комплекс освен хотел има, по мое усмотрение, поне 6, 7, 8 сгради – високи офис сгради, откъдето преминават стотици хора на ден.Всичко започна в 15 ч. вчера, още в 15:30 ч. всичко гръмна в социалните мрежи, разпространиха се туитове на хора в беда, които търсят помощ, които казват, че има атака. Първоначално се каза, че това е банков обир, после се установи, че хората са се опитали да се скрият в банката.Тук, в Кения, всички публични сгради се охраняват от тежко въоръжена охрана след атентата от 2013 г. в един от най-известните молове.  Всички, които искат да влязат в мол, в университет трябва да преминат през скенер за оръжие.Какво правят атентаторите? Влизат две коли, от едната хвърлят граната върху охраната на бариерата, взривяват ги и влизат в паркинга, взривяват три от паркираните коли пред хотела, влизат в лобито, започват да стрелят, а хората започват да бягат. Един от атентаторите влиза в ресторанта и се самовзривява.Препълнено е със снимки на атентатора, на единия му крак, който е останал.През цялото време от социалните мрежи пристигаха съобщения – хората казваха, че има много убити, но не могат да броят. Евакуирани бяха на последния, осми етаж и тази евакуация продължи вчера от 15 ч. до тази сутрин. Последно към 9:30 ч са успели да евакуират всички заложници от последния етаж.Това, което ме притеснява повече, че от неофициална информация Американското посолство е разполагало с информация за предстоящ атентат и даже според тях ще има и втори атентат.Какво искат терористите?Те не искат нищо. Правят го като отмъщение към кенийските власти, след като през 2011, 2012 г. имаше една, две, три операции срещу \"Ал Шабаб\" .Самата терористична организация беше нападната от официалната сомалийска власт, доколкото тя съществува, плюс кенийската власт. Армиите на двете държави организираха атака срещу \"Ал-Шабаб\" и още тогава от организацията заявиха, че търсят отмъщение от Кения, а тук живеят ужасно много сомалийци, те са етническо малцинство. Много е трудно да се проследят атентатори. Огромна част от населението са сомалийци, особено по крайбрежието.Какви са мерките за сигурност в града? Можете ли да излизате свободно?Стоим си вкъщи, много от майките в детската градина на дъщеря ми казаха, че няма да си пуснат децата. Близкият търговски център затвори, много от улиците са отцепени, военни има навсякъде, както можете да си представите, полицаи с кучета търсят експлозиви. Но животът продължава – мъжът ми отиде на работа, по срещи. Той е англичанин, израснал е в Англия, свикнал е с атаки и не се вълнува особено.Утре ще пуснете ли детето на детска градина?Тя още днес отиде. Ходи в сравнително нова градина, която отвори преди 3 месеца, има малко деца и се надявам, че няма да представляват интерес за терористите.Други мерки предприемат ли се?Има засилени мерки, жандармерия - навсякъде по търговските центрове, но те продължават да работят.Имаше вчера една паническа реакция, но днес мисля, че повечето хора се успокоиха, особено след като президентът излезе с официално изявление.С официално изявление излязоха и вчера в 11 ч. и казаха, че сградите са обезопасени. Но се чуха доста изстрели и се оказа, че не са. Обстановката е динамична и затова вчера даваха много малка информация. Не се знае колко са, къде са терористите, дали няма да ударят други сгради.", "date": "2019.01.16", "title": "Българка разказва: След атентата Найроби е под блокада. Не се знае къде са и колко са терористите (видео)"}
{"url": "https://offnews.bg/politika/parlamentat-dade-mandat-na-pravitelstvoto-da-pregovaria-sas-sasht-za-f-695603.html", "text": "След 4 часа дебати Народното събрание реши да даде мандат на правителството да започне преговори със САЩ за закупуване на нов боен самолет F-16. \"За\" гласуваха 130 депутати, а 84 бяха против.По време на заседанието депутатът от БСП Румен Гечев обвини управляващото мнозинство, че \"пише некролога на българската авиация\". \"Вие изцяло нарушавате финансовата рамка. Вие нарушавате принципа на конкуренцията. Вие измамихте ли ни преди 6 месеца\" попита той от трибуната на Народното събрание.Председателят на парламентарната група на \"Обединени патриоти\" Волен Сидеров направи няколко предложение, сред които парламентът да даде мандат на правителството да преговаря за нов тип боен самолет не само със САЩ, но и с всички държави, които имат оферти, включително Русия. \"За разлика от ораторите, които се упражняваха днес, аз действам прагматично\", уточни Сидеров.Той е на мнение, че в преговорите за новите самолети трябва да участват и по един представител от всяка парламентарна група. \"Иначе ние какъв контрол имаме върху нещо, което ще гласуваме\", попита той. Според Сидеров трябва също да вземем под внимание, че вече 12 години правителството на САЩ използва 4 военни бази у нас безплатно. \"Ако се спрем на преговори за F-16, самолетите да ни бъдат предоставени безвъзмездно. Така ще кажем на избирателите ни, че сме спестили тези пари\", предложи лидерът на \"Атака\".Според бившия вътрешен министър и настоящ депутат от ГЕРБ Валентин Радев всички трябва да благодарят на ГЕРБ, защото започването на тази процедура е едно голямо постижение. \"Слушам колегите от опозицията, бъдете малко по-въздържани. Вашите правителства модернизирахте българската армия само с транспортни средства\", обърна се той към БСП.В подкрепа за самолетите F-16 се изказа и шефът на комисията по отбрана ген. Константин Попов. \"Изказвам огромна благодарност към всички, които в продължение на много години работиха по този въпрос. Защото нямаше как да вземем информирано решение, без резултата от труда на тези експерти\", заяви той. Ген. Попов даде няколко примера защо F-16 е най-добрият избор за нов боен самолет: \"САЩ предлагат пълен пакет с въоръжение. Европа може да ни предложи само ракети въздух-въздух. Предлагат ни високотехнологичен нов радар. Говорим за специално оборудване. Това означава информационни технологии. Това означа радиостанция, която е защитена. Информационна система, която ни дава цялостната картина. Това е софтуер на базата на разузнаването. Разликата между това, което ни предлагат едните, и целия пакет, който ни предлагат САЩ, превърща самолета в бойна високотехнологична машина, каквито са изискванията на съвременната високотехнологичната война\".Според зам.-председателя на ГЕРБ Цветан Цветанов днешното решение на парламента е продължение на темите, които са били обсъждани на Консултативен съвет за национална сигурност. \"По време на първия кабинет на Бойко Борисов започнахме да изпълняваме ангажимента си за модернизация на българската армия. Към 2012 г. имаше приключена процедура, която беше гласувана от Министерския съвет, и тя трябваше да бъде разгледана от българския парламент. От провокирани събития се стигна до политическа криза и до предсрочни избори\", коментира Цветанов.Лидерът на БСП Корнелия Нинова посочи, че рядко в парламента се вземат такива решения с дългосрочен резултат. Според нея България е била злепоставена пред САЩ и европейските ни партьори заради начина, по който правителството е провело процедурата за нови самолети. \"Позицията на БСП е за модернизация на българската армия, за правовата държава, за разумния баланс на харчовете от бюджета\", заяви Нинова.Вицепремиерът и министър на отбраната Красимир Каракачанов е на мнение, че \"в днешния дебат политическите сметки надделяха над националните интереси и сигурността на България\". \"Моят приятел Волен Сидеров ви каза, че вземаме решение да започнем преговори, а не да сключим сделка утре. Изказаха се откровени лъжи\", обвини той опозицията.Каракачанов е категоричен, че провеждането на нов конкурс не е решение, защото това ще забави модернизацията на армията. \"Този мач го играем вече 14 години и резултатът е един голям геврек\", коментира той.", "date": "2019.01.16", "title": "Парламентът даде мандат на правителството да преговаря със САЩ за F-16"}
{"url": "https://offnews.bg/evropa/farazh-v-strasburg-ako-ima-vtori-referendum-shte-go-spechelim-s-osht-695611.html", "text": "Ако бъдем принудени да гласуваме, ще ви изненадаме. Британците изглеждат безгрижни хора, но искаме да ви кажем, че ние ще бъдем още по-непокорни, ако има втори референдум, и ще го спечелим с още по-голямо мнозинство.Това заяви бившият лидер на Британската партия на независимостта (UKIP) и главен застъпник за Брекзит Найджъл Фараж на срещата на Европейския парламент, която се проведе днес. На нея  на Камарата на общините в Британския парламент да отхвърли сделката за излизане на Великобритания от ЕС, предложена от Тереза Мей.Фараж оцени действията на Мей като \"пълен провал на лидерската роля\". Според него тя само смята, че е получила отстъпки от европейските лидери, и фактът, че още е министър-председател, е \"изненада само по себе си\". \"Мей научи, че ако се опитваш да подобриш отношението към себе си от страна на тези, които те тормозят, само ще ги насърчиш да те тормозят повече\", заяви Фараж.Бившият лидер на UKIP се обърна и към главния преговарящ на ЕС за Брекзит Мишел Барние: \"Не съм съгласен, че сте загубили 2 години от живота си, защото Вие постигнахте това, което искахте\", заяви той. \"И това е въпреки факта, че 500 депутати гласуваха за член 50 и това означаваше много ясно, че ще има или споразумение за оттеглянето или просто ще се оттеглим. Това беше решено от Британския парламент, който каза безусловно: напускаме на 29 март\", допълни Фараж.На срещата на ЕП някои европейски лидери се обявиха за втори референдум. Фараж обаче предрече, че дори да се стигне до втори референдум, британците пак ще гласуват да напуснат ЕС, и то \"с още по-голямо мнозинство\". ", "date": "2019.01.16", "title": "Фараж в Страсбург: Ако има втори референдум, ще го спечелим с още по-голямо мнозинство"}
{"url": "https://offnews.bg/obshtestvo/kukeri-goniha-zlite-sili-ot-parlamenta-695621.html", "text": "Кукери от Перник гониха злите сили от парламента.Те участват в Международния фестивал на маскарадните игри \"Сурва\" всяка година и днес бяха в парламента за откриването на изложба със снимки от досегашните му издания, съобщи БТА. Колкото по-силно удрят чановете на кукерите, толкова повече се очиства земята и злото бяга от нас, коментира председателят на Народното събрание Цвета Караянчева.Надявам се, че с вашето присъствие парламентът наистина ще се избави от злите сили, каза тя.Караянчева поздрави кукерите с изложбата и покани присъстващите на 28-ото издание на \"Сурва\" в Перник на 25 и 26 януари.\"Аз бях там миналата година и тази година пак ще бъда, чувството е уникално. Това, което ще видите, ще остане завинаги в сърцата ви\", сподели Караянчева.", "date": "2019.01.16", "title": "Кукери гониха злите сили от парламента"}
{"url": "https://offnews.bg/obshtestvo/manolova-kam-sotcialnia-ministar-platete-na-horata-s-uvrezhdania-do-k-695617.html", "text": "Омбудсманът Мая Манолова изпрати днес препоръка до министъра на труда и социалната политика Бисер Петков във връзка с прилагането на Закона за хората с увреждания /ЗХУ/ и Закона за личната помощ, които са в сила от 1 януари. Според обществения защитник е невъзможно да бъде извършена промяна в политиките за хората с увреждания, без да се поставят на първо място потребностите на хората в неравностойно положение и без осигуряване на адекватна и коректна информация за техните права. Манолова обръща внимание на социалния министър, че в институцията на омбудсмана постъпват многобройни жалби от хора с увреждания, които се оплакват от прекратените социални пенсии за инвалидност от началото на 2019 г. и изплащането им като месечна финансова подкрепа по Закона за хората с увреждания, което ще започне едва от средата на месец февруари. Тя настоява за изплащане на месечната финансова подкрепа за м. януари до края на настоящия месец, както и за осигуряване на механизъм, който да гарантира, че тази финансова подкрепа ще се изплаща в рамките на месеца, за който се отпуска. За да се гарантират правата и интересите на хората с увреждания и техните семейства, Манолова настоява за максимално информиране на хората с увреждания, които попадат в обхвата на месечната финансова подкрепа по ЗХУ, както и че те няма да бъдат ощетени и ще получават финансова подкрепа не по-малка от тази, преди влизането в сила на закона.Мая Манолова посочва, че трябва да бъде избегната допълнителната административна тежест за хората с увреждания при отпускане на месечната финансова помощ. Т.е. всички граждани с увреждания, които са подпомагани с месечни добавки за социална интеграция и/или със социални пенсии за инвалидност, да получават новата финансова подкрепа служебно, без подаване на заявление-декларация.Омбудсманът отправя забележка и че от началото на годината хората с увреждания са възпрепятствани да получават полагащата им се асистентска подкрепа, защото общините отказват да изпълняват задълженията си по Закона за личната помощ и не подновяват договорите за лични асистенти. Общественият защитник препоръчва кметовете по места да осигурят възможност хората с увреждания да продължават да получат асистентски услуги до 1 септември 2019 г., когато ще започне предоставянето и финансирането на личната помощ. ", "date": "2019.01.16", "title": "Манолова към социалния министър: Платете на хората с увреждания до края на месеца"}
{"url": "https://offnews.bg/politika/ot-kamarata-na-stroitelite-na-kraka-pri-ninova-v-ns-za-chestit-iubilej-695619.html", "text": "Камарата на строителите дойде на крака в парламента за юбилея на председателя на БСП Корнелия Нинова. Тя навършва 50 г. днес и почерпи депутатите. Вместо цветя и подаръци рожденичката Нинова сложи кутия за средства, които да дари на националните отбори по математика и информатика. От името на Камарата на строителите в България Руен Панчев връчи поздравителен адрес и огромен букет на Нинова. Имате нашето уважение, пожелаваме здраве и сили да продължавате напред, поздрави Панчев от КСБ. ", "date": "2019.01.16", "title": "От Камарата на строителите на крака при Нинова в НС за честит юбилей"}
{"url": "https://offnews.bg/112/otkradnaha-parapeti-i-mantineli-na-magistrala-maritca-695624.html", "text": "36 м предпазни парапети и 16 м мантинели са откраднати от три надлеза над АМ „Марица“ в участъка Димитровград - Харманли.Демонтираните обезопасителни системи са от надлез при пресичането с общинския път Узунджово - Воден - Димитровград и от два надлеза над селскостопански пътища. За възстановяването им ще са необходими около 9 хил. лв. Предстои монтирането им в най-кратки срокове, съобщи АПИ. Кражбата е констатирана при ежедневните огледи, които се извършват от ОПУ-Хасково. За посегателството са уведомени органите на МВР.Агенция „Пътна инфраструктура“ напомня, че премахването на предпазните огради от недобросъвестни граждани застрашава безопасността на движението на всички шофьори и граждани, пътуващи по републиканските пътища.", "date": "2019.01.16", "title": "Откраднаха парапети и мантинели на магистрала 'Марица'"}
{"url": "https://offnews.bg/temida/okonchatelno-sadat-otmeni-promenite-v-plana-za-pirin-niama-vtori-lif-695625.html", "text": "Петчленен състав на Върховния административен съд отмени окончателно промените в Плана за управление на Национален парк „Пирин“, приети от Министерски съвет на 29 декември 2017 г, съобщиха от пресслужбата на съда. Решението на кабинета разширяваше възможностите за строежи в националния парк, обявен от ЮНЕСКО през 1974 г. за обект на световното наследство. То предизвика протести в София и други градове у нас и в чужбина. По предложение на екоминистър Нено Димов правителството одобри частично изменение в Плана за управление на парк „Пирин“, с което се дава възможност за строителство и за извършване на водохващания на 48% от територията на целия парк. Решението бе мотивирано със строителството на втори лифт в Банско.  Лидерът на НФСБ Валери Симеонов, тогава вицепремиер, заяви по повод възможността съдът да отхвърли решението на МС: \"Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя\". Делото бе образувано по 2 касационни жалби – на Министерския съвет на Република България и на министъра на околната среда и водите. До обжалването се стигна след като тричленен състав на ВАС реши в края на юли м.г., че с промените в плана за управление на парк „Пирин”, обявен от ЮНЕСКО през 1974 г. за обект на световното наследство, са нарушени разпоредби от българското и международното право. В 30 страници върховните съдии от касационната инстанция на ВАС излагат подробно мотивите за решението си. В него за включени изцяло нови моменти в тълкуването на разпоредби от българското и международното право, взети са предвид решения по дела на Съда на Европейския съюз, европейски директиви, както и последните решения на Комитета за световно наследство към Конвенцията за опазване на световното културно и природно наследство.Ключов момент в решението е тълкуването на чл. 21, т. 1 от Закона за защитените територии (ЗЗТ). Разпоредбата гласи: „В националните паркове се забраняват строителството, освен на туристически заслони и хижи, водохващания за питейни нужди, пречиствателни съоръжения, сгради и съоръжения за нуждите на управлението на парка и обслужването на посетителите, подземните комуникации, ремонт на съществуващите сгради, пътища, спортни и други съоръжения.” Тълкуването и на тричленния, и на петчленния състав на ВАС е, че чл. 21, т. 1 от ЗЗТ има забраняващ характер и допуска единствено ремонт, но не и изграждането на нови спортни съоръжения в парка, уточняват от ВАС. Измененията на Плана за управление на Национален парк „Пирин”, одобрено от МС, попада в обхвата на Закона за защитените територии (ЗЗР), Закона за опазване на околната среда (ЗООС) и Закона за биологичното разнообразие (ЗБР) и поради тази причина трябва да бъдат спазени изискванията за процедури за екологична оценка и оценка за съвместимост. Тълкуването на петчленния състав относно изискването на чл. 81 и чл. 85 от ЗООС, както и на чл. 31 от ЗБР е, че министърът на околната среда и водите е бил длъжен да извърши екологична оценка, за да се прецени дали са изпълнени целите на закона.Петчленният състав е цитирал и решения на Съда на Европейския съюз по дела С-160 от 2107 г. и С-290 от 2015 г., според които екооценката е задължителна. Не са спазени и изискванията на Директива 2001/42 за екологичните оценки. Директивата е част от дейността по прилагането на Орхуската конвенция в ЕС. През 2003 г. е публикувана и Директива 2003/35/ЕС, която въвежда правила за участието на обществеността при подготовката на някои планове и програми, имащи отношение към околната среда.Критерий за това на кой етап следва да се счита, че е задължително участието на обществеността може да бъде изведен от практиката по прилагане на конвенцията и решенията на Комитета за съответствие към Орхуската конвенция. Върховните съдии считат, че с измененията на плана за управление на НП „Пирин” се извършва значителна промяна в нормите, режимите, условията и препоръките за осъществяване на дейностите в Зона II А, Зона III и Зона IV. Промяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието. Поради това е било задължително участието на обществеността да се реализира и чрез процедурите по екологична оценка и оценка за съвместимост.", "date": "2019.01.16", "title": "Окончателно: Съдът отмени промените в плана за Пирин, няма втори лифт в Банско"}
{"url": "https://offnews.bg/obshtestvo/prirodozashtitnitci-otpraznuvaha-pred-ministerskia-savet-reshenieto-na-695646.html", "text": "Десетки се събраха тази вечер пред Министерския съвет, за да отпразнуват днешното решение на Върховния административен съд, с което бяха отменени окончателно промените в Плана за управление на Национален парк „Пирин“.Решението на кабинета от 29 декември 2017 г. разширяваше възможностите за строежи в националния парк, обявен от ЮНЕСКО през 1974 г. за обект на световното наследство. То предизвика протести в София и други градове у нас и в чужбина.Днес петчленен състав на ВАС отмени промените в плана за управление на парк „Пирин” с мотива, че министърът на околната среда и водите е бил длъжен да извърши екологична оценка, за да се прецени дали са изпълнени целите на законодателството.Природозащитници приветстваха постановлението на Върховния съд. Те се събраха пред Министерския съвет, където отново поискаха оставката на екоминистъра Нено Димов. Сред тях бе и съпредседателят на \"Зелените\" Владислав Панев.На събитието беше припомнено и обещанието на лидера на НФСБ Валери Симеонов, който заяви по повод възможността съдът да отхвърли решението на МС: \"Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя\". Днес обаче Симеонов определи изказването си като шега и коментира, че това е \"тъжен, да не кажа трагичен ден за българската икономика и туризъм\".", "date": "2019.01.16", "title": "Природозащитници отпразнуваха пред Министерския съвет решението на ВАС за Пирин"}
{"url": "https://offnews.bg/politika/karakachanov-pregovorite-za-f-16-shte-zapochnat-v-nachaloto-na-fevrua-695626.html", "text": "Първата среща от преговорите за закупуване на нови самолети F-16, ще бъде в началото на февруари в Брюксел, заяви министърът на отбраната Красимир Каракачанов пред журналисти в парламента.Разговорите най-вероятно ще се проведат на срещата на министрите в НАТО на 14 февруари с изпълняващия длъжността секретар на отбраната на САЩ.„Сроковете за провеждане на преговорите със САЩ не са упоменати. Специалистите казват 4 месеца. Това е срокът, ако преговорите вървят нормално, може да бъде и повече“, коментира военният министър. Той посочи, че притесненията му са свързани с цените на F-16. \"Преди година и половина на тогавашния американски военен министър Матис и на посланика съм казал, че докато съм министър на отбраната подпис под стар F-16 няма да сложа. Едва ли някой друг български политик си е позволявал такъв начин на говорене\", каза още Красимир Каракачанов.По негови думи оттук нататък има много въпроси, които трябва да бъдат изяснени - срокове на доставка, обслужване по време на жизнения цикъл, доставка на резервните части.По-рано днес Народното събрание реши да даде мандат на правителството да започне преговори със САЩ за закупуване на нов боен самолет F-16.", "date": "2019.01.16", "title": "Каракачанов: преговорите за F-16 ще започнат в началото на февруари"}
{"url": "https://offnews.bg/futbol/peter-cheh-mozhe-da-se-zavarne-v-chelsi-695629.html", "text": "Вратарят на Арсенал Петер Чех, който наскоро обяви, че ще приключи кариерата си след края на сезона, може да заеме позицията на треньор или скаут в Челси, пишат британските медии.В момента емблематичният страж има записани в 12 мача за \"артилеристите\", в които допусна 12 гола. 36-годишният вратар се присъедини към Арсенал от Челси през 2015 г. и все още държи няколко постижения във Висшата лига, включително най-много чисти мрежи (202). В националния отбор на Чехия има 124 срещи, където е рекордьор по мачове.Гигантът с ръст от 196 сантиметра говори пет езика, обича да свири на барабани и е незабравим за английския футбол, но всичко за него можеше да е много различно, тъй като в детските си години е бил използван като нападател в родния си град Пилзен.Тогава Петер е играел футбол и хокей и е изпъквало умението му да бележи, а не да прави спасявания.", "date": "2019.01.16", "title": "Петер Чех може да се завърне в Челси"}
{"url": "https://offnews.bg/temida/prokuraturata-shte-proveriava-kolko-struva-stcenata-v-plovdiv-695631.html", "text": "Окръжна прокуратура-Пловдив се самосезира за евентуално извършено длъжностно престъпление, свързано с разходването на средства за откриването на „Европейска столица на културата – Пловдив 2019“ на 12 януари, съобщиха от обвинението. Поводът са множество публикации и коментари в различни медии. Възложена е проверка на сектор „Икономическа полиция“ при ОД на МВР-Пловдив, като е определен 30-дневен срок за приключването ѝ. Преди дни телевизионният водещ Слави Трифонов обяви, че е наел сцената, използвана за откриването, за три пъти по-малко пари.\"Правихме го на същата тази сцена. Верно, беше построена хоризонтално, но това са плоскости, които могат да бъдат наредени нагоре или настрани. Затова се изненадах, когато в БТВ Новините съобщиха, че сцената за откриването струва 2 милиона лева. 2 милиона лева. А аз наех същата тази сцена, от същата немска фирма и тя, заедно с осветлението, видеостените, озвучаването и електрогенераторите, струваше 681 хиляди лева. Същата сцена, от същите хора, аз я взех за 681 хиляди лева\", написа Трифонов.Организаторите на събитието пък опровергаха информацията, като обявиха, че са изнесени подвеждащи данни, и приложиха документа за направените разходи.Според тях сцената е струвала 219 053 лева без ДДС, а за цялото събитие са платени 1 842 024 лева без ДДС.", "date": "2019.01.16", "title": "Прокуратурата ще проверява колко струва сцената в Пловдив"}
{"url": "https://offnews.bg/politika/posolstvoto-na-sasht-i-lokhijd-martin-privetstvaha-reshenieto-za-zapoc-695627.html", "text": "Посолството на САЩ приветства решението, прието днес от Народното събрание, за начало на преговорите за придобиване на нови самолети F-16 Block 70 от Локхийд Мартин.Очакваме да продължим да укрепваме стратегическото си партньорство с България, нашия съюзник в НАТО, посочват от посолството на САЩ.От Локхийд Мартин също приветстваха решението на българския парламент.Изтребителите F-16 отговарят напълно на отбранителните нужди на България и на НАТО и военновъздушните сили на страната ще придобият най-модерния изтребител 4-то поколение на въоръжение в алианса. Българската икономика и индустрия също ще спечелят от новоустановените дългосрочни отношения с глобалния технологичен лидер Локхийд Мартин. Ще продължим да подкрепяме правителството на САЩ и нашите нови български партньори по време на преговорите по договора“, каза Джeймс Робинсън, директор Международно бизнес развитие на F-16 в Локхийд Мартин.Локхийд Мартин, базирана в Бетесда, щата Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.", "date": "2019.01.16", "title": "Посолството на САЩ и Локхийд Мартин приветстваха решението за започване на преговори за F-16"}
{"url": "https://offnews.bg/futbol/levski-se-otdalechava-ot-osnovnata-si-transferna-tcel-695593.html", "text": "Вероятността халфът на Берое Мартин Райнов да смени клубната си принадлежност с тази на Левски става все по-малка. Новината потвърди за \"Тема Спорт\" спортният директор Валентин Грудев.\"Ако Левски наистина иска да привлече Райнов, то не го е показал. Ако желаеха да го имат в редиците си, \"сините\" трябваше да постъпят като колегите си от унгарския Академия Пушкаш за Камен Хаджиев\".\"Те разбраха фиксираната откупна клауза на играча и влязоха в контакт с нас. Подобни стъпки от \"Герена\" за Мартин Райнов не са предприемани.Преговорите следва да се водят по оста клуб - клуб. От Левски явно не са готови да вадят пари, за да притежават халфа. Много малко вероятно е и ние да вземем Педро Еуженио\", каза Грудев.Португалецът Педро Еуженио пък призна, че Ботев Пловдив, Левски и Берое го искат. Крилото обяви, че не бърза да реши къде ще продължи кариерата си.\"Не искам да говоря за бъдещето си. Още няма нищо официално. В България ме искат Ботев (Пловдив), Левски и Берое. Имам опции и за чужбина. Не бързам.Трансферният прозорец сега започна, а и съм свободен агент. Не съм зависим от него. Алтай не ми плати три заплати и се разделихме. В клуба плащаха всичко на определени футболисти, но на мен не. Не съжалявам, че отидох в Турция. Там е хубав пазар и може големите клубове да ме видят.Не искам да говоря за българкия футбол. Имам опции за тук. Не е коректно. Глупости са, че искам да премина в Ботев заради момиче\", заяви Еуженио пред \"Тема спорт\".", "date": "2019.01.16", "title": "Левски се отдалечава от основната си трансферна цел"}
{"url": "https://offnews.bg/kultura/prodalzhava-mesetcat-na-radichkov-v-plovdiv-695600.html", "text": "На 19 януари от 14 часа като част от проекта „Януари – месец на Радичков“ жители и гости на Пловдив – Европейска столица на културата ще могат да присъстват на лекция-разговор за творчеството на Радичков и неговия пътепис \"Неосветените дворове\".В същия ден, поради големия интерес на публиката, от 16 часа ще бъде прожектиран документалният филм за автора „Черкаски хроники“.Разширеният разговор за пътуванията на автора, написването на пътеписа за Сибир, записките му и творческия процес, ще бъде воден от проф. Инна Пелева.На фона на изложбата със снимки от пътуването на Радичков през 1964 година, проф. Пелева ще разкаже за отпечатъка върху личността и твореца, който броденето по едно от най-суровите кътчета на земята оставя у него.Специално място в разговора ще бъде отделено на новоиздадената за първи път в самостоятелно книжно тяло така наречена \"чернова\" по написването на \"Неосветените дворове\" \"Сибирски тетрадки\".Тетрадките представляват един вълнуващ и нередактиран текст, който разказва за непосредствените впечатления на автора от пътуването и са единственото доказателство за творческия процес на автора.Във филмът за Йордан Радичков „Черкаски хроники“ авторът говори за творчеството си, българския театър и кино, търсенията на изкуството от периода на неговия творчески път.Разговорът и прожекцията ще се проведат в зала \"Мексиканско изкуство\", ул. \"Артин Гидиков\" 11, Пловдив с вход свободен за двете събития.", "date": "2019.01.16", "title": "Продължава месецът на Радичков в Пловдив"}
{"url": "https://offnews.bg/politika/upravliavashtoto-mnozinstvo-se-propuka-za-f-16-valeri-simenov-se-obia-695591.html", "text": "Управляващото мнозинство се пропука в подкрепата за мандат на правителството за старт на преговори със САЩ за купуване на F-16. Против се обяви НФСБ. Тези дебати са срамни и позорни. Ако Димитър Списаревски беше свидетел, щеше да се обърне в гроба, заяви председателят на парламентарната група на НФСБ Валери Симеонов в пленарна зала. Депутатите решават дали да дадат мандат на правителството да води преговори със САЩ за закупуване на бойни самолети F-16.\"Едно такова решение няма да обезпечи суверенитета на българското въздушно пространство. В нашата програма сме заложили единствения начин - чрез ракетни бази. Това е най-евтиният и сигурен начин. Считам, че е нелепо да разчитаме на 8 самолета да защитят небето на България. Съседни държави разполагат с 600. Нещо повече, нарушава се парламентаризма. Страната вече се превръща в нещо по различни от парламентарна република\", категоричен бе Валери Симеонов.Председателят на ДПС Мустафа Карадайъ беше категоричен, че когато става дума за национална сигурност, няма място за популизъм. \"Говорим за купуване на сигурност, а не просто за купуване на самолети. Като решението е политическо и стратегическо, възниква въпросът може ли ГЕРБ да осигури такова мнозинство от управляващата коалиция по този въпрос\", заяви Карадайъ и попита риторично, ако такова мнозинство не бъде осигурено, защо ГЕРБ управлява изобщо.Депутатът от БСП Кристиан Вигенин подчета, че БСП не е изразявала предпочитания за конкретен самолет, а настоява да бъде направен избор, който в най-голяма степен отговаря на нуждите на военновъздушните ни сили и се вписва в изискванията. \"Ценим високо всеки лев на българските данъкоплатци, не приемам игрите със стотици милиони\", заяви Вигенин.Зам.-председателят на НС Веселин Марешки заяви, че ще инициира референдум дали е целесъобразен този \"харч\" за нови самолети, защото никой \"не го еня\" за българските граждани. \"Ако цените всеки лев на българския избирател, допитахте ли се до тях дали искат да ги хачим за железа или за решаване на демографските проблеми\", попита той.", "date": "2019.01.16", "title": "Управляващото мнозинство се пропука за F-16, Валери Сименов се обяви против"}
{"url": "https://offnews.bg/ikonomika/ungarskiat-sobstvenik-na-dsk-prikliuchi-sdelkata-za-ekspresbank-695594.html", "text": "Унгарската банка собственик на ДСК приключи сделката за придобиването на \"Експресбанк\", съобщи пресцентърът на ДСК.Договорът между OTP Bank Plc. и френската „Сосиете Женерал Груп“ за придобиването на 99.74% от \"Сосиете Женерал Експресбак\" и другите местни дъщерни дружества е приключен на 15 януари. Той беше подписан на 1 август 2018 г.„Сосиете Женерал Експресбанк“ е седмата по големина банка в България с пазарен дял приблизително 6.4%.„Банка ОТП“ е в България от 2003 г. и контролира втората по големина банка у нас - ДСК.Очаква се процесът по интеграция да приключи през 2020 г.Тя вероятно ще увеличи пазарния ѝ дял на ОТП по активи до около 19%, което е близо до дела на най-голямата банка у нас - \"УниКредит Булбанк\".БНБ одобри сделката през ноември, а КЗК и КФН - през декември.Според източници на Ройтерс стойността на сделката вероятно ще съответства на продажбата на българския бизнес на National Bank of Greece (ОББ) на белгийската KBC Group миналата година, която бе на стойност 1,1 пъти от общия капитал на ОББ.", "date": "2019.01.16", "title": "Унгарският собственик на ДСК приключи сделката за Експресбанк"}
{"url": "https://offnews.bg/ikonomika/zatvariat-naj-goliamata-fabrika-za-sladoled-na-nestle-u-nas-695590.html", "text": "Фабриката за сладолед във Варна на швейцарско-британската компания Froneri, собственост на Nestle и британската R&R, напуска България. Без работа ще останат 72 души, считано от 1 март.Марки на \"Фронери\" са BOSS, Magnum, Familia. Компанията преструктурира бизнеса си в България, което включва затваряне на фабриката във Варна, пише в официално съобщение на дружеството, цитирано от БНР и \"Капитал\".“Ние сме твърдо решени да продължим да работим и да се развиваме на българския пазар. Но за да поддържаме растежа и да запазим конкурентоспособността си на местно равнище, трябва да преосмислим бъдещето на нашата фабрика във Варна\", съобщават от компанията.Обезщетенията на служителите ще надхвърлят законовия минимум, обещават оттам. На част от тях ще бъде предложено да останат да работят за \"Фронери\" в чужбина.\"Фронери България\" ще продължи да има около 90 служители в страната и ще запази отделите си за маркетинг, продажби, търговски, финанси, човешки ресурси, логистика.След затварянето на производството във Варна сладоледът за българския пазар ще се доставя от фабриката на Froneri в Белград, пише \"Капитал\", като цитира информация от дружеството. Nestlé работи във Варна от 2006 г. \"Фронери\" е създадена през 2016 г. като съвместно предприятие между британската R&R и Nestlé. Сладоледената фабрика има годишен капацитет 20 млн. литра и е лидер на българския пазар. Тя има 51% пазарен дял в стойност за 2018 г., по данни, цитирани от \"Капитал\".Освен сладолед продава замразени храни. Компанията е вторият по големина производител на сладолед в Европа и третият в света. С приходи от €2,5 млрд. (2017) и над 10 000 служители \"Фронери\" присъства в над 20 страни в цял свят.Това не е първата мултинационална компания, която централизира в една държава от региона производството си. По подобен начин например Unilever затвори фабриката си за олио в Добрич и започна да внася от Румъния.", "date": "2019.01.16", "title": "Затварят най-голямата фабрика за сладолед на Nestle у нас"}
{"url": "https://offnews.bg/obshtestvo/obiaviha-gripna-epidemia-i-v-oblast-pernik-344-uchilishta-i-detski-gr-695598.html", "text": "Грипна епидемия беше обявена на територията на област Перник. Обявена и и грипна ваканция. Тя ще е в сила от утре до 22 януари. Мерките са предприети във връзка с високата заболеваемост сред учениците.За момента детските градини и яслите ще бъдат отворени.По заповед на кмета Вяра Церовска сутрин децата ще бъдат преглеждани от медицинска сестра и при симптоми на грип или остро респираторни заболявания ще бъдат връщани вкъщи. Няма да бъдат допускани и болни лица от персонала.Целта е да се ограничи разпространението на грипа в детските заведения.Грипна епидемия беше обявена вече в областите Силистра, Стара Загора, Шумен и Бургас. Пред обявяване на грипна епидемия са и областите Ямбол и Пазарджик, както и цялата област Перник. 344 училища и детски градини в страната са заради висока заболеваемост от грип на децата и учениците и заради лоши метеорологични условия, съобщи Министерството на образованието и науката.Заради висока заболеваемост от грип в 137 училища в Бургаска област няма да има учебни занятия до 18 януари.От 16 до 18 януари по предписание от РЗИ няма да учат 120 училища в област Стара Загора, 65 училища в област Шумен и 16 училища в община Силистра.В област Пловдив няма да учат две училища - ОУ „Хр. Ботев“ в с. Поповица и ПГ \"Ген. Вл. Заимов\" в Сопот.Лоши метеорологични условия са причина в две учебни заведения в Кюстендилска област също да няма учебен процес - ОУ \"Хр. Ботев\" и ДГ\" Р. Княгиня\" в община Невестино.Едно училище в област Кърджали също е затворено - СУ „Н. Й. Вапцаров“ в с. Бенковски.Продължават да не се провеждат занятия в ДГ \"Детелина\" в с. Черно поле, община Ружинци, Видинска област.", "date": "2019.01.16", "title": "Обявиха грипна епидемия и в област Перник, 344 училища и детски градини в страната са затворени"}
{"url": "https://offnews.bg/ikonomika/oshte-dve-sedmitci-za-firmite-da-zapochnat-smiana-na-kasovite-aparati-695597.html", "text": "Всяка регистрирана по ДДС фирма има 2 седмици, в които да започне смяната на софтуера за управление на продажбите и касовите си апарати, за да успее да се вмести в крайния срок до края на март. Това каза изпълнителния директор на НАП Галя Димитрова на среща с председателя на Българската стопанска камара Радосвет Радев, съобщиха от агенцията.Според Димитрова промяната е наложителна, заради фискалните загуби от над 300 млн. лв. и укриването на обороти от над 1 млрд. лв. годишно, които са възможни заради пълното отсъствие на регулация на софтуерите за управление на продажбите.„Освен да донесат фискален ефект, промените ще подобрят и конкурентната среда, повишавайки капацитета на НАП да контролира най-рисковите търговци. Винаги сме поддържали диалог с бизнеса и неговите организации и вярвам, че това е от взаимна полза“, каза по време на срещата Галя Димитрова.За седмица броят на касовите апарати и принтери, управлявани от новия тип софтуер за продажби, се е удвоил, като до момента вече са издадени над 170 000 касови бележки с отпечатан на тях QR код. Той ще може да бъде проверен за валидност от всеки потребител със смартфон, стана ясно на срещата.„Интересът на членовете на БСК и на НАП за справедлива и конкурентна бизнес среда е общ. Разбираме мотивите за промените в законодателството, но срокът наистина е много кратък и трудно изпълним. Разчитаме НАП да действа партньорски спрямо добросъвестните търговци, които са предприели необходимите действия“, каза на срещата Радосвет Радев и допълни, че БСК ще продължи да следи процеса по прилагане на новите изисквания и ще очаква разбиране и съдействие от страна на данъчната администрация.", "date": "2019.01.16", "title": "Още две седмици за фирмите да започнат смяна на касовите апарати"}
{"url": "https://offnews.bg/politika/dps-iska-da-ostane-zabranata-za-publikuvane-na-sotciologicheski-danni-695599.html", "text": "ДПС е против отпадането на забраната за публикуване на социологически данни в изборния ден, обяви депутатът от Движението Хамид Хамид пред журналисти в парламента.Във вторник ГЕРБ внесоха предложение за промяна в Изборния кодекс. \"Не съм се запознал с мотивите на ГЕРБ защо го предлагат. Тази забрана беше въведена да няма манипулации, да не се манипулира общественото мнение\", коментира Хамид Хамид.Той е категоричен, че \"докато не се справим с фалшивите новини, докато не се справим с киберсигурността, тази забрана трябва да остане\", защото не е ясно кой ще понесе отговорност, ако няколко медии обърнат резултата в изборния ден.", "date": "2019.01.16", "title": "ДПС иска да остане забраната за публикуване на социологически данни в изборния ден"}
{"url": "https://offnews.bg/zimni/stanimir-belomazhev-grabna-srebroto-pri-srednata-distantcia-na-ski-o-t-695601.html", "text": "Българинът Станимир Беломъжев стигна до сребърния медал в средната дистанция на третото състезание от престижната верига по ски ориентиране \"Ски-О Тур\", която се провежда в Австрия, съобщи БНР.Световният ни шампион от първенството в Красноярск през 2017 година премина по трасето за 26 минути 16 секунди. Пред носителят на два сребърни медала от световните военни игри в Сочи през 2017 завърши руснака Сергей Горланов – 25 минути и 9 секунди.Трети финишира осемкратният първенец на планетата и носител на осем златни медала от Зимни военни олимпиада Едуард Хренников, който спря хронометрите на 26 минути 26 минути 17 секунди.Другият ни представител при мъжете Мартин Пенчев се класира на 6-та позиция с време от 28 минути 19 секунди. В състезанието при жените Антония Дяковска е 12-та с време от 42 минути 36 секунди.При девойките първото място в тази дисциплина спечели нейната сестра Андрея Дяковска, която преодоля трасето за 31 минути и 23 секундиСлед трите дисциплини (дълга дистанция, спринт и средна дистанция) в генералното класиране за веригата Беломъжев се изкачи с една позиция и вече е трети с общо време от 1 час 45 минути 41 секунди. Начело е Горланов с 1 час 41 минути 45 секунди, следван от Хренников – 1 час 44 минути 33 секунди. Мартин Пенчев е 7-ми с време 1 час 55 минути 11 секунди.До края на състезанията остават още две спринтови дисциплини, който ще се проведат на 18 и 19 януари. До момента Станимир Беломъжев е с четвърто място в дългата дистанция, втори е в спринта и втори в средната дистанция.", "date": "2019.01.16", "title": "Станимир Беломъжев грабна среброто при средната дистанция на Ски-О Тур"}
{"url": "https://offnews.bg/temida/ostaviha-v-aresta-mazha-napadnal-s-bradva-kolata-na-kursanti-695602.html", "text": "Съдът остави в ареста 32-годишният Йордан Йордан Пенев, който нападна с брадва колата на курсанти от НВУ \"Васил Левски\" на пътя между Сливен и Гурково.  На Й.П. е предявено обвинение за това, че на 13.01.2019 г., на път І-6 км.354, е извършил непристойни действия, грубо нарушаващи обществения ред, изразяващи явно неуважение към обществото, като деянието е извършено при управление на моторно превозно средство и се отличава с изключителна дързост /нанесъл удари с брадва по предното панорамно стъкло и предния капак/ на лек автомобил, управляван от П.А., на 20 г., съобщиха от прокуратурата. При извършения разпит обвиняемото лице признава вината си. По образуваното производство, под ръководството на Районна прокуратура-Казанлък, до момента са извършени разпити на свидетели, събрани са писмени доказателства, обвиняемото лице е привлечено към наказателна отговорност и производството ще приключи в най-кратки срокове.Съдът уважи искането на Районна прокуратура-Казанлък и прие, че се касае за висока степен на обществена опасност на деянието и на извършителя му, който е многократно осъждан /5 присъди/ за престъпления против собствеността. Настоящото престъпление по чл.325 ал.3 вр. с ал.2 вр.с ал.1 от Наказателния кодекс е умишлено, за което се предвижда наказание „лишаване от свобода” до 5 години и лишаване от право да се упражнява определена професия или дейност. Й.П. е изтърпял наказание „Лишаване от свобода“ от една година и един месец по последното си осъждане през януари 2013 г., т.е. реалната опасност да извърши и друго престъпление е налице. Доказателствата по делото сочат, че обвиняемият не пребивава на постоянния си адрес, от което следва извода, че може на се укрие от наказателно преследване.Определението на Районен съд – Казанлък подлежи на обжалване пред Окръжен съд-Стара Загора.", "date": "2019.01.16", "title": "Оставиха в ареста мъжа, нападнал с брадва колата на курсанти"}
{"url": "https://offnews.bg/obshtestvo/zimata-otstapva-do-nedelia-viatarat-spira-utre-695571.html", "text": "Слънчево ще е времето днес, няма да вали, но остава ветровито. Жълт код за силен вятър е обявен в 18 области на страната - Видин, Монтана, Враца, Плевен, Ловеч, Пловдив, Пазарджик, Стара Загора, Габрово, Велико Търново, Сливен, Русе, Търговище, Разград, Шумен, Варна, Добрич и Силистра. Максималните температури ще бъдат между 3 и 8 градуса, според прогнозата на НИМХ. Край морето ще има повече облаци, а вятърът ще е силен. Термометрите ще се качат до 7 градуса на брега, а сред вълните от 2-3 бала до 6 градуса. На места в планините ще превали сняг, ще духа силен и бурен вятър. Максимална температура на 1200 метра ще е около нулата, а на 2000 метра – около минус 4 градуса. Утре вятърът отслабва, денят ще е слънчев и ще се затопли още - до 10 градуса. Повече облаци ще има през уикенда, очакват се и превалявания, но ще е топло за януари.  ", "date": "2019.01.16", "title": "Зимата отстъпва до неделя, вятърът спира утре"}
{"url": "https://offnews.bg/obshtestvo/poveche-ot-dekar-sa-unishtozhenite-diuni-na-smokinia-695604.html", "text": "Повече от декар са унищожените дюни на къмпинг „Смокиня”. Това е установила проверката на екоинспекцията в Бургас, съобщи bTV.Според геодезическо заснемане на разораната защитена територия най-много са засегнатите бели дюни, които са и най-ценни.Проверката е показала, че малка част от унищожените дюни са в концесията на плажа, повечето са в частни имоти.Екоинспекцията ще сезира полицията и за останалите каравани в къмпинга, които се намират върху дюни. До момента са установени трима нарушители.За унищожаването на дюните бяха задържани трима души, а прокуратурата повдигна обвинения на двама от тях.Преди два дни прокуратурата повдигна обвинения на двама души - на сочения за поръчител на разораването и на багериста, заравнил терена.На 46-годишния Иван Нончев от Бургас е повдигнато обвинение за подбудителство и помагачество. Обвинен е и багеристът Манол Пазвантов, който твърди, че е бил нает от Нончев, който му платил 1000 лева и му показал какво да изравни, като му обяснил, че това е негов частен имот.На третия задържан – 18-годишен ученик, който е бил в багера, не беше повдигнато обвинение.", "date": "2019.01.16", "title": "Повече от декар са унищожените дюни на 'Смокиня'"}
{"url": "https://offnews.bg/politika/simeonov-za-reshenieto-na-vas-tova-e-tazhen-den-za-balgarskata-ikonom-695635.html", "text": "\"Тъжен, да не кажа трагичен ден за българската икономика и туризъм\". Това обяви лидерът на НФСБ и бивш вицепремиер Валери Симеонов по повод окончателното решение на Върховния административен съд, с което бяха отменени промените в Плана за управление на Национален парк \"Пирин\". \"Имам съмнения, че това е станало под натиск, само това ще кажа\", коментира Симеонов решението в кулоара на парламента.Решението за промяна на Плана за управление на Национален парк \"Пирин\", което позволяваше строежа на втори лифт в Банско, беше взето в последния работен ден на 2017 г. и предизвика месеци протести. Симеонов атакува природозащитните организации, които внесоха жалба в съда срещу решението, като ги обвини, че защитават лични интереси.Тогава Симеонов заяви по повод възможността съдът да отхвърли решението на МС: \"Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя\".", "date": "2019.01.16", "title": "Симеонов за решението на ВАС: Това е тъжен ден за българската икономика и туризъм"}
{"url": "https://offnews.bg/obshtestvo/hristianite-se-poklaniat-na-chestnite-verigi-na-sv-apostol-petar-695421.html", "text": "Църквата отбелязва днес поклонение на честните вериги на свети първовърховен апостол Петър. Ирод Агрипа (10 г. пр.Хр. - 44 г. сл.Хр.) хвърлил ап. Петър в тъмница, пазен от четири четворки войници, и възнамерявал след празника Пасха да го изведе пред народа. Но в нощта, когато щели да го извеждат, както спял между двама войници, окован в две вериги, Ангел Господен при силна светлина застанал, побутнал го в хълбока и го събудил. Станал, веригите паднали от него и Ангелът го извел навън от тъмницата (Деян. 12:5-7). Разгневен, Ирод заповядал да погубят стражарите.По-късно учениците успели да се сдобият с веригите и те били предавани през вековете на поколенията. Вярващите получавали чрез тях изцеление от различни болести.Дошлата на поклонение в Йерусалим императрица Евдокия, съпруга на Теодосий Младши, получила тези вериги от патриарх Ювеналий. Евдокия веднага изпратила едната верига в Цариградската църква \"Свети Апостоли\", а другата – на дъщеря си Евдоксия, жена на западния римски император Валентиниан ІІІ. Евдоксия построила храм в чест на апостол Петровите вериги.В чест на намерените вериги християнската църква през V век установила празник на 16 януари за молитвено поклонение през тази древнохристиянска светиня.", "date": "2019.01.16", "title": "Християните се покланят на честните вериги на св. апостол Петър"}
{"url": "https://offnews.bg/obshtestvo/ekolozi-ot-balgaria-i-sarbia-na-protest-pred-mosv-695580.html", "text": "Еко организации от България и Сърбия излизат на протест пред Министерството на околната среда и водите днес.Те обвиняват институциите в бездействие по случая с мина „Караманица\" в Босилеград, както и от издаденото разрешение нова мина да започне да проучва възможностите за добив на злато в Злогош.Според организаторите на протеста, функционирането на тези мини ще отрови водите в общините Кюстендил, Трекляно и Земен, а замърсяването на българското течение на Струма с тежки метали е въпрос на време, съобщи БНТ. Досега жителите на Босилеград протестираха в Сърбия, като в началото на януари местните миньори им отговориха с контрапротест.", "date": "2019.01.16", "title": "Еколози от България и Сърбия на протест пред МОСВ"}
{"url": "https://offnews.bg/obshtestvo/davat-individualni-kontejneri-za-razdelno-sabirane-na-otpadatci-smeni-695573.html", "text": "Контейнерите за разделно събиране на отпадъците в София ще трябва да бъдат сменени в срок от пет дни след подаден сигнал, че са счупени или повредени. Хората, живеещи в блокове и кооперации, ще могат да поискат контейнери, в които да се изхвърлят хартия, стъкло или пластмаса само от този адрес.  Това реши комисията по екология в СОС, която подкрепи преподписването на договорите между Столична община и  организациите за оползотворяване \"Екопак\", \"Екобулпак\" и \"Булекопак\". Основният начин за разделно събиране на отпадъци пак ще е чрез контейнери на места, определени заедно с местната власт. Възможността за индивидуални съдове за конкретни блокове ще има значение, когато изчисляването на такса смет се извършва според изхвърленото количество боклук. В момента обаче няма промяна на формулата за такса смет, затова контейнер за блока ще се поставя там, където няма разположени съдове в близост.Индивидуалните контейнери ще са безплатни. ", "date": "2019.01.16", "title": "Дават индивидуални контейнери за разделно събиране на отпадъци, сменят счупени до 5 дни"}
{"url": "https://offnews.bg/sviat/haotichen-brekzit-dnes-e-gorchiv-den-za-evropa-reaktciite-sled-prov-695583.html", "text": "Днес е горчив ден за Европа. Ние сме подготвени, но един хаотичен \"Брекзит\" представлява най-лошият от всички варианти за ЕС, но особено - за Великобритания. Това написа в Туитър германският вицеканцлер и министър на финансите Олаф Шолц, след като британският парламент за Брекзит снощи. Ирландското правителство ще ускори подготовката за \"Брекзит\" без сделка, след като британските депутати гласуваха да отхвърлят споразумението на Тереза Мей с ЕС, предава БНР. \"За съжаление, резултатът увеличава риска от хаотичен \"Брекзит\". Следователно, правителството ще продължи ускоряването на подготовката за подобен резултат\", се казва в изявлението от Дъблин.Холандският премиер Марк Рюте изрази разочарование от резултатите от гласуването в британския парламент. \"Холандия и ЕС продължават да остават ангажирани със споразумението, но в същото време се подготвят за развитието на събитията във всички сценарии. Неуспехът не означава, че сме в положение, в което да не се е постигне споразумение. Обединеното кралство обаче трябва да предприеме следващата стъпка\", написа Марк Рюте.Испанският премиер Педро Санчес подчерта, че излизането на Великобритания ще е зле и за двете страни. \"Хаотичният изход ще бъде негативен за ЕС и катастрофичен за Обединеното кралство\", заяви Санчес. По-рано председателят на Европейската комисия Жан-Клод Юнкер изрази съжаление за резултата от днешното гласуване. Опасността от оттегляне на страната без уредени правила след гласуването тази вечер нарасна, допълва той в изявление, разпространено от ЕК. Юнкер уточнява, че ЕС продължава работата по одобряване на споразумението от Европейския парламент. Той добавя, че при тези обстоятелства продължава и подготовката за раздяла без договор, макар ЕС да се надява да не се стигне до подобно развитие.С председателя на Европейския съвет Доналд Туск проявихме добра воля, главният преговарящ на ЕС Мишел Барние вложи много усилия, всички показахме гъвкавост, заявява Юнкер. Призовавам Великобритания възможно най-бързо да поясни намеренията си. Времето е на привършване, добавя председателят на ЕК.Съжаляваме за резултата от гласуването и призоваваме правителството на Великобритания да изясни своите намерения по следващите стъпки възможно най-скоро, заяви на свой ред Доналд Туск.ЕС-27 ще остане единен и отговорен, както е бил през целия процес на преговори, и ще се стреми да намали щетите, причинени от Брекзит, отбеляза Туск.Австрийският канцлер Себастиан Курц каза, че няма да има предоговаряне на сделката за Брекзит. \"Съжалявам за изхода от вота за Брекзит в долната камара на британския парламент. Във всеки случай няма да има предоговаряне на споразумението за излизането от ЕС\", заяви Курц, чиято страна беше през втората половина на миналата година ротационен председател на ЕС.Веднага след като британският парламент отхвърли сделката на Тереза Мей за напускането на Великобритания ръководната група на Европейския парламента по въпросите на Брекзит се събра на извънредно заседание в Страсбург. Европейският съюз остава единен и непоколебим по споразумението, обяви главният преговарящ на Евросъюза с Лондон Мишел Барние: \"Великобритания не е в позицията да казва на Европейския съюз кои да бъдат следващите стъпки.\"Координаторът на парламента по Брекзит Ги Верхофстат, председател на групата на Алианса на либералите и демократите, обясни резултата от гласуването в Лондон със спецификата на британската политическа система и борбата между лейбъристи и консерватори: \"Това, което не искаме да допуснем, е този политически хаос да бъде прехвърлен в европейската политика. Трябва да намерим решение преди европейските избори. Ако е необходимо, Европейският парламент ще влезе в контакт с Камарата на общините, за да защити правата на гражданите, които не трябва да бъдат жертва на тази политическа игра.\"Европейският съюз продължава да се придържа към споразумението за Брекзит, коментира в кулоарите на Европарламента Елмар Брок, евродепутат от ЕНП и член на ръководната група за Брекзит:\"Предстои да видим дали Тереза Мей ще оцелее във вота на недоверие. Очакваме да разберем какво ще се случи. Придържаме се към споразумението ни, имаме краен срок 31 март. Ако не направят предложение и не се стигне до сделка, ще се доближим до варианта за твърд Брекзит\".Споразумението по Брекзит след решението на британския парламент ще бъде тема днес на дебат в пленарната зала на Европейския парламент в Страсбург.", "date": "2019.01.16", "title": "Хаотичен Брекзит? Днес е горчив ден за Европа - реакциите след провала на Мей"}
{"url": "https://offnews.bg/sviat/balgarka-v-najrobi-ima-risk-ot-nov-atentat-niama-postradali-sanarodn-695584.html", "text": "Най-малко 14 души бяха убити снощи при нападение срещу хотел и офиси в кенийската столица Найроби.Атаката започва около 15 часа местно време вчера, когато два автомобила влизат на територията на голям комплекс, състоящ се от хотел и няколко офис сгради в централната част на града. Това разказа журналистът Лилия Рангелова, която живее в кенийската столица със семейството си, по bTV.Според данни на американското посолство има вероятност от втори атентат, каза българката, като уточни, че информацията е неофициална. Вчера  граната върху охранителите на бариерата пред комплекса, след това взривяват три автомобила, паркирани пред хотела и влизат в лоби бара. Чуват се изстрели и един от терористите се взривява пред ресторанта на хотела, разказа още Рангелова.Минути по-късно свидетели разказват за бягащи хора, които влизат в банковия клон, в опит да се спасят. Така излезе и първоначалната информация, че става дума за банков обир. Малко по-късно обаче полицията в Кения потвърди, че става въпрос за терористично атака. Към момента отговорност за атаката е поела сомалийската терористична организация „Ал Шабаб”.Още вчера социалните мрежи се изпълниха със съобщения на хора, които търсят помощ, с ужасяващи снимки и кадри, включително на терориста камикадзе, посочи Лилия Ангелова. Според местните медии, много от хората в хотела са все още там, макар че полицията успя да евакуира не малко от тях още снощи. Всички сгради в комплекса са обезопасени, местните власти твърдят, че ситуацията е под контрол.Няма информация за пострадали българи при атентата, но в Найроби няма нито посолство, нито консулство на България, а там живеят много сънародници, обясни още Лилия Рангелова.", "date": "2019.01.16", "title": "Българка в Найроби: Има риск от нов атентат, няма пострадали сънародници"}
{"url": "https://offnews.bg/obshtestvo/70-leva-dnevna-taksa-za-kolata-ot-dnes-ako-niama-vinetka-na-patia-695585.html", "text": "Шофьорите, които карат без винетки по републиканските пътища, плащат глоба от днес. Гратисният период изтече вчера. Нарушителите ще имат възможност да заплатят компенсаторна такса и да продължат пътуването си в рамките на деня, като това ще ги спаси от акт за установяване на административно нарушение.Компенсаторната такса може да бъде платена на място само с дебитна или кредитна карта и е 70 лева за лек автомобил до 3,5 тона; 125 лева за тежкотоварен камион до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. Ако не бъде платена компенсаторната такса на място при тол контрола, тя ще може да бъде погасена по банков път, както и в пунктовете за продажба - в брой или чрез картово разплащане. На граничните пунктове ще бъде възможно и плащане в брой, тъй като иначе автомобилът не може да напусне страната.В случай, че водачът не плати компенсаторната такса в 14-дневен срок, влиза в сила наказателно постановление и се налага глоба - за леките автомобили тя е 300 лева, а за камионите над 3,5 тона е 1800 лв.Oколо 6000 са вече точките в държавата, от които могат да бъдат закупени електронни винетки, според регионалния министър Петя Аврамова, цитирана от Дарик. Винетки могат да се купят онлайн на сайта bgtoll.bg и чрез мобилното приложение bgtoll, както и на сайта vinetki.bg, който е официален партньор на Агенция „Пътна инфраструктура“. Там може да бъде видяна и наличната мрежа от търговски обекти. От 8 януари стартира продажбата в станциите на „Български пощи“. Винетки се продават и на терминали за самотаксуване.Заради опити за измами хартиени винетки няма да се конвентират в електронни. Тези, чийто срок изтича през 2019 г., запазват валидността си и трябва да останат залепени на предното стъкло на автомобила.", "date": "2019.01.16", "title": "70 лева дневна такса за колата от днес, ако няма винетка на пътя"}
{"url": "https://offnews.bg/politika/deputatite-othvarliha-zakonoproekta-na-bsp-sreshtu-dvojnia-standart-na-695586.html", "text": "Парламентът отхвърли законопроекта за изменения в Закона за храните, който беше насочен срещу т. нар. \"двойни стандарти\" при храните.Вносител на проектозакона е парламентарната група на БСП. Той беше отхвърлен с 102 гласа \"за\", 23 \"против\" и 81 \"въздържал се\".Проектът предвиждаше да се въведе изискването за сертификат, с който да се удостоверява идентичността на продуктите. Нямаше да се разрешава пускането на пазара на храна, произведена извън територията на България, без сертификат, издаден от официален контролен орган в държавата, където е произведена храната. Той щеше удостоверява, че продуктът е идентичен на този, който се търгува на нейна територия.Депутатът от ДПС Бюрхан Абазов заяви от трибуната на Народното събрание, че законопроектът на БСП е първа крачка в борбата срещу двойния стандарт в храните. \"Не е тайна, че храните, които употребява българският гражданин, се различават по качества от същата храна, която употребяват останалите европейски граждани. Всичко това беше обект на обстойно изследване на МЗХГ. Това поставя българския потребител в една друга категория, а всички в тази зала сме съгласни, че българският потребител не е втора ръка\", посочи Абазов.Шефът на земеделската комисия в парламента Десислава Танева обяви, че ГЕРБ гласуват против предложените промени в Закона за храните, защото те не могат да породят правен ефект, а се правят с цел популизъм. \"Предложените текстове могат да бъдат разглеждани единствено след нотификация пред Европейската комисия\", категорична е тя.", "date": "2019.01.16", "title": "Депутатите отхвърлиха законопроекта на БСП срещу двойния стандарт на храните"}
{"url": "https://offnews.bg/futbol/tcska-tane-v-palen-luks-v-ispania-695587.html", "text": "ЦСКА вече е в Марбейя, където ще протече подготвителният лагер на отбора до 29 януари, съобщиха от сайта на \"червените\". Тимът отседна в луксозен хотел, който видимо предлага много добри условия.От България отпътуваха 25 футболисти, а към съотборниците си в Испания ще се присъедини и Жеферсон. Днес е първата от четирите контроли, които \"армейците\" ще изиграят по време на лагера.ЦСКА ще премери сили с германския Бохум, като мачът е насрочен за 15:00 часа испанско (16:00 часа българско) време и ще се състои в Dama De Noche Marbella Sport City.На 20 януари \"червените\" ще се изправят срещу унгарския Академия Пушкаш, на 23 предстои приятелска среща с китайския Шанхай Шенхуа, а последната контрола на тима ни е с чешкия Виктория Пилзен на 28 януари.", "date": "2019.01.16", "title": "ЦСКА тъне в пълен лукс в Испания"}
{"url": "https://offnews.bg/tenis/federer-otstrani-kvalifikant-i-prodalzhava-po-plan-v-avstralia-695592.html", "text": "Швейцарската легенда в мъжкия тенис Роджър Федерер победи квалификанта Даниел Еванс със 7:6, 7:6, 6:3 и се класира за третия кръг на турнира от Големия шлем - Открито първенство на Австралия.Maeстрото пропусна сетбол при 6:5 в първия сет, но в тайбрека навакса изоставане от 3:5 точки, за да поведе в резултата.Във втората част той дръпна с ранен пробив, при 5:3 пропусна два сетбола при подаване на съперника, а след това Евънс успя да пробие и да изравни за 5:5. Последва нов тайбрек, в който шампионът взе бърза преднина от 3:0 точки и до края доминираше.В третата част Федерер загуби само една точка на собствен сервис. Той поведе с 4:1 и до края нямаше проблеми да стигне до победата.Това е 16-и пореден успех за швейцареца в Откритото първенство на Австралия, което спечели в последните две години. Маестрото допусна първи пробив в турнира, но все пак продължава напред без загубен сет, след като в първи кръг се наложи с 3:0 и над Денис Истомин.Съперник на Федерер в трети кръг ще бъде победителя от мача между младия американец Тейлър Фритц и Гаел Монфис.", "date": "2019.01.16", "title": "Федерер отстрани квалификант и продължава по план в Австралия"}
{"url": "https://offnews.bg/ikonomika/dzheneral-elektrik-s-interes-kam-aetc-belene-695588.html", "text": "Има необходимост от нови атомни мощности не само в България, но и в целия регион.Това показва анализ на БАН, заяви министърът на енергетиката Теменужка Петкова в интервю за БТА.  По думите й изграждането на проекта АЕЦ \"Белене\" ще стане само при спазване на изискванията и условията на пазарните принципи - без предоставяне на държавна гаранция, без предоставяне на корпоративна гаранция и без сключване на дългосрочни договори за изкупуване на електрическа енергия.В края на декември в Министерството на енергетиката е пристигнало писмо от американската компания \"Дженерал електрик\" за намерение да участва като потенциален инженер на проекта за АЕЦ \"Белене\" и доставчик на оборудване в турбинна зала, казва още Петкова. Тя уточнява, че предстои да се види дали този интерес е реален след финала на процедурата за избор на стратегически инвеститор. Досега са водени разговори с няколко инвеститора, сред тях най-голямата китайска държавна ядрена корпорация CNNC, Корейската хидро-атомна енергийна компания и френската \"Фраматом\", съобщи още министърът. \"Ако има интерес към възможността да бъде реализиран този проект със стратегически инвеститор, ще нотифицираме допълнително Европейската комисия (ЕК) за промяната в този инвестиционен проект. Причината е, че Брюксел е одобрил инвестиционния проект през 2007 г., след това България се отказа да строи втора ядрена централа, а сега подновява проекта при променени обстоятелства, обясни министър Теменужка Петкова. По думите й енергийната сигурност е пряко свързана със запасите, които България притежава от лигнитни въглища в Маришкия басейн. Тези запаси ще бъдат достатъчни да се задоволи производството на електрическа енергия от въглища за следващите 60 години. Очаква се скоро да има решение за безсрочна дерогация на ТЕЦ \"Марица-Изток\" 2. Купуването на емисии за работата на ТЕЦ \"Марица-Изток\" 2 е една от важните задачи, които в Министерството на енергетиката са успели да свършат, отбеляза Теменужка Петкова. Предстои и искането на дерогация за другите централи - съответно двете американски централи и \"Брикел\", допълва още енергийният министър. ", "date": "2019.01.16", "title": "Дженерал електрик с интерес към АЕЦ Белене"}
{"url": "https://offnews.bg/politika/parlamentat-niama-da-zasedava-tajno-za-f-16-695589.html", "text": "Заседанието на парламента за изтребителите F-16 ще бъде открито. Това е предложил председателят на ПГ на ГЕРБ и шеф на вътрешната комисия Цветан Цветанов, обяви той преди старта на заседанието. Предложението му да няма тайно обсъждане е подкрепено на председателски съвет на НС. Ние няма от какво да се крием, каза Цветанов. \"Обществото трябва да знае къде ще се направи този инвестиционен разход, защо го правим и че това е постигнат политически консенсус от коалиционния съвет, обясни той. С днешното решение ще можем действително да отворим възможността да бъдат изяснени всички детайли, да може да бъде казано всичко и съм убеден, че ще може и цената в офертата в момента да падне, каза още Цветанов. Антон Кутев от БСП поиска в парламента да бъде поканен премиерът Бойко Борисов. Да поканим и президента Румен Радев, след това ще гласуваме и вето. Кога ще дойде да го представи?, отговори председателят на правна комисия и депутат от ПГ на ГЕРБ Данаил Кирилов. Поставеният въпрос от БСП за присъствие на премиера Бойко Борисов навежда на друг - къде е главнокомандващият на Р България, който също е участвал и има отношение по въпроса, подписал е документа, с който е стартирала процедурата, подчерта Кирилов. ", "date": "2019.01.16", "title": "Парламентът няма да заседава тайно за F-16"}
{"url": "https://offnews.bg/politika/shefat-na-nap-veche-sas-zaplata-ot-5-000-leva-695610.html", "text": "Министерският съвет реши да бъде увеличена основната месечна заплата на изпълнителния директор на Националната агенция за приходите (НАП) Галя Димитрова на 5 000 лева.Това съобщиха от правителствената информационна служба. При формиране на основната месечна заплата е отчетен водещият принос на изпълнителния директор за успешното изпълнение на основните стратегически и оперативни цели на НАП за 2018 г., свързани със събираемостта на приходите, доброволното изпълнение на задълженията и предоставяните електронни услуги. Увеличението е свързано и с повишаването на разходите за персонал в бюджетните организации, считано от 1 януари, уточняват от МС. Галя Димитрова е начело на НАП от май 2017 г., преди това е зам.-директор на приходната агенция. ", "date": "2019.01.16", "title": "Шефът на НАП вече със заплата от 5 000 лева"}
{"url": "https://offnews.bg/evropa/es-e-podgotven-za-tvard-brekzit-niama-da-predogovaria-sdelkata-s-lond-695596.html", "text": "Европейските лидери са готови за Брекзит без споразумение, сделката с Лондон не подлежи на предоговаряне. Не могат да се предприемат никакви мерки, докато не стане ясна позицията на Британското правителство.Зад това послание се обединиха европейските лидери на днешната среща на Европейския парламент, на която обсъдиха снощното решение на Камарата на общините в Британския парламент , предложена от Тереза Мей.Никой от лидерите на Европейския съюз не бе изненадан от развоя на събитията, но според тях отхвърлената сделка е най-добрият компромис, който може да бъде постигнат между двете страни. Лидерите бяха единодушни, че биха желали Великобритания да остане в ЕС, като някои дори призоваха за втори референдум, а други - за оставката на Тереза Мей. Председателят на Европейския парламент Антонио Таяни подчерта, че Великобритания се доближава до раздяла без правила, но все още е твърде рано да се знае със сигурност. \"В британския парламент има мнозинство срещу споразумението и срещу оттегляне без договореност, но няма положително мнозинство, което да очертае посоката\", допълни той. Заместник-председателят на Европейската комисия Франс Тимерманс заяви, че трябва да се изчака какво ще се случи с Британския парламент и каква ще бъде позицията на Британското правителство. Той подчерта обаче, че Европейската комисия ще бъде подготвена и за един \"дезорганизиран Brexit\". \"Не можем да променим миналото, но можем да продължим сегашната ситуация, което ще промени и бъдещето\", допълни Тимерманс. Главният преговарящ с Лондон за излизането на Великобритания от ЕС Мишел Барние изрази съжаление, че сделката е била отхвърлена, тъй като тя е резултат от \"интензивна работа спрямо червените линии, заложени от британското правителство\" като това да няма граница на ирландския остров, да се въведат съответните улеснителни митнически механизми и да се положи основата за бъдещо споразумение с британското правителство.Според него споразумението е давало сигурност на гражданите, на обществения и на частния сектори, на Ирландия и Северна Ирландия, както и на администрацията. Той заяви, че въпреки че депутатите в Камарата на общините в Британския парламент са гласували убедително против, те са го направили с различни мотиви и все още няма друг проект, който да подлежи на обсъждане. Барние подчерта, че всички европейски институции работят да се подготвят за сценарий без споразумение, но тяхната решимост диктува да се избегне подобна ситуация. \"Сега британското правителство е това, което трябва да каже как ще се работи от тук нататък, за да има организирано оттегляне от ЕС\", допълни той.Лидерът на Европейската народна партия Манфред Вебер заяви, че е горд с постигнатото: \"Спомням си коментарите след решението на Обединеното кралство, че в Европа ще има ефект на доминото. Сега виждаме, че 27-те държави са обединени - имат единна позиция и знаят какво искат\", заяви той. Той допълни, че, съдейки от предизборните си обиколки, никой в Европа не смята, че Лондон постъпва умно. Според Вебер основното послание в предизборната кампания е \"не следвайте популистите, не следвайте националистите, не е добра идея да се разбива ЕС\". Лидерът на ЕНП също изрази мнение, че топката е в двора на британското правителство, но няма място за маневри и преговорите няма да бъдат подновени. \"28 правителства казаха \"да\" на този договор. Всички институции одобриха, сега един парламент казва \"не\". Топката е в нашите британски приятели, по-точно в парламента\", заяви той. \"Моля ви кажете ни какво искате да постигнете. Дайте ни ориентир и Европа е готова да продължи разговорите и да стигне до споразумение\", призова Вебер. Ги Верхофстад от Алианса на либералите и демократите за Европа също заяви, че резултатите са били очаквани. \"Нека да сме честни - всички се надявахме резултатът да е различен, но от няколко седмици знаехме, че резултатът ще бъде такъв какъвто беше\", заяви той. Според него обаче, за да се излезе от \"задънената улица\", всички партии и заинтересовани лица в Обединеното кралство трябва да поставят националния интерес над своя личен.\"Г-н Джереми Корбин иска да стане министър-председател - това е легитимно желание. Г-жа Мей иска да остане министър- председател - и това също е законно. Има и желания Шотландия да стане независима - също е законно. Има много такива обясними амбиции, но това, което е по-важно е всички да излязат от окопите и да загърбят системата, която досега е дала резултат само в антагонизми\", заяви той.Според него забавянето на член 50 не е добра идея, тъй като ще се навлезе в изборния период на европейските институции. \"Ние сме готови за бъдещо партньорство, дори по-задълбочено от това, подготвено от Барние\", допълни той.Според Роберто Гуалтиери от Прогресивния алианс заявката на Великобритания да напусне ЕС е обратима и може би моментът е подходящ хората да се произнесат с нови избори или нов референдум. Социалистите и демократите обаче категорично отказват преговорите да бъдат подновени. \"Ако е необходимо да се удължи срокът за процедурите по член 50, ние няма да имаме против, но всяко такова удължаване трябва да се извършва с ясна цел, а не просто да се губи време\", допълни Гуалтиери.Саид Камал от групата на Европейските консерватори и реформатори призова Европейския парламент да продължава да проявява търпение докато има яснота от Британското правителство и разговорите продължат. Според него ЕС се възприема като политическо пространство, докато Великобритания вижда в него основно пазар. \"Хубаво е, да убедите британските депутати, че нямате намерение да задържите Обединеното кралство в митническия съюз завинаги\", обърна се към евродепутатите Камал.Групата на Зелените пък призова за втори референдум. Според тях гражданите трябва да бъдат запитани дали биха предпочели Обединеното кралство да напусне въз основа на постигнатото споразумение, или да остане в границите на Европейския съюз. Според Жерард Батен от \"Европа на нациите и свободите\" Мей трябва да се оттегли и да дойде министър-председател, който \"в действителност иска да напусне ЕС\". Той също призова евродепутатите да спрат да съветват британците как точно да напуснат ЕС. \"Ако Обединеното кралство се отрече от резултата на референдума, може да се създаде още повече разединение\", допълни Батен.", "date": "2019.01.16", "title": "ЕС е подготвен за твърд Брекзит, няма да предоговаря сделката с Лондон"}
{"url": "https://offnews.bg/politika/marketing-direktor-v-mezhdunarodna-veriga-za-barzo-hranene-stava-poche-695613.html", "text": "Правителството назначава Иева Салмела за почетен консул на България в град Турку, Финландия, с консулски окръг, обхващащ съседните региони Варсинаис-Суоми и Сатакунта.Иева Салмела е директор по развитие на международния бизнес и маркетинг в семейната компания „Хесбургер“, която развива дейност в ресторантьорския бранш, а от 2017 г. присъства и на българския пазар.Тя има богат професионален опит в областта на маркетинговия мениджмънт, бизнес планирането и социалните медии.Салмела има идеи за реализиране на различни проекти в страната ни и ще работи за подобряването на икономическите и бизнес отношения между България и Финландия.", "date": "2019.01.16", "title": "Маркетинг директор в международна верига за бързо хранене става почетен консул на България във Финландия"}
{"url": "https://offnews.bg/sviat/v-sarbia-arestuvaha-mazh-gotvil-pokushenie-sreshtu-putin-695608.html", "text": "21-годишен мъж е арестуван в Сърбия по подозрение, че е подготвял покушение срещу руския президент Владимир Путин по време на посещението му в Белград, съобщи сръбското издание \"Правда\", цитирано от руски медии. Армин Алибашич е арестуван в село Поток, близо до Нови Пазар. На полицията се сторила съмнителна раницата му, като при проверка се е оказало, че в нея носи пушка с оптика. Веднага след това в дома на младия мъж е проведен обиск, при който е открит цял арсенал оръжия и оборудване за направа на бомба, в това число химикали и компоненти за детонатор. В дома му е открито и знаме на \"Ислямска държава\", както и агитационни материали и литература на организацията.Според полицията той е подготвял атентат срещу Путин по време на посещението му в Белград, планирано за 17 януари, заради \"войната, която Русия е обявила на ИДИЛ\". Според експерти е много вероятно Алибашич да не е действал сам.", "date": "2019.01.16", "title": "В Сърбия арестуваха мъж, готвил покушение срещу Путин"}
{"url": "https://offnews.bg/tenis/stabilen-grigor-dade-samo-set-na-kuevas-i-prodalzhava-napred-v-avstral-695609.html", "text": "Най-добрият ни тенисист Григор Димитров се класира за третия кръг на турнира от Големия шлем - Открито първенство на Австралия, след като победи Пабло Куевас с 6:3, 6:7 (5:7), 6:3, 7:5.Пред солидна българска подкрепа на Корт №3 в Мелбърн хасковлията загуби само един сет срещу уругваеца. Куевас направи каквото можа, но нямаше аргументи срещу стабилния Гришо.Григор влезе много силно в мача, като взе на нула откриващото си подаване, а веднага след това реализира пробив. Той бе затвърден с нов гейм на нула и първата почивка в срещата дойде при солиден аванс от 3:0 за първата ракета на България. При 5:3 хасковлията сервираше за първия сет и го взе с лекота.През втората част обаче двубоят стана друг, а причината беше значително подобрената игра на уругваеца. Двамата взимаха подаванията си и логично се стигна до тайбрек, в който Куевас се наложи със 7:5 точки. Третият и четвъртият сет също бяха равностойни и решени от един пробив, дело на Димитров.Българинът приключи срещата с 8 аса и едва 2 двойни грешки. Куевас се отличи с 15 точки директно от начален удар, но също така допусна и 8 двойни грешки.В третия кръг Димитров ще има за съперник намиращият се под №100 в световната ранглиста Томас Фабиано. Италианецът победи Рейли Опелка с 6:7 (15:17), 6:2, 6:4, 3:6, 7:6 (10:5).", "date": "2019.01.16", "title": "Стабилен Григор даде само сет на Куевас и продължава напред в Австралия (видео)"}
{"url": "https://offnews.bg/politika/deputatite-shte-glasuvat-za-f-16-i-tajnia-arest-695579.html", "text": "Депутатите ще гласуват днес предложението на кабинета за започване на преговори със САЩ за придобиване на 8 нови изтребителя F-16 без съобразяване с предварителната финансова рамка от 1 милиард и 800 милиона лева. От БСП обявиха, че ще гласуват против предложението. Те мотивират отрицателния си вот с нарушените процедури и факта, че реалната стойност на проекта може да достигне два и половина милиарда лева. От Воля също са против.Комисията по отбрана и Комисията по бюджет и финанси вчера подкрепиха предложението за възлагане на правителството да проведе преговори със САЩ за изтребителитеВ програмата на Народното събрание влиза и гласуването на президентското вето върху текстовете от Наказателния кодекс, касаещи т. нар. \"тайни арести\", които предвиждат възможността прокуратурата да забави уведомяването на близките на задържан с 48 часа, или с 24 часа при непълнолетни лица.", "date": "2019.01.16", "title": "Депутатите ще гласуват за F-16 и тайния арест"}
{"url": "https://offnews.bg/tehnologii/biznes-klientite-na-a1-veche-mogat-da-kupuvat-elektronni-vinetki-za-vs-695622.html", "text": "Бизнес клиентите на А1 вече могат да закупят електронни винетки за всички свои служебни автомобили наведнъж, без да чакат с часове в пунктовете за продажба. Чрез подаване на едно заявление към своя акаунт мениджър с придружаваща декларация по електронен път, компаниите ще могат да заявят винетки за по 100 броя служебни автомобили в една поръчка. Те ще имат и възможността да правят няколко поръчки наведнъж, като няма ограничение в общия брой закупени е-Винетки.След финализиране на процеса по активация от страна на А1, клиентите ще получат потвърдителен мейл и разписките за всички активирани винетки. За тяхно удобство те могат да се заплатят по банков път със следващата месечна фактура.Новите винетки се предлагат в търговската мрежа на А1 от 21 декември. Освен в магазините на компанията, винетките могат да бъдат закупени и онлайн на , както и през приложението . Необходимо е единствено да се посочат типът на превозното средство, както и данните на автомобила. С цел улеснение на клиентите в магазините на А1 те могат да закупят своята е-Винетка както в брой, така и с дебитна или кредитна карта, а при покупка онлайн на сайта на телекома не е необходима предварителна регистрация. Клиентите, които са закупили винетка през  като регистрирани потребители, ще имат достъп и до история на покупки и данните за своите автомобили, които ще могат да се ползват лесно и удобно и при следващи поръчки.В момента А1 е първият и единствен телеком в България, който предлага всички видове електронни винетки за 2019 г. Скоро А1 ще предложи и допълнителни функционалности - получаване на SMS при активация на е-Винетка и при наближаване на крайния срок на нейната валидност.Електронната винетка заменя досегашните хартиени винетки, като вече няма да се изисква и залепянето на стикер на стъклото на пътните превозни средства и няма да е необходимо да се носи документ, удостоверяващ закупена винетка.  се запазват без промяна, като за леките автомобили се добавя и възможност за закупуване на уикенд винетка на цена от 10 лева.Електронната винетка е достъпна в търговската мрежа на А1 в партньорство с „Интелигентни Трафик Системи” ЕАД, които са единственият национален доставчик на услуги за електронно събиране на такса за изминато разстояние и официален партньор на АПИ. Допълнителна информация за електронните винетки можете да видите на ", "date": "2019.01.16", "title": "Бизнес клиентите на A1 вече могат да купуват електронни винетки за всички свои служебни автомобили лесно и удобно в една поръчка"}
{"url": "https://offnews.bg/obshtestvo/16-500-dushi-shte-zapochnat-rabota-po-plana-za-dejstvie-po-zaetostta-695606.html", "text": "Националният план за действие по заетостта през 2019 г. беше приет от Министерския съвет. В него се предвижда над 16 500 безработни да започнат работа по програми и мерки, а над 11 400 души да бъдат включени в обучения, за да станат по-конкурентоспособни на пазара на труда.Броят на лицата, включени в обучение, ще се увеличи с 820 души или със 7,7% в сравнение с 2018 г. Предвидени са средства за курсове по ключови компетентности на 1000 заети лица в малки и микро предприятия. Финансирането на заложените дейности ще бъде в рамките на утвърдените средства от държавния бюджет за активна политика на пазара на труда - 73 млн. лв.Трудовите възнаграждения на включените в субсидирана заетост ще бъдат съобразени с минималната работна заплата, която от началото на 2019 г. е 560 лева при пълен работен ден. От 400 на 450 лв. се увеличава месечната субсидия за трудово възнаграждение за нает безработен по мерки от Закона за насърчаване на заетостта. При наемане на безработен с висше образование субсидията ще е 500 лв.От 2019 г. се предвижда да се увеличи трудовото възнаграждение на младежите, включени в програма „Старт на кариерата“ (от 600 лв. на 650 лв.), на младежките медиатори към общините (от 630 лв. на 680 лв.) и на психолозите и мениджърите на случай (от 650 лв. на 700 лв.). По-високи заплати ще получават и ромските медиатори със средно образование. Техните възнаграждения ще се повишат от 550 на 600 лв. Възнагражденията на ромските медиатори с висше образование по програма „Активиране на неактивни лица“ ще се увеличат от 600 лв. на 650 лв.Увеличават се средствата за подкрепена заетост на лица с трайни увреждания или от други групи в неравностойно положение, наети на несубсидирани работни места - от 500 лв. на 700 лв., както и ежедневните транспортни разходи свързани с обучението на безработните лица - от 10 лв. на 15 лв.По регионалните програми за заетост на 28-те области се предвижда през 2019 г. работа да започнат 2000 безработни, а по проект „Красива България“ ще се осигури заетост на 200 души.В резултат от реализирането на заложените действия, програми, проекти и мерки през 2019 г. се очаква безработицата да се понижи до 4.8 %.", "date": "2019.01.16", "title": "16 500 души ще започнат работа по плана за действие по заетостта"}
{"url": "https://offnews.bg/kultura/kak-andre-rijo-se-sreshta-s-antani-hopkins-ili-za-istoriata-na-edin-va-695630.html", "text": "Колко от нас знаят, че актьорът, изиграл Ханибъл Лектър в „Мълчанието на агнетата” и едни от най-големите злодеи в киното, е композирал нежен валс?През далечната 1964 г. Антъни Хопкинс, още 27-годишен, свири и композира музика. Но в продължение на 50 години носителят на „Оскар” и един от най-знаменитите актьори на столетието изпитва свян да покаже пред света своето произведение.През 2011 година най-сетне решава да превърне партитурите в музика и да даде живот на своя валс. Сам избира да повери тази важна задача не на друг, а на холандския цигулар и диригент Андре Рийо.Рийо разказва историята как негов колега му се обажда по телефона с предложението. Но тъй като маестрото получава стотици подобни запитвания, за малко да пропусне, че в този случай става дума за големия актьор. Двамата се срещат в студиото на Андре Рийо в Маастрихт. Разговарят, обсъждат детайлите. Голяма роля играе и съпругата на Антъни Хопкинс, която го насърчава.Премиерата на валса се състои през 2011г. във Виена пред отбрана аудитория. С типичния си възторжен тон маестро Рийо представя историята на валса и неговия композитор. В атмосферата на виенска бална зала, сред шума на пищните рокли и възбудата на музикантите от оркестър „Йохан Щраус” валсът зазвучава. Съпругата на актьора плаче. А Антъни Хопкинс се вълнува като малко дете, лицето му изразява всякакви чувства, следвайки акцентите на собственото си творение.Така след 50 години големият актьор и големият музикант показват на света „And the waltz goes on” / И валсът продължава/. Оттогава видеото трупа милиони гледания в мрежата.Маестрото изпълнява валса в големите концертни зали и площади под хиляди аплодисменти. И винаги, когато сър Антъни Хопкинс присъства, очите му се насълзяват. Да разчустваш Антъни Хопкинс не е лесно, но Андре Рийо го прави.Дали ще чуем красивия валс на Хопкинс на ? Билетите за концерта на Андре Рийо са вече на изчерпване.", "date": "2019.01.16", "title": "Как Андре Рийо се среща с Антъни Хопкинс или за историята на един валс (видео)"}
