{"url": "https://offnews.bg/politika/tcveta-karaiancheva-pred-slavi-trifonov-niama-da-vnesa-predlozhenie-d-692708.html", "text": "Бойко Борисов като лидер на партия ГЕРБ ме предложи за председател на парламента, след като Димитър Главчев подаде оставка. ГЕРБ е спечелила изборите и има право да излъчи председател на парламента. Това заяви шефът на НС Цвета Караянчева в \"Шоуто на Слави\". Тя трябваше да гостува в предаването миналия понеделник, но заради планирани пътувания в чужбина участието й се отложи със седмица. Караянчева бе категорична, че ако Борисов трябва да присъства в парламента, тя ще го задължи. Но премиерът винаги идва, когато има въпроси към него на парламентарния контрол. Не съм съгласна с намаляването на субсидията за партиите, коментира Караянчева по повод обещанието на Борисов при гостуването му при Трифонов да предложи на парламента да гласува съкращаване на парите за политическите формации. Тя подчерта, че сумите се за партийна дейност. Аз съм депутат от Кърджали, имаме 7 общини, във всяка от тях имаме човек, офис, там си правя приемните, обясни Караянчева. Тя обаче бе категорична, че ако парламентарната група на ГЕРБ реши да се намали субсидията, тя ще се подчини на мнозинството в групата и ще подкрепи предложението. Тоест - ако Борисов каже, не защото така са гласували 2,5 млн. българи, контрира Трифонов. Не, ако реши парламентарната група, опонира Караянчева. Няма как сега да се купят 12 000 машини за гласуване сега, няма да има във всяка секция, в момента се обсъжда, каза председателят на парламента. Електронно гласуване ще има. Но в момента не може да се гарантира тайната на вота, докато нямаме доказателства за ,сигурност на системата, няма как да стане, обясни още Караянчева. Тя подчерта, че българите още нямаме лични карти с чип. Още се борим с корпоративния вот, представете си, че някой работодател подреди работниците да гласуват в редица пред един компютър, какво правим, заяви тя. Не съм сиромахомил, но огромна част от хората не разбират хвалбите ви, контрира я Трифонов. Делян Добрев подаде оставка, ние не я приехме, колегите от БСП го дадоха на Конституционния съд, и той се произнесе - няма нарушение на закона, обясни Караянчева в отговор на зрителски въпрос. Увеличаването на данъка на старите коли беше по искане на кметове. Това е част от борбата за по-чист въздух. Дава се възможност на кметовете и общинските съвети да определят размера, обясни Караянчева. Целта е да се карат по-малко стари коли, стана ясно от думите й. От опозицията идват в пленарна зала, регистрират се и това не им се води неизвинено отсъствие, получават си парите, каза още председателят на парламента. ", "date": "2018.11.26", "title": "Цвета Караянчева пред Слави Трифонов: Няма да внеса предложение да се намали субсидията на партиите"}
{"url": "https://offnews.bg/temida/zaradi-ivancheva-razkazaha-kak-se-zhivee-v-kilia-na-major-vekilski-692693.html", "text": "Арестът на бул. „Г.М. Димитров“ №42 и арестът на ул.“М-р Г.Векилски“№2 са съобразени и отговарят на условията за пребиваване на задържани лица, в съответствие с чл.43 от Закона за изпълнение на наказанията и задържането под стража /ЗИНЗС/. Това съобщи Министерството на правосъдието след оплакванията на бившия кмет на Младост Десислава Иванчева и заместничката й Биляна Петрова от условията в ареста на \"Майор Векилски\" № 2. Всички задържани лица в двата ареста са поставени в еднакви условия за пребиваване, които са необходими за поддържане на физическото и психическото им здраве, и уважаване на човешкото им достойнство. Спалните помещения /килии/ в арест „М-р Г. Векилски“№2 са еднотипни като изграждане и оборудване. Те отговарят на изискванията за минимална жилищна площ от 4 кв. м. в спално помещение за всяко задържано лица и са оборудвани със самостоятелни легла за настаняване, метални маса и столове, метални шкафчета за съхранение на разрешени вещи и предмети. Във всяка килия има достъп до дневна светлина чрез два прозореца, укрепени със защитни решетки, които се демонтират през лятото, а през зимата достъпът до свеж въздух се осъществява чрез метални клапи. Във всички спални помещения се осигурява изкуствено осветление – постоянно и резервно. Изградена е аспирационна система, която осигурява непрекъсната циркулация на въздуха в килиите и общите помещения.Всички помещения разполагат със собствен санитарен възел с непрекъснат достъп до течаща вода. Санитарният възел е отделен от останалата част на килията с масивна преградна стена с височина 1,2 м. Подът на санитарния възел е с трайно подово покритие – плочки теракота, а стените са облицовани с фаянсови плочки, което дава възможност хигиената в помещението да се поддържа на необходимото ниво. Хигиената в килиите се поддържа от задържаните под стража лица, на които се предоставят необходимите препарати и средства за поддържане – кофи, метли, парцали и др. На всяко задържано лице най-малко два пъти седмично се осигурява време за къпане. Всекидневно, при тяхно желание, се осигурява достъп до топла вода за хигиенизиране на помещенията, в които пребивават, личен тоалет и пране на дрехи и бельо, както и други нужди по тяхно искане.Всяко задържано лице има право на храна – закуска, обяд и вечеря, като в двата ареста тя се доставя три пъти на ден от Затвора - София. Храната отговаря на разпоредбите на ЗИНЗС, според които следва да е достатъчна по химически и калориен състав, съгласно таблици, утвърдени от министъра на правосъдието, съгласувани с министъра на здравеопазването и министъра на финансите.За нуждите на задържаните лица в двата ареста има обособени лавки, в които е предоставена възможност с лични средства да пазаруват хранителни и битови продукти по избор. Задържаните под стража лица могат да получават хранителни пратки и други разрешени вещи по време на свиждане, които могат да съдържат до 5 кг. хранителни продукти и до 5 кг. плодове и зеленчуци. Според нормативната уредба, те биват подлагани на проверка от надзорно-охранителния състав на ареста. В двата ареста се осигурява ежедневен престой на открито на задържаните лица през светлата част на денонощието.Задържаните под стража лица имат право на телефонни разговори за времето от 08:30 ч. до 17:00 ч. на определените за целта места - престой на открито и арестните коридори.Обискът на задържаните лица и претърсване на помещенията, съгласно ЗИНЗС, се извършва планово и извънредно при наличие на основания за откриване на неразрешени вещи и предмети. Обискът на задържаните лица се извършва от длъжностни и поемни лица от същия пол, по начин, който не уронва достойнството на задържаните лица. Към двата ареста има обособен Медицински център, който осъществява медицинска помощ и грижа за всяко задържано лице. Центърът се състои от директор, който се намира в ареста на ул.“М-р Г.Векилски“№2, лекар ординатор, отговарящ за задържаните лица в ареста на бул. “Г.М.Димитров“ № 42, лекар по дентална медицина, който обслужва задържаните лица от двата ареста, фелдшер и медицинска сестра. Към Медицинския център са привлечени външни специалисти-консултанти: невролог, кардиолог и дерматолог, които осъществяват консултации на място, без да е необходимо допълнително извеждане на задържаните лица. На задържаните лица всяка седмица се осъществява амбулаторен медицински преглед. При спешна необходимост, прегледът е незабавен. Задържаните лица при необходимост и по съответен законоустановен ред биват настанявани за лечение във външни болнични заведения. Всяка жалба и сигнал на задържано в ареста лица се проверява от горестоящия административен ръководител. За последните шест месеца в ареста на ул. „М-р Г.Векилски“№2 са постъпили 109 жалби и сигнали само от три задържани лица с претенции относно битовите условия в ареста. Задържаните лица са уведомени по надлежния ред за резултатите от проверките. Проверки се извършват и от Инспектората по чл.46 от Закона за администрацията към министъра на правосъдието.", "date": "2018.11.26", "title": "Заради Иванчева разказаха как се живее в килия на 'Майор Векилски'"}
{"url": "https://offnews.bg/tenis/frenski-tenisisti-sashto-vazroptaha-sreshtu-revoliutciata-v-kupa-dejvi-692691.html", "text": "Френските тенисисти определено не одобряват новия формат на турнира \"Купа Дейвис\" и много от тях не спестиха критиките си.Според Международната тенис федерация новият модел ще привлече повече елитни играчи към надпреварата, тъй като до момента много от тях пропускат поне част от двубоите заради натоварената си програма през сезона. Френската тенис федерация подкрепи реформите, но самият национален отбор е на съвсем различно мнение.Лука Пуй сподели, че повече никога няма да играе за \"Купа Дейвис\". \"\".ITF смята, че новият формат ще помогне и за генерирането на повече средства за развитието на тениса в по-малките държави. За целта федерацията сключи 25-годишен договор на стойност 3 милиарда долара с \"Космос\", инвестиционна компания, основана от футболиста на Барселона Жерар Пике.Най-остър като че ли бе капитанът на Франция за Купа Дейвис Яник Ноа, за когото това бе последен мач на поста. \"\".Наскоро мнението против новия формат изказа и Александър Зверев, според когото единственият от звездите, който ще участва в новия формат, е Рафа Надал. В същото време АТР също създава свой отборен турнир \"АТР Къп\", който ще се провежда в първата седмица на сезона от 2020-а нататък.", "date": "2018.11.26", "title": "Френски тенисисти също възроптаха срещу революцията в Купа Дейвис"}
{"url": "https://offnews.bg/futbol/balgarskiat-futbolen-saiuz-e-domakin-na-mashtaben-seminar-na-fifa-692689.html", "text": "Българският футболен съюз получи престижната възможност да бъде домакин на семинара FIFA Forward 2.0, съобщиха от сайта на родната организация.На форума експерти от световната футболна централа ще запознаят представители на националните федерации с нововъведенията в начините на финансиране, практиките и регулациите на програмата на ФИФА.Събитието ще се проведе утре, 27 ноември, в Национална футболна база \"Бояна\", а лектори ще бъдат високопоставените служители на ФИФА Бьорн Васало, Оливер Юнг и Хайди Беха.От страна на федерациите, участие са заявили представители на футболните съюзи на Албания, Азербайджан, Босна и Херцеговина, Хърватия, Кипър, Чехия, Франция, Македония, Германия, Гърция, Унгария, Сан Марино, Черна гора, Полша, Румъния и Словения.По време на семинара всички те ще научат за постиженията и предизвикателствата на програмата Forward и ще получат нагледни примери за практическата й стойност от гостите от Македония и Азербайджан.Уъркшопът в София ще бъде открит лично от президента на Българския футболан съюз и член на Комисията за развитите на футбола към ФИФА Борислав Михайлов.", "date": "2018.11.26", "title": "Българският футболен съюз е домакин на мащабен семинар на ФИФА"}
{"url": "https://offnews.bg/politika/atlanticheskiat-savet-ruskata-agresia-e-planirano-eskalirane-na-napre-692694.html", "text": "Враждебният акт в Керченския проток, преставляващ директна руска военна агресия, не е случаен изолиран инцидент, а планирано ескалиране на напрежението, което Кремъл създава в Азовско море и прилежащата към незаконно анексирания Крим черноморска акватория.Това се посочва в позиция на Атлантическия съвет на България по повод напрежението, което възникна, след като р.Веднага след окупацията на полуостров Крим през 2014 г. Руската федерация започна системно да нарушава правата, които Украйна има съгласно Конвенцията на ООН по морско право от 1982 г. иРусия отне принадлежащи на Украйна находища на въглеводороди и рибни ресурси. Конкретно Кремъл си присвои Одеското находище на газ и други находища на въглеводороди в континенталния шелф на Украйна и незаконно се опитва да регулира риболова в украинските морски зони, като блокира достъпа до тях на частни лица и предприятия.През последните две години Руската федерация изгради автомобилен и железопътен мост през Керченския проток, с който практически постави входа към Азовско море под свой контрол. Височината на съоръжението силно затруднява трафика, правейки опасно преминаването на по-големи кораби, с което нанася съществени щети на украинските морски пристанища Мариупол и Бердянск (руските азовски пристанища са речни и поради това вреди за тях не произлизат от това обстоятелство).От април 2018 г. Русия планомерно задържа съдове (вече над 200), плаващи в посока Мариупол и Бердянск, нанасяйки големи икономически загуби на собствениците на корабите. Това си свое действие Кремъл оправдава с необходимостта от борба срещу пиратството, каквото руската страна е решила, че има в Азовско море, докато непрекъснато и системно нарушава Конвенцията на ООН.На 22 декември 2016 г. съгласно Приложение VII към Конвенцията на ООН по морското право е създаден Арбитражен трибунал, който разглежда делото, заведено от Украйна срещу Руската федерация поради многобройните нарушения от страна на Кремъл. До този момент Русия не е взела становище по същество по делото, но оспорва юрисдикцията на трибунала. Предстои Украйна да представи своята позиция до 27-ми ноември 2018 г. (сряда тази седмица).Атлантическия съвет на България /АСБ/ напомня, че на 25-ти октомври 2018 г. Европейският парламент прие Резолюция относно положението в Азовско море. Според Резолюцията със своите действия Кремъл се стреми да постави Украйна под морска блокада, да установи пълна руска доминация в Азовско и Черно море и да създаде предпоставки за военна ескалация в региона. С този свой акт Европейският парламент остро осъди правонарушенията на Кремъл, чрез които бива потъпквана Конвенцията на ООН по морското право. Към настоящия момент руските компании, участвали в изграждането на моста в Керченския проток, са подложени на санкции както от страна на ЕС, така и от страна на САЩ.Както проличава руската военна агресия, на която сме свидетели днес, е логичния резултат от предварително подготвена от Кремъл ескалация, застрашаваща мира в Черноморския регион.АСБ отправя въпрос към министър-председателя Бойко Борисов: това ли е зоната на мир, в която иска да плават лодки и платноходки и която не се нуждае от засилено присъствие на НАТО, в което България да взема дейно участие?В тази връзка, Атлантическият съвет на България настоява за максимално бързо стартиране и реализация на приоритетните проекти за превъоръжаване на Българската армия с модерна и оперативно съвместима с НАТО бойна техника.Наложително е спешен приоритет да бъде даден на тези системи и платформи въоръжение и техника, които ще осигурят най-необходимите ни способности за действие сега и в обозримо бъдеще, предвид характера и източниците на рисковете и заплахите в нашия регион.Сигурността в Черно море и посрещане на предизвикателствата от Изток трябва да бъде водещ приоритет при превъоръжаването ни. Задължително е да бъдат взети такива решения, които ще осигурят възможно най-ефективната и вече изпитана и доказана в реални бойни операции оперативно съвместима техника.Сега е време за повече НАТО в Черно море.България трябва да подкрепя съюзни инициативи за изграждане и развитие на способности на НАТО в региона, в изпълнение на решенията на Алианса по изграждането на адаптираното предно присъствие на НАТО на Югоизток. В тази връзка България трябва да стане домакин на съвместни съюзни формирования.Време е вече и за повече съвместни мисии със съюзни държави по охрана на българското въздушно пространство – възможност, която беше регламентирана през 2016 г.Този инцидент недвусмислено показва, че руската заплаха за мира в региона е реална, а не хипотетична, че е време за адекватни действия, а не за „снишаване“. Защото бурята няма да отмине. А в буря оцеляват силните и устойчивите държави, които могат да разчитат на верни и мощни съюзници. България днес е част от НАТО и не е беззащитна. Въпросът е какъв съюзник сме – плах и снишаващ се или достоен и силен член на евроатлантическото семейство на свободните народи и успешни държави.АСБ очаква навременни и адекватни решения от всички отговорни български държавни институции с конкретни мерки за защита на националната сигурност предвид очертаващата се ескалация на напрежението в Черноморския регион.", "date": "2018.11.26", "title": "Атлантическият съвет: Руската агресия е планирано ескалиране на напрежението"}
{"url": "https://offnews.bg/offtopic/zashto-tezi-6-paleta-skrepiavat-druzhbata-mezhdu-iuzhna-i-severna-kore-692679.html", "text": "Президентът на Южна Корея Мун Дже-Ин и неговата съпруга се снимаха с палета, родени от едно от кучетата, които севернокорейският лидер Ким Чен Ун им подари като символ на укрепване на връзката между двете държави, предаде \"Франс прес\".Снимките, разпространени в неделя, показват Мун и неговата половинка пред резиденцията в Сеул усмихнати, заобиколени от 6 малки кученца и тяхната майка Гоми.След срещата в Пьонгчанг през септември Ким Чен Ун изпрати на южнокорейския си колега двойка кучета от местна ловджийска порода като знак за приятелството между двамата лидери. \r\nМайката и малките кученца - три мъжки и три женски, родени на 9 ноември, са в добро здраве, посочват от кабинета на президента.Известни с лоялността и интелекта си, кучетата от ловджийската порода пунгсан произлизат от областта със същото име в Северна Корея.Мун Дже-Ин е известен с любовта си към кучетата - той се грижи за четири.", "date": "2018.11.26", "title": "Защо тези 6 палета скрепяват дружбата между Южна и Северна Корея (снимки)"}
{"url": "https://offnews.bg/politika/maia-manolova-shte-sezira-konstitutcionnia-sad-ako-niama-elektronno-g-692683.html", "text": "Ще сезирам Конституционния съд, защото наистина това е посегателство изобщо върху основни принципи на законодателния процес за публичност, прозрачност, за защита правата на гражданите, за предвидимост, за възможности за обществено обсъждане, за информиране на гражданите какво правят основни държавни институции.Това заяви омбудсманът Мая Манолова на дискусията \"За или против машинното и дистанционното електронно гласуване\", организирана от \"Движение България на гражданите\", която идва след предложения от ГЕРБ и ОП законопроект за промени в Изборния кодекс, предвиждащ отлагането на машинното и електронното гласуване.  На дискусията присъстваха представители от политическо обединение \"Демократична България\", ПП \"Български земеделски народен съюз\", международната организация за борба с корупцията \"Прозрачност без граници\", доставчикът на удостоверени услуги \"Информационно обслужване\" АД и др. Според защитника на народа депутатите имат интерес да възпрепятстват електронното гласуване, защото то ще доведе до повече гласове от чужбина, които не могат да бъдат \"предвидени или манипулирани\". Тя заяви, че няма как да има дискусия \"за\" или \"против\" обаче, тъй като суверенът вече се е произнесъл на референдума през 2015 г. \"Така че какво мислим ние, какво мислят отделни експерти, институции, омбудсман, Министерски съвет, депутати, експерти, ЦИК - няма никакво значение, защото суверенът вече се е произнесъл. Вече имаше дебат в Парламента и съответните промени бяха направени в Изборния кодекс. Само че държавите институции, които трябваше да изпълнят закона и да приведат в изпълнение това решение, в лицето на ЦИК и Министерски съвет, вече трета година са в нарушение на закона.\"Тя обвини ЦИК, че не е провела експериментално електронно гласуване по-рано тази година на частичните избори, и цитира забавената електронна идентификация като друго оправдание за бездействието. Тя трябваше да стане факт от 1 януари 2018, но беше отложена за 1 януари 2019. \"ЦИК оправдаваше своето бездействие и нарушението на закона по отношение на електронното гласуване с наличието на един общ проект между Агенцията за електронно управление и ЦИК за няколко стотин хиляди лева. Тези евро пари трябваше да бъдат използвани за въвеждане на електронното гласуване. Ако се върви към отмяна на е-вота, защо са похарчили няколко стотин хиляди евро пари? И какво се случи с този проект?\"Омбудсманът се оплака, че Висшият административен съд вече 3 години след местните избори не се е произнесъл по подадени от нея сигнали за нарушения в избирателните секции, за които получила информация от българските граждани от цялата страна. В отговор на обвиненията, представителят на ЦИК Иво Ивков призова за градивна критика и помоли да се спре с обидните квалификации по адрес на комисията.\"Като ние оплюваме и обиждаме ЦИК като институция, ние няма да станем нито по-умни, нито по-големи експерти. И ако на Слави Трифонов и на неговата чалгаджийска дружинка им отива да ползват обидни изрази, защото ние също сме хора и аз не мога когато работя по 12 часа на ден и се опитваме да произведем честни и свободни избори, да слушам как съм родоотстъпник и рецидивист и т.н. Ако на тях им отива, то на омбудсмана - не.\"Той също така оправда нерешителността на комисията като заяви, че тя не може да знае \"на кой парламент в кое мнозинство какво ще му хрумне\". Ивков също така защити Административния съд, като каза, че по време на избори се произнасят денонощно.\"Работят и другите институции, не е само омбудсманът в България - просто не вдигат толкова много шум.\"Председателят на ДБГ Димитър Делчев пък добави, че от ЦИК цели 9 пъти са искали 50 милиона лева от Министерски съвет за въвеждане на машинното и дистанционно гласуване, но искането не било удовлетворено. Според представителите на партията демокрацията се лекува с повече демокрация, а машинното и електронното гласуване са повече демокрация. Делчев допълни, че е задължение на управляващото мнозинство да изчисти изборите - няма как извънпарламентарните сили или омбудсманът да го направят. ", "date": "2018.11.26", "title": "Мая Манолова ще сезира Конституционния съд, ако няма електронно гласуване"}
{"url": "https://offnews.bg/tenis/sharapova-postoianno-izpakvat-novi-i-novi-talanti-v-tenisa-692690.html", "text": "Руската тенисистка Мария Шарапова намекна, че скоро може да се откаже от спорта.Бившата световна №1 завърши сезона на 29-а позиция в ранглистата на WTA и изпитва трудности да се върне в дамския елит след наказанието за употреба на мелдоний, което получи от Международната антидопингова агенция (WADA) преди две години.\"Постоянно изпъкват нови и нови таланти в тениса, които постепенно изместват по-опитните. Това просто е част от играта.Когато се откажеш, винаги има някой, който заема твоето място в жребия и в ранглистата. Това е реалността и трябва да я приемем\", каза Шарапова.", "date": "2018.11.26", "title": "Шарапова: Постоянно изпъкват нови и нови таланти в тениса"}
{"url": "https://offnews.bg/sviat/otvoreno-obshtestvo-na-soros-napuska-turtcia-692697.html", "text": "Фондация \"Отворено общество\" на милиардера Джордж Сорос спира всичките си операции в Турция, съобщи \"Ройтерс\".Решението на неправителствената организация идва, след като президентът на южната ни съседка Реджем Таийп Ердоган обвини Сорос, че се опитва да предизвика разделение в държавите и да ги унищожи.Фондацията заяви, че е мишена на \"недоказани твърдения\" от турските медии, което прави невъзмжно продължаването на работата ѝ в Турция.\"Отворено общество\" е предмет на разследване от турското вътрешно министерство, което иска да докаже връзката между нея и демонстрациите в истанбулския парк Гези през 2013 г.Преди 10 дни беше задържан един от основателите на фондацията в Турция - Хакан Алтинай. Той е обвинен, че е защитавал турския бизнесмен и меценат Осман Кавала, арестуван за опит за сваляне на правителството чрез масови протести.От \"Отворено общество\" посочват, че опитите да я свържат с протестите в парка Гези са от преди 5 години. \"Тези опити не са нови и са далеч от реалността\", казват от фондацията.Тя съобщи, че ще подаде документи за юридическа ликвидация и ще спре операциите си, колкото е възможно по-скоро.", "date": "2018.11.26", "title": "'Отворено общество' на Сорос напуска Турция"}
{"url": "https://offnews.bg/obshtestvo/proverkata-za-bonusite-v-agentciata-po-vpisvaniata-ne-otkri-narushenia-692701.html", "text": "Проверката в Агенция по вписванията за раздадените бонуси за периода, в който се беше сринал Търговският регистър, показала, че няма законово нарушение. Тя беше разпоредена от правосъдния министър Цецка Цачева по повод медийни публикации във връзка с изплатените допълнителни възнаграждения на служителите в Агенцията за третото тримесечие на тази годината, когато регистърът беше сринат. Проверката показала, че в Агенцията по вписванията се прилагат три подзаконови нормативни акта, които са утвърдени от изпълнителния ѝ директор през 2013 г. Оттогава досега те са били променяни многократно.Проверяващите са разгледали детайлно и последните промени, утвърдени през тази година от изпълнителните директори Зорница Даскалова и Габриела Козарева.Последните промени се отнасят до контрола върху поставените оценки на служителите. За първи път е въведено и изискването служителите да са изработили реално поне 1/3 от оценявания период, с което се преодолява старата практиката да получават допълнително възнаграждение служители, които имат реално изработени дни под този срок.В доклада от проверката се посочва, че утвърдените изменения на Правилата не са незаконосъобразни, защото не противоречат на Наредбата за заплатите на служителите в държавната администрация.Според проверката обаче многобройните промени през годините, както и три отделни правила за различните категории служители, са пречка за създаване на трайна и ефективна практика за изчисляването на възнагражденията на различните категории служители.Затова в доклада има препоръка към изпълнителния директор на агенцията:", "date": "2018.11.26", "title": "Проверката за бонусите в Агенцията по вписванията не откри нарушения"}
{"url": "https://offnews.bg/politika/borisov-reshil-da-zakrie-agentcia-za-balgarite-v-chuzhbina-692699.html", "text": "Премиерът Бойко Борисов е решил да закрие Държавната агенция за българите в чужбина. Това става ясно от стенограмата на последното заседание на Министерския съвет. \"Сега съм възложил и на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и Президентство. Това са трите институции, които се произнасят по този въпрос. Така че сега работим по тази тема\", казва Борисов.\"Външно министерство ще се занимава с културата, заедно с Боил Банов, с образованието и с всичко останало. Ние така или иначе сега го правим\", допълва той.От стенограмата става ясно, че Борисов сам повдига въпроса, без да има повод за това. Изказването му идва след обсъждането на предложението на здравния министър Кирил Ананиев за преобразуването на болница \"Лозенец\" в многопрофилна детска болница. Изказването му обаче идва на фона на арестите около Държавната агенция за българите в чужбина (ДАБЧ) преди няколко седмици, в това число и на нейния председател Петър Харалампиев. Акцията в държавното учреждение бе във връзка с разследване за подкупи и търговия с влияние при предоставяне на български документи за самоличност на чужденци.Предложение за закриване на Агенцията отправиха с отворено писмо до Борисов българи, живеещи зад граница, които настояха, че тя няма отношение към живота на българите в чужбина, тъй като използваните от тях услуги се предоставят от Министерството на външните работи. ", "date": "2018.11.26", "title": "Борисов решил да закрие Агенция за българите в чужбина"}
{"url": "https://offnews.bg/tehnologii/iab-mixx-awards-2018-otlichi-naj-smelite-digitalni-reklami-692677.html", "text": "Топ дигиталните кампании в България бяха отличени на четвъртото поредно издание на IAB MIXX Awards. Събитието се проведе под мотото „Digitally Bold? Easy to recognize.”, като фокусът съвсем естествено падна върху общата отличителна черта за всички класирани кампании – тази на дигитално смелите. Победителите могат да се включат в надпреварата за световните MIXX Awards.Във всички 11 категории журито излъчи по трима финалисти:LEAD GENERATION1-во място: Ресторант \"Вкъщи\", рекламодател SEB Group, агенция guts&brainsDDB2-ро място: Dextrophobia - Blind Date, рекламодател Dextrophobia Rooms, агенция proof.3-то място: Jacobs Кафене Мечта, рекламодател Jacobs Douwe Egberts България ЕООД, агенция All Channels CommunicationENGAGEMENT1-во място: Pocket Science, рекламодател VISA, агенция NEXT-DC2-ро място: Rate love over hate, рекламодател Staptoburger, агенция proof.3-то място: От теб зависи, рекламодател Telenor Bulgaria, агенция guts&brainsDDBCAMPAIGN EFFECTIVENESS1-во място: ИКЕА Летни моменти, рекламодател ИКЕА, агенция The Smarts2-ро място: От теб зависи, рекламодател Telenor Bulgaria, агенция guts&brainsDDB3-то място: Dextrophobia - Blind Date, рекламодател Dextrophobia Rooms, агенция proof.BRAND AWARENESS1-во място: Недоизказани думи, рекламодател Avon България, агенция guts&brainsDDB2-ро място: Decathlon – Пътят към Малта, рекламодател Decathlon България ЕООД, агенция All Channels Communications Group3-то място: Dextrophobia - Blind Date, рекламодател Dextrophobia Rooms, агенция proof.EFFECTIVE USE OF DATA1-во място: More is More, рекламодател NFINITI Bulgaria, агенция proof.2-ро място: Термопомпи , рекламодател Viessmann, агенция Xplora3-то място: С теб към неповторимото, рекламодател UNIQA България, агенция proof.BRANDED CONTENT1-во място: BRNO #различно, рекламодател Загорка АД / Starobrno, агенция All Channels Communications Group2-ро място: Стани OCEAN chef с Божана, рекламодател Алта България, агенция Interactive Share3-то място: Urban Fest, рекламодател Serdica Center, агенция guts&brainsDDBVIDEO1-во място: Canon: Endless Toys 360° Videos, рекламодател Canon Central & Eastern Europe, агенция NEXT-DC2-ро място: „Безстрашните пичове“, рекламодател Перно Рикар България, Jameson, агенция All Channels Communications Group3-то място: Недоизказани думи , рекламодател Avon България, агенция guts&brainsDDBBRAVE1-во място: Rate love over hate, рекламодател Staptoburger, агенция proof.2-ро място: Dextrophobia - Blind Date, рекламодател Dextrophobia Rooms, агенция proof.3-то място: Heineken: The Signal, рекламодател Heineken Bulgaria, агенция NEXT-DCMOBILE AND APPS1-во място: Когато е време за сладолед, Bandi те намира , рекламодател Сладоледи Изида, агенция GraffitiBBDO / Media Direction OMD в партньорство с Etarget Bulgaria2-ро място: Dextrophobia - Blind Date, рекламодател Dextrophobia Rooms, агенция proof.3-то място: Telenor MyKi, рекламодател Telenor Bulgaria, агенция guts&brainsDDBLANDING PAGES1-во място: Decathlon – Пътят към Малта – лендингът, рекламодател Decathlon България ЕООД, агенция All Channels Communications Group2-ро място: toplidumi.bg, рекламодател EVN Bulgaria, агенция guts&brainsDDB3-то място: Tesy Air Index , рекламодател Теси ООД , агенция Ноубъл Графикс ООДSOCIAL1-во място: PÜTINÜMBRELLA, рекламодател ИКЕА, агенция The Smarts2-ро място: Крадецът на ябълки - годината на крадеца, рекламодател Загорка АД, агенция All Channels Communications Group3-то място: Rate love over hate, рекламодател Staptoburger, агенция proof.", "date": "2018.11.26", "title": "IAB MIXX AWARDS 2018 отличи най-смелите дигитални реклами"}
{"url": "https://offnews.bg/politika/hakeri-atakuvali-sajta-na-bsp-692698.html", "text": "Регистрирани са хакерски атаки към сайта на БСП, съобщиха от пресцентъра на партията.На 21 ноември е регистрирана масова хакерска атака към сайта на БСП, осъществена чрез множество IP адреси от Тайланд.Взети са допълнителни защитни мерки и сайтът успешно е удържал на атаките, които са от типа DDoS, наречени още атаки за отказ от услуга. Целта им е спирането на достъпа на целевите потребители до съдържанието на определен сайт или части от него. Този тип атаки са много популярни, тъй като са лесни за изпълнение.При тях \"диригентът\" насочва мрежа от ботове за атака към определено място, като предизвиканият трафик има за цел да компрометира сайта. ", "date": "2018.11.26", "title": "Хакери атакували сайта на БСП"}
{"url": "https://offnews.bg/obshtestvo/protest-poiska-merki-sreshtu-domashnoto-nasilie-692706.html", "text": "Протести срещу домашното насилие се проведоха тази вечер в София и Варна. Демонстрантите настояха за реални мерки срещу агресията, съобщава бТВ. Според протестиращите крачка срещу битовите посегателства ще бъде приемането на Истанбулската конвенция. В София демонстрантите блокираха за малко движението в района на \"Орлов мост\". Протестът премина мирно. От началото на тази година у нас близо 30 жени са били убити от партньорите си. Организаторите на протеста поставят 10 искания към управляващите. Ето какви са те:", "date": "2018.11.26", "title": "Протест поиска мерки срещу домашното насилие"}
{"url": "https://offnews.bg/obshtestvo/ivancheva-poiska-mediite-da-vidiat-usloviata-v-aresta-692703.html", "text": "Бившият кмет на столичния район \"Младост\" Десислава Иванчева и заместникът ѝ Боряна Петрова поискаха медиите да видят условията в ареста на \"Майор Векилски\" № 2.Двете изпратиха писмо до правосъдния министър Цецка Цачева, омбудсмана Мая Манолова и представителите на медиите. В него те говорят за системно нарушаване на законите и на човешките права на стотици хора, както и за безстопанственост и разпиляване на бюджетни средства. \"Ако опишем всички издевателства и лоши условия, ще запълним няколко тома. Затова, за да се види обективната истина, предлагаме медиите да дойдат и да видят всички килии, бани и общи помещения\", пише в писмото им. По-рано днес Министерството на , а представеното от ведомството противоречи на думите на Иванчева и Петрова. Затова двете жени настояват всички отговорни институции и медиите да посетят ареста и да видят какви са условията с очите си. Ето какво пише в писмото на Иванчева и Петрова:", "date": "2018.11.26", "title": "Иванчева поиска медиите да видят условията в ареста"}
{"url": "https://offnews.bg/ikonomika/niama-da-ni-davat-malus-za-nepravilno-parkirane-i-karane-v-bus-lenta-692692.html", "text": "Превишаване на скоростта с 10 км/ч ще е най-малкото нарушение, при което ще носи отрицателни точки по новата система „бонус-малус”. Това съобщиха на брифинг от Комисията за финансов надзор.Нарушения като неправилно паркиране, каране в бус лентата или с изгасени фарове няма да се отчитат и да водят до поскъпване на застраховката „Гражданска отговорност”. Точки обаче ще се отнемат за неправилно изпреварване, опасни маневри, неспазване на дистанция, шофиране в нетрезво състояние, катастрофи с нанасяне на телесни повреди и причиняване на смърт на пътя. По предварителни изчисления натрупване на 9 по-леки нарушения за година може да оскъпи \"Гражданската отговорност\" с до 400%.Наредбата, която ще въведе новия компонент във формирането на цената на полицата, е в процес на обществено обсъждане, което ще продължи още две седмици. Идеята е застраховката да поскъпва за нарушения, които най-често са причина за катастрофи. Списъкът на провиненията е избран след анализ на статистиката, и направи важното уточнение, че ще се взимат предвид само влезли в сила наказателни постановления.Списъкът на всички нарушения, които ще влияят върху цената на застраховката, може да се види в проекта за наредба, която е публикувана на сайта на КФН за обществено обсъждане. Важна подробност е, че малус точките ще се събират за година и така при пет минимални превишения на скоростта, да речем, полицата ще е с 50% по-скъпа.Около 80% от водачите, или около 2 млн. души, ще ползват бонус след влизането на системата в сила, като ще плащат по-малка застраховка за автомобила си. 44 на сто пък ще намалят застрахователната си премия с 25%, колкото е максимумът според предложената схема. В същото време едва 0.6% от водачите ще платят четири пъти по-скъпа застраховка от сегашната заради максималния малус.", "date": "2018.11.26", "title": "Няма да ни дават малус за неправилно паркиране и каране в бус лента"}
{"url": "https://offnews.bg/sviat/23-ma-ukrainski-moriatci-sa-v-plen-v-kerch-trima-sa-v-bolnitca-692687.html", "text": "32-ма украински моряци се намират в плен, а трима от тях са в болница, след като три украински кораба бяха задържани на пристанището в Керч, съобщи командира на военно-морските сили на Украйна Игор Воронченко, цитиран от УНИАН. Три украински военни кораба - \"Бердянск\", \"Никопол\" и \"Яни Капу\", се опитаха да влязат от Черно море в Керченския проток, отделящ Крим от Русия. Руски кораби са открили огън по украинските, при което са пострадали шестима, а след това украинските плавателни съдове бяха задържани.Според украинските ВМС руските власти са били уведомени за прехода в съответствие с международните норми, за да се обезпечи безопасността на преминаването. Русия твърди, че украинските кораби са влезли във временно затворената руска акватория и няколко часа са провеждали опасни маневри, като не са реагирали на съпровождащите ги руски катери и кораби, затова е взето решение да се използва оръжие.Военният комитет предложи в Украйна да бъде въведено военно положение. Предложението беше прието от президента Петро Порошенко. Очаква се то да бъде обсъдено и на извънредно заседание на парламента, което ще започне в 16 часа. Във връзка със случилото се извънредно ще заседава и Съветът за сигурност на ООН, като заседанието трябва да започне в 16 ч. по Гринуич.", "date": "2018.11.26", "title": "23-ма украински моряци са в плен в Керч, трима са в болница"}
{"url": "https://offnews.bg/politika/kabinetat-shte-dade-13-mln-leva-za-premestvane-na-muzeia-na-aviatciat-692702.html", "text": "Правителството ще отпусне 13 млн. лева, за да бъде преместен Музеят на авиацията от Крумово в Пловдив, става ясно от стенограмата от последното заседание на Министерския съвет. Предложението е внесено от зам.-министъра на отбраната Атанас Запрянов. Идея за преместването на музея има от години, но досега не се знаеше точно колко ще струва това. В началото на ноември директорът на Националния военноисторически музей Соня Пенкова обяви, че преместването ще струва около 10 млн. лева. Интересно е също така, че премиерът Бойко Борисов и финансовият министър Владислав Горанов приемат веднага предложението без никакви възражение, въпреки че исканата сума никак не е малка.Борисов пък посочва:", "date": "2018.11.26", "title": "Кабинетът ще даде 13 млн. лева за преместване на Музея на авиацията в Пловдив"}
{"url": "https://offnews.bg/sviat/ukrajna-vavede-voenno-polozhenie-v-rajonite-granicheshti-s-rusia-692696.html", "text": "Украйна въведе военно положение в районите, граничещи с Русия. Президентът Петро Порошенко подписа указ за въвеждането на военно положение по предложение на Съвета за национална сигурност и отбрана. Той настояваше за 60 дни военно положение, считано от днес. Предложението му обаче беше посрещнато с критики и той го промени, като предложи на парламента да одобри 30 дни военно положение в цялата страна, считано от 28 ноември.\"Съветът за национална сигурност и отбрана ми препоръча въвеждане на военно положение за 60 дни. Искам да обявя своето решение: предлагам на парламента да въведе военно положение за 30 дни? Защо? За да не пречи военното положение на началото на предизборната кампания\", каза Порошенко във видеообръщение. Критиците му го обвиниха именно, че с въвеждането на военно положение иска да отложи или да попречи на предстоящите президентски избори в Украйна, които ще се проведат през март 2019 г.До въвеждането на военно положение се стигна заради задържаните в Керч три украински военни кораба - \"Бердянск\", \"Никопол\" и \"Яни Капу\", които се опитаха да влязат от Черно море в Керченския проток, отделящ Крим от Русия. Руски кораби са открили огън по украинските, при което са пострадали шестима, а след това украинските плавателни съдове бяха задържани.Според украинските власти 23-ма украински моряци са заложници в момента, трима от които са в болница. Украински медии съобщиха, че Порошенко е бил в парламента по време на обсъждането, но след изчакване да дойде реда му за изказване и заради блокиране на парламентарната трибуна той си тръгнал и записал видеообръщението, което беше качено на страницата му във Фейсбук. Депутатите настояха за почивка преди гласуването на предложението за въвеждане на военното положение и искането им в крайна сметка беше удовлетворено. Председателят на парламента Андрей Парубий обяви 10 минути почивка, но в крайна сметка прекъсването се проточи повече от два часа и половина. В крайна сметка депутатите решиха военно положение да бъде въведено само в районите, които граничат с Русия, и Приднестровието. За решението гласуваха 276 депутати. Военно положение е въведено във Виницка, Луганска, Николаевска, Одеска, Сумска, Харковска, Черниговска, Херсонска области. Депутатите са приели и записаната в указа на президента дата за изборите - 31 март 2019 г.Какво включва военното положениеВ указа на Порошенко е предвидено въвеждането на частична мобилизация. По време на военно положение военните, президента, министрите, властите по места получават по-широки правомощия. С въвеждането на военно положение временно се ограничават и някои права на гражданите, утвърдени в конституцията на страната. Едно от тези права е гарантираното право на собственост. В рамките на военното положение се предвижда възможността за принудително отнемане на имущество от физически и юридически лица за нуждите на отбраната. След края на военното положение отнето имущество се връща или се предвижда компенсация за вземането му. В рамките на военното положение се премахва и гарантираната тайна за личните разговори и друга кореспонденция.Военното положение включва още особен режим за влизане и излизане от страната и свобода на придвижване на гражданите на територията на Украйна. Това вероятно ще важи и за чужденците и лицата без гражданство. Въвежда се и комендантски час.  В указа за военното положение е посочено още, че временно се ограничава правото на свобода на словото, както и правото за разполагане с интелектуалната собственост. Забранява се провеждане на избори и референдуми. Гражданите няма да имат право на протести и мирни демонстрации. Предвижда се още въвеждане на трудова повинност и се отменя правото на образование. Властите имат право още да забраняват дейността на партии и организации, ако се приеме, че тя застрашава националната сигурност.Може още да се въведе нормирано обезпечаване на населението с основни продукти и лекарства. Може да бъде обявена и евакуация. Властите имат право да контролират предаването на информация до гражданите чрез компютърни мрежи и радиостанции. В същото време е взето решение за засилване на охраната на границата с Русия и анексирания Крим. ", "date": "2018.11.26", "title": "Украйна въведе военно положение в районите, граничещи с Русия"}
{"url": "https://offnews.bg/obshtestvo/obshtestvenitci-i-intelektualtci-predlagat-nasazhdaneto-na-ostra-konfr-692707.html", "text": "Интелектуалци, бизнесмени и общественици участваха в първия Национален сбор за единение на България. Те предлагат да се инкриминира насаждането на остра конфронтация сред обществото, която подкопава българската държавност и обслужва само чужди интереси.Проявата беше организирана от националната инициатива „Единение“ начело с акад. Стефан Воденичаров, дългогодишен председател на БАН.Членът на управителния съвет на Милениум клуб Лондон и доктор на науките от Кембридж Велислава Петрова призова дипломите на всички в изпълнителната власт, парламента и съдебната власт да бъдат публични. Целта - да се знае „какви хора с какво образование, квалификация и ценз, и къде завършили ни управляват“. Акад. Стефан Воденичаров пък очерта платформата на движението - „национално, българско, неполитическо и надпартийно“. От \"Единение\" предлгат да се създаде надпартиен \"Съвет на старейшините\", който да е коректив на властта.На форума присъстваха фигури от българските научни среди, интелектуалци, индустриалци, предприемачи, журналисти. Присъстваха академиците Антон Дончев, Дамян Дамянов, Геогри Марков, Благовест Сендов, д-р Константин Тренчев, проф. Михаил Неделчев, Лиана Панделиева, проф. Стефан Хаджитодоров, ген. Тодор Бояджиев, ген. Васил Върбанов и други. Инициативата е подкрепена от 33 граждански организации.  На Националния сбор беше приета декларация с проекторешение на стратегия за единение на България, като именно част от нея е идеята да се инкриминира насаждането на разединение. Тя предвижда още лустрация за политиците, обогатили се от предстоя си във властта. Друга идея, записана в декларацията, е да има наказателна отговорност и обществена нетърпимост към \"крадците на народното богатство\", както и възможност за законова конфискация.Националния сбор предлага да бъде създаден и институт за национална памет.Декларацията предвижда и конституционни промени - в основния закон да бъде записано, че важните за страната и обществото закони се приемат с квалифицирано мнозинство от 2/3. Целта е да не може доминиращата политическа сила да налага своите тясно партийни решения.Друго искане е да има законова ограничаване на престоя във властта на всички нива до два мандата.Форумът иска да се организира всенародно допитване за приемането на националната стратегия за единение през 2019 г.", "date": "2018.11.26", "title": "Общественици и интелектуалци предлагат насаждането на остра конфронтация да се инкриминира"}
{"url": "https://offnews.bg/sviat/145-cherni-delfina-se-hvarliha-na-bregovete-na-nova-zelandia-i-zaginah-692674.html", "text": "145 черни делфина загинаха, след като се изхвърлиха на брега на остров Стюарт в Нова Зеландия. В неделя вечерта делфините са забелязани от местен жител. Когато били забелязани, половината делфини вече били мъртви, а останалите нямало начин да бъдат спасени, съобщават местните власти, цитирани от Би Би Си. Делфините били на много отдалечено място, а състоянието на все още живите било много лошо, обясняват еколози. \"За съжаление, шансовете за спасяването им бяха много малки. Отдалечената територия, липсата на намиращи се наблизо специалист и бързо влошаващото се състояние на животните - заради всичко това бяхме принудени да вземем решението да ги приспим. Това беше най-хуманното, което можехме да направим\", каза Рен Лепенс от регионалния департамент за охрана на природата. Случаите на хвърлили се на брега делфини не са редки в Нова Зеландия. Всяка година средно се случват по около 85 подобни инцидента. Според специалистите това може да е свързано с болести, със загуба на ориентация, преследване от хищници, отливи и други.", "date": "2018.11.26", "title": "145 черни делфина се хвърлиха на бреговете на Нова Зеландия и загинаха"}
{"url": "https://offnews.bg/futbol/silnata-igra-na-livarpul-motivira-guardiola-i-siti-692686.html", "text": "Мениджърът на Манчестър Сити Пеп Гуардиола сподели, че ако \"гражданите\" загубят точки, Ливърпул ще стане шампион в английската Висша лига. Конкуренцията на мърсисайдци мотивира както специалиста, така и футболистите му да печелят.\"Спомням си прекрасно колко трудно ни беше с Барселона през 2010 година. С 96 точки Реал Мадрид с Мануел Пелегрини играеха невероятно добре, затова беше и хубаво, защото събрахме 99 точки. Поддържахме това ниво. Знаехме, че ако загубим точки, Реал Мадрид ще стане шампион. Това ни помогна.Много е подобно на тениса с Надал, Федерер и Джокович, нали? Те се гонят един друг, защото вярват, че един е по-добър от друг. Това е важно в спорта.Моите футболисти знаят колко силен е Ливърпул и знаят, че не можем да губим точки, защото ако го направим, Ливърпул ще спечели титлата. За да сме конкурентни, трябва да имаме добри съперници близо до нас, разбира се, това се случва и в Европа\", каза Гуардиола.", "date": "2018.11.26", "title": "Силната игра на Ливърпул мотивира Гуардиола и Сити"}
{"url": "https://offnews.bg/izvan-terena/grigor-dimitrov-si-dade-pochivka-sled-zdravite-trenirovki-vav-fitnesa-692682.html", "text": "Най-добрият ни тенисист Григор Димитров реши да заложи на приятна разходка сред природата след .Българинът пусна снимка в официалния си профил в социалната мрежа Инстаграм, на която се вижда как се радва на хубав пейзаж по време на понеделнишкия ден.През последните няколко дни българинът тренираше много усилено във фитнеса за новия сезон. Гришо винаги е бил много добре подготвен, но в последните дни залага на тренировките за крака.Хасковлията върти здраво педалите във фитнеса и пусна няколко клипа, на които личи, че се поти сериозно. Въпреки всичко Григор не се оплаква, а даже се похвали с подготовката, която трябва да му даде повече увереност на корта догодина.Димитров изпраща като цяло не особено успешен сезон и завърши на 19-ата позиция в световната ранглиста.", "date": "2018.11.26", "title": "Григор Димитров си даде почивка след здравите тренировки във фитнеса"}
{"url": "https://offnews.bg/sviat/video-pokaza-zadarzhanite-ukrainski-korabi-v-kerch-692665.html", "text": "Телевизия RT публикува видео на задържаните украински кораби на пристанището в Керч. Три украински военни кораба - \"Бердянск\", \"Никопол\" и \"Яни Капу\", се опитаха да влязат от Черно море в Керченския проток, отделящ Крим от Русия.Руски кораби са открили огън по украинските, при което има пострадали, а след това украинските плавателни съдове са задържани.Според Москва украинските кораби са влезли във временно затворената руска акватория и няколко часа са провеждали опасни маневри, като не са реагирали на съпровождащите ги руски катери и кораби. Взето е решение да се използва оръжие, обявиха руските власти, цитирани от РИА Новости.През изминалата нощ Съветът за сигурност и отбрана на Украйна, свикан извънредно, предложи на украинския президент Петро Порошенко да въведе военно положение за 60 дни. Това решение трябва да бъде одобрено от украинския парламент, чиято извънредна сесия е предвидена за по-късно днес.Министерството на отбраната на Украйна обяви, че въоръжените сили на страната са приведени в пълна бойна готовност по решение на началника на генералния щаб.Съветът за сигурност на ООН ще заседава извънредно днес заради случилото се. Заседанието е по искане на Украйна и на Русия и ще се проведе в 16 ч. по Гринуич.", "date": "2018.11.26", "title": "Видео показа задържаните украински кораби в Керч"}
{"url": "https://offnews.bg/medii/btv-pokazva-novinite-otvatre-v-spetcialna-video-poreditca-sresht-692661.html", "text": "bTV Новините започват онлайн проект за разпознаване на фалшивите новини. По повод 18-годишнината на новините на сайта на телевизията ще бъде публикувана серия от кратки видеоматериали - част от кампанията \"Новините отвътре\". Целта на поредицата е да помогне на зрителите и онлайн потребителите да разпознават по-лесно истината в днешната информационна среда, повлияна от фалшивите новини и съдържанието в социалните мрежи.„Заради бума на социалните мрежи пътят към истината стана много по-труден и дълъг, отколкото пътят към лъжата. Все по-често с думата „журналистика“ се асоциира съдържание, което няма нищо общо с принципите на професията. Как се информираме винаги ще бъде лична отговорност на всеки от нас, но с проекта „Новините отвътре“ искаме да помогнем на широката публика да се ориентира по-добре в новинарския поток и по-лесно да намира истината. Вярвам, че качествената журналистика става все по-важна за здравето на обществото, защото информацията, на базата на която взимаме решения всеки ден, има пряко отношение към качеството на живота ни“, коментира шефът на новините на bTV Венелин Петков.От днес веднъж на всеки две седмици в понеделник журналистите от bTV ще припомнят основните принципи на професията през призмата на собствения си опит, предизвикателства и конкретни примери. Темите на „Новините отвътре“ ще обхванат публицистиката, разследващата журналистика, отразяването на криминални новини, добри новини, международни новини, инциденти, социални теми, извънредни събития и много други. Цел на поредицата е да бъде и в помощ на потребителите, когато си създават критерии, по които да подбират, анализират и използват източниците на информация. Освен на широката публика, видеата могат да бъдат полезни и на следващото поколение български журналисти.„Новините отвътре“ започва с поглед към седмичното актуално предаване, като своя път към истината ще разкрият Светослав Иванов и част от екипа на „120 минути“. Видеото може да бъде видяно .", "date": "2018.11.26", "title": "bTV показва „Новините отвътре“ в специална видео поредица срещу фалшивите новини"}
{"url": "https://offnews.bg/bojni/fiuri-se-zakani-shte-unizha-uajldar-692668.html", "text": "Бившият световен шампион в тежката категория по бокс Тайсън Фюри обеща да унижи Дионтей Уайлдър повече, отколкото го направи с Владимир Кличко при победата си над него през 2015 година.\"Ще изтръгна сърцето на Уайлдър. Ще го унижа по-силно, околкото го направих с Кличко. Всички казват, че не мога да го направя с голям нокаутьор, но направих същото с Кличко и ще го направя и с Уайлдър. Ще се позабавлявам. Повярвайте ми, Уайлдър го очаква най-неприятната вечер в живота му.Стилът на Уайлдър е изключително нестандартен, но до известна степен той е традиционен. Много хора го смятат за много див, но всъщност той е спокоен и хвърля бомбите си, когато вижда, че опонентът му е разтърсен и не е опасен. Въпреки това имам коз в ръкава си.Знам слабите му страни, но няма да ги кажа, докато не ги разкриия по време на битката. Моята бързина и движение са достатъчни, за да разоръжат всеки. Уайлдър никога не се е бил с някой по- голям от него и не е преследвал някой на ринга, който се движи\", каза Фюри.Шампионската титла на WBC в тежка категория ще бъде заложена в предстоящата битка между Фюри и Уайлдър на 1 декември в Лос Анджелис.Англичанинът ще влезе в битката като претендент и аутсайдер, въпреки че стана линеен шампион след победата си над Кличко.", "date": "2018.11.26", "title": "Фюри се закани: Ще унижа Уайлдър"}
{"url": "https://offnews.bg/112/zapochvat-proverki-na-vodachite-na-tirove-avtobusi-i-taksita-692660.html", "text": "От днес до 2 декември на територията на страната започват засилени проверки на водачите на товарни автомобили, автобуси и пътниците в тях, както и на шофьорите на таксиметрови коли, съобщи МВР.В хода на планираната операция ще се проверява за спазване на разрешената максимална скорост за движение, употребата на алкохол, наркотични вещества и техните аналози, използване на обезопасителни колани, техническата изправност на автомобилите и на осветителните им системи.По време на акцията ще се следи и за управление на автомобили от неправоспособни водачи, както и на такива, на които временно е отнето свидетелството за управление.Служителите на МВР ще проверятват още за валидна задължителна застраховка “Гражданска отговорност”, както и заплатена ли е необходимата винетна такса за ползване на републиканските пътища.Действията ще се осъществяват съвместно с Изпълнителна агенция “Автомобилна администрация”.", "date": "2018.11.26", "title": "Започват проверки на водачите на тирове, автобуси и таксита"}
{"url": "https://offnews.bg/politika/mladi-sotcialisti-iskat-sofia-na-chisto-692685.html", "text": "Млади социалисти от градската организация на МО в БСП – София, придружени от общинския съветник от групата на БСП в СОС Николай Николов, организираха информационна кампания в район \"Сердика\", която цели да разкаже на гражданите за изграждането на нова инсталация за горене на отпадъци до ТЕЦ София. Столичният общински съвет отхвърли предложението на общински съветници от БСП и други политически сили да се проведе местен референдум, свързан с изграждането на тази инсталация.“Недопустимо е това, че Столичният общински съвет отхвърли предложението на БСП - София и други политически партии за провеждането на местен референдум. Изграждането на подобен тип инсталация в жилищната зона на София ще бъде сериозен проблем за поколения столичани. Важно е хората да бъдат информирани за негативите, които ще търпят от това решение” сподели Петко Димитров, председател на МО в БСП – Сердика и лидер на младите социалисти в столицата.Младежите изтъкнаха, че работата на такава инсталация допълнително ще увеличи замърсяването на атмосферния въздух в София. Те отбелязаха, че работата на инсталацията в района ще причини разрушаването на и без това неподдържаната инфраструктура в тази част от столицата, Отпадъците ще бъдат извозвани до нея с камиони, за които инфраструктурата на района не е пригодена.Младите социалисти от столицата организираха четири информационни пункта в различни квартали на район \"Сердика”. Стартът на инициативата те сложиха с обиколка на Централна гара и Централна автогара. Мобилни пунктове бяха позиционирани и пред главните входове на големи супермаркети в Банишора, Малашевци и Орландовци. На тях те раздаваха листовки, в които всеки можеше да прочете защо такава инсталация би имала изключително негативно влияние върху района и живеещите в него. Всеки един гражданин получи и медицинска маска, предпазваща от вредни за вдишване вещества. С раздаването на тези маски младите социалисти изразиха своето притеснение за въздуха, който ще дишат живущите в района, след изграждането на инсталацията за горене на боклук.Младежите се обявиха в подкрепа на една по-чиста София и прозрачност в изразходването на средства и ресурси за чистота от Столична община.Инициативата е част от кампанията на Младежко обединение в БСП - София “24 х 24”, на която месец домакин е район \"Сердика\". “24 х 24” предвижда младите социалисти да посети всеки един район в София и да обърнат внимание на неговите проблеми, както и на възможните им решения.", "date": "2018.11.26", "title": "Млади социалисти искат София на чисто"}
{"url": "https://offnews.bg/futbol/ofitcialno-nikolaj-mihajlov-se-zavarna-na-gerena-video-692662.html", "text": "Шефовете в Левски и Николай Михайлов най-накрая постигнаха споразумение. Oпитният вратар, пазил за последно в Омония Никозия, вече е играч на \"сините\".Както е известно, от \"Герена\" вече направиха няколко опита да си вземат Михайлов. Вратарят дори се срещна със Спас Русев. Ники обаче отхвърли предложението през лятото, след като се появиха спекулации за заплатата му.Този път 26-кратните шампиони успяха да си върнат стража. Миналата седмица Михайлов мина успешни медицински прегледи, в които стана ясно, че е здрав, но трябва да свали няколко килограма, за да влезе във форма.През 2007-а година Николай премина от Левски в Ливърпул, но не записа и минута, след което беше даден под наем в холандския Твенте. От 2010-а холандският клуб го откупи, което е и най-добрия период до момента в кариерата му.Михайлов има общо 15 мача за първия тим на Левски, като е играл в \"А\" група, Купата на България, Купата на УЕФА и Шампионската лига. Именно в Шампионската лига е последната му среща за столичани, когато направи една грешка при поражението с 0:3 от Вердер (Бремен) на стадион \"Васил Левски\".Той дебютира преди да навърши 16 години в първенството, когато пази 90 минути при победата с 2:1 над Черно море на стадион \"Георги Аспарухов\".", "date": "2018.11.26", "title": "Официално: Николай Михайлов се завърна на Герена (видео)"}
{"url": "https://offnews.bg/politika/armiata-se-topi-i-niama-volia-da-se-prekrati-otlivat-na-hora-zaiavi-p-692672.html", "text": "Армията се топи, а в същото време няма политическа воля да бъде спрян отливът на хора.Това каза президентът Румен Радев на церемонията във Велико Търново по случай 140 години от началото на военното образование в България и откриването на първото военно училище.Според президента трябва да се инвестира повече в подготовката на бъдещите военни лидери на България. \"Модерното оръжие и съвременните технологии не могат да компенсират липсата на хора, защото професионално подготвените офицери, сержанти и войници са в основата на модерната армия, от която България има нужда\", каза държавният глава, цитиран от прессекретариата. „В тази сложна обстановка армията продължава да се топи, а все още не намираме необходимата политическа воля и ресурси да се прекрати отливът на хора“, подчерта Радев. Той посочи, че военното образование е изправено пред сериозни изпитания, а динамичната и непрекъснато изостряща се среда на сигурност и ограничените ресурси увеличават непрекъснато изискванията към военнослужещите да определят точните приоритети, да усвояват необходимите знания и да изграждат адекватни умения и способности.По думите на президента като правоприемник на Софийското военно училище Националният военен университет „Васил Левски“ може да се гордее с изминатия път, защото „най-високият зрелостен изпит на българското офицерство винаги е бил този пред историята“.Държавният глава припомни, че още първият произведен випуск на военното училище участва в Сръбско-българската война в защита на Съединението и българската свобода, а впоследствие изнася на плещите си участието на Българската армия във войните за национално обединение. „Възпитаниците на училището бележат бляскави победи и полагат кости в името на нашата свобода, независимост и благоденствие. Внушителен е броят на представителите на българския обществено-политически елит, придобили своето образование и подготовка тук“, заяви още Румен Радев.В приветствието си държавният глава подчерта, че и днес Националният военен университет е сред най-престижните образователни и научни институции в страната, която подготвя висококвалифицирани кадри - офицери и специалисти с висше образование за нуждите на Въоръжените сили и на всички останали структури от системата за национална сигурност и се адаптира успешно към високите изисквания на пазара на труда.Президентът изрази признателност и уважение към ръководството и преподавателите от Националния военен университет „Васил Левски“ за високите резултати и всеотдайност, за чувството за дълг, с които пазят традициите и успяват да осъвременят учебните планове, програмите, формите и методите за обучение в тези трудни за България и за Българската армия времена. „С особено удовлетворение бих искал да отбележа, че Националният военен университет изгражда лидери - личности с характер и умения, възпитани в ценностите и идеалите на родолюбието, на дълга и честта“, каза още Румен Радев.В словото си държавният глава увери курсантите и студентите на висшето училище, че са избрали правилното място и им пожела да бъдат смели и всеотдайни, мъдри ръководители и да служат с достойнство и чест на България. „Дълго ни внушаваха, че ни трябват знания и компетентност, а понятията дълг и родолюбие биваха отпращани в миналото. Днес българите ясно усещат, че във време, в което са изморени от корист, сметки и лъжи, имат все повече нужда от хора, отдадени и посветени на България, от хора, от които зависи самото оцеляване на нашето общество. Убеден съм, че вие сте хората, на които България може да разчита и които България очаква“, категоричен беше президентът.По време на тържественото честване в Музикално-драматичния театър „Константин Кисимов“ присъстваха вицепремиерът и министър на отбраната Красимир Каракачанов, началникът на отбраната генерал Андрей Боцев, Великотърновският митрополит Григорий, народни представители, генерали, офицери, сержанти, войници и ветерани.Във Велико Търново държавният глава разгледа учебно-материалната база на Националния военен университет „Васил Левски“.Румен Радев посети Православния храм „Св. Седмочисленици“ и ще поднесе цветя пред паметника на Васил Левски и паметника на възпитаниците в района на висшето училище.", "date": "2018.11.26", "title": "Армията се топи и няма воля да се прекрати отливът на хора, заяви президентът"}
{"url": "https://offnews.bg/temida/nadzirateli-otivat-na-sad-zaradi-smartta-na-zatvornik-v-burgas-692675.html", "text": "Софийска градска прокуратура (СГП) е повдигнала обвинения на двама надзиратели на затвора в Бургас, които отказали да окажат първа помощ на затворник, залят от водна пара след пробив в парната инсталация. Стилиян К. и Ангел М. са обвинени за това, че с бездействието си и поради непредпазливост са причинили смъртта на затворника Горан Горанов на 25 март 2017 г. Сутринта на 25.03.2017г. възникнала повреда на парната инсталация в килията на лишения от свобода, при която имало свободно изтичане /пробив/ на водна пара под налягане с температура 140 градуса по Целзий.При съприкосновението й с тялото на Горан Горанов тя предизвикала тежка термична травма, несъвместима с живота.При аутопсията на трупа на Горан Горанов е установена мацерация на стъпалата със свличане на кожата на петите. Свличане на кожа е установено на задната повърхност на двете бедра, гърба, коленете на трупа, дясната длан, по външната повърхност на дясната предлакътница. По трупа са установени следи от изгаряния.Експертното заключение сочи, че смъртта е настъпила вследствие на термична травма – попарване на дихателните пътища и на 53% от кожата на главата на починалия, причинена от повреда на парната инсталация.Основна роля в леталния изход са термичните промени в дихателните пътища от вдишаната гореща пара. Липсата на епител по хода на дихателните пътища е довела до бързо настъпване на кислороден глад във всички органи и тъкани, което е довело до бързото развитие на дихателна/кислородна дихателна недостатъчност и развитие на термичния шок.При термична травма се получава дехидратация (обезводняване) на организма и хемоконцентрация (сгъстяване на кръвта), което може да причини инфаркт на миокарда. Смъртта е в пряка причинно - следствена връзка с термичната травма.Двамата обвиняеми, въпреки че са били длъжни, не са изпълнили законовото си задължение да осигурят защитата, безопасността и сигурността на лишения от свобода. При възникналата аварийна ситуация с парното отопление, обвиняемите надзиратели не са реагирали на виковете за помощ на лишения от свобода. Обвиняемите не са предприели своевременно мерки за ограничаването, преодоляването и ликвидирането на последствията от нея и опазване на живота и здравето на лишения от свобода Горан Горанов, независимо че са забелязали излизащата пара от прозореца на неговата килия, която постепенно е изпълнила коридора на II-ра зона с повишена сигурност в Затвора – Бургас.Спрямо обвиняемите е наложена забрана за напускане на страната.Предстои внасяне на материалите по делото с обвинителен акт в съда.", "date": "2018.11.26", "title": "Надзиратели отиват на съд заради смъртта на затворник в Бургас"}
{"url": "https://offnews.bg/nashite-avtori/horata-stanaha-loshi-692670.html", "text": "Помните ли го онзи злодей Антоан Сигърх от „Няма място за старите кучета“ на Кормак Маккарти, който караше случайни хора, изпречили се на пътя му, да хвърлят монета? Така той решаваше дали да ги убие или да ги помилва. В събота сутринта си намислих да постъпя точно като него. Не, не да убивам. А да хвърля монета дали да тръгна нататък по пътя дълъг и изненадващ или да си легна обратно в топлото легълце под памучената завивка. Щото знаех, че на една далечна хижа в Стара планина ще се събират много хора и все хубави едни такива и там му е мястото да си представя новата книга. И така, ставам аз към шест и половина, а ми се спи, та две не виждам. О, така ли, добре. Нека съдбата реши. Ези – тръгвам, тура – оставам.Стегнах си раницата точно за десет минути. Бутилка вода, нещо топло за обличане, щото зиме без торбичка и лете без абичка не се тръгва, два пакета книги и яхнах велосипеда. Пак по същия почти маршрут, но всъщност съвсем друг. Връзвам коня, вдигам палец и ми спира след пет минути една колежка от предишното даскало, тръгнали с мъжа си към вилата някъде над Сливен. Идеално. Маршрутът ми точно оттам е планиран, щото ще пътувам през България на зиг-заг. Имам си цел. И тя не е просто да отида да чета весели текстове на леко пийнали типове. Тя е много по-дълбоко екзистенциална. На колежката подарих за благодарност една от книгите, които носех. Изненада се, като видя заглавието. Свалиха ме на пътя за Казанлък. И около петнайсет минути по-късно седях край един свестен чичо, който слушаше Пърпъл и спазваше всички ограничения на скоростта със стария си опел.Някои хора качват стопаджии, защото искат да си имат компания. Да разменят две думи. Той беше от тях и си говорихме за автомобили, двигатели и ценности. Често се стига до темата за ценностите, не знам защо. Това ни се падна от вселенската лотария. Естествено, темата е банална, но фактът, че почти всички непознати шофьори по пътищата накрая коментират особеностите на обществото и битието ни, е показателен за нещо. Щастието е измислица на Холивуд. Щастие е само една дума. На словашки, подобно на английски, тази дума означава две неща на български – хем щастие, хем късмет. Но късмет е балканско понятие с турско-арабски корени и явно онези там езици на север не правят разликата. Да не би някой да излъга всички тези непознати шофьори, че има такова нещо като „друг живот“? Те са недоволни. Не им стига старият опел, искат мерцедес. Не им стига, че са живи, искат да няма лъжи и несправедливост.А лъжи и несправедливост е имало, има и ще има. И ясното възприемане на действителността не е примиренчество. Не съм се примирил с лъжите и несправедливостта. Само съм им отрязал пътя до моите възприятия. Не живея в илюзия. Живея в добър свят с добри хора, които спират, като им махнеш на пътя, качват те в личния си автомобил и те возят донякъде. Срещнали сте се във времето и пространството и може би такава среща между вас никога няма да се повтори и в това е красотата на живота. В неповторимостта. Човекът ме остави в Казанлък, повървях километър пеша, докато стигна изхода на града накъм Шипка и оттам се качих на някакъв местен автобус до село Шипка, защото за стопиране беше криво. Там в подстъпите на Балкана спряха да ме вдигнат мъж и жена, които предпочитаха да си мълчат и аз нямах нищо против. Не знам дали са имали мнение по всички тия безсмислени въпроси. Но и те бяха добри хора.Стигнах до билото. Изядох една шкембе-чорба, щото вече ми стържеше от глад. И продължих на север. Целта беше да се добера най-напред до Етъра. Щото там има дюкян Добринка, която шие кожуси, калпаци и всичко от агнешка кожа. А зимата наближаваше. И си бях наумил, че ще се сдобия с две кожухчета, просто ушити, с вълната от вътрешната страна. И купих само едно, за жена ми. Щото на жената трябва да ѝ бъде топло. Щото ако не ѝ е топло, ще те изостави. А за мен нямаше подходящ размер и само си дадох поръчката. Така изпълних най-важната част от съботната си мисия. А как продължи пътешествието нататък, ще ви разкажа следващия път.", "date": "2018.11.26", "title": "Хората станаха лоши"}
{"url": "https://offnews.bg/temida/za-zakana-kam-politcaj-shte-te-prebia-neshtastnik-e-dostatachna-pr-692664.html", "text": "Пробация за шест месеца получи мъж, който нападнал и се заканил на полицаи.По сропазумение със Софийската районна прокуратура Ш. Емин е осъден за извършени непристойни действия, грубо нарушаващи обществения ред и изразяващи явно неуважение към обществото. През декември миналата година, малко преди 21.00 часа на метростанция \"Надежда\" в София на висок глас отправял обидни реплики и закани към двама полицаи. На единия той казал: „Ще те пребия, нещастник!“, след което го хванал с две ръце и започнал да го дърпа.Престъплението представлява хулиганство, което се наказва сс затвор до две години или с пробация и обществено порицание.На Шафик е определено наказание „пробация“ за срок от шест месеца. Споразумението е с характер на влязла в сила присъда и не подлежи на обжалване или протест.", "date": "2018.11.26", "title": "За закана към полицай: Ще те пребия, нещастник - е достатъчна пробация"}
{"url": "https://offnews.bg/sviat/chetirima-turski-voenni-zaginaha-pri-katastrofa-s-helikopter-v-istanbu-692663.html", "text": "Четирима руски военни загинаха, след като хеликоптерът им се разби в жилищен квартал в Истанбул, съобщава БНР. Един военнослужещ е ранен и е откаран в болница.Не се съобщава за цивилни жертви и ранени на земята.Хеликоптерът „Сикорски“ С-70Б на Сухопътните сили е извършвал учебен полет. Машината се е разбила на улица между две жилищни сгради, на която не е имало хора. Това е предотвратило по-голям брой жертви.Валията на Истанбул Али Йерликая съобщи, че причината за инцидента засега остава неизвестна.На мястото на катастрофата са изпратени полицейски, спасителни и противопожарни екипи.", "date": "2018.11.26", "title": "Четирима турски военни загинаха при катастрофа с хеликоптер в Истанбул"}
{"url": "https://offnews.bg/futbol/zherar-pike-shte-kupi-klub-i-shte-sazdade-nov-futbolen-turnir-692678.html", "text": "Защитникът на Барселона Жерар Пике, който е собственик на инвестиционната компания \"Космос\", обяви намерението си да придобие футболен клуб и да създаде нов турнир.\"Работим по два проекта. Един от тях е да купя отбор. Другото е създаването на нов футболен турнир или използването на съществуващите турнири. Не мога да кажа повече, но това са два много добри проекта.\"Опитах се да говоря с Федерер, както направих с всички останали водещи тенисисти, но това е трудно. Говорих само с неговия агент Тони Годсик.В крайна сметка всеки управлява кариерата си по начина по който желае и по който вярва, че е най-добрият. Може би не иска да участва в този проект. Аз уважавам неговия избор. За мен това е окей.Да, аз съм футболист. Но би ли било по-правилно ако участвах в тениса само като бизнесмен? Защо е толкова важно какъв си и от къде си? Важното е да имаш добри идеи и да искаш да ги реализираш и да помогнеш на спорта\", каза Пике.Защитникът е един от инициаторите и инвеститорите на реформата в купа \"Дейвис\". Инвестиционната група \"Космос\" планира да инвестира повече от 3 милиарда долара в \"Купа Дейвис\" в бъдеще. От началото на следващата година турнирът ще се провежда в рамките на една седмица.", "date": "2018.11.26", "title": "Жерар Пике ще купи клуб и ще създаде нов футболен турнир"}
{"url": "https://offnews.bg/112/taksi-udari-peshehodetc-do-tcentralna-gara-mazhat-e-pochinal-na-miast-692644.html", "text": "Пешеходец е загинал в района на Централна гара, съобщи МВР. Минути преди 08.00 часа в полицията е получен сигнал за пътен инцидент в района на кръстовището настоличните булеварди „Мария Луиза“ и „Христо Ботев“.По първоначални данни, таксиметров автомобил е ударил възрастен мъж, който е починал на място.На мястото на произшествието се извършва оглед. Изясняват се причините, довели до тежкия инцидент.", "date": "2018.11.26", "title": "Такси удари пешеходец до Централна гара, мъжът е починал на място"}
{"url": "https://offnews.bg/obshtestvo/po-12-chasa-bez-voda-v-chasti-ot-fakulteta-i-liulin-shte-spira-na-osh-692635.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Инвестиционен проект за реконструкция на уличен водопровод на ул. „Суходолска“ в кв. „Факултета“ налага спиране на водоподаването от 10:00 до 22:00 часа на „Западен парк“, ул. „Западна“, ул. „Кубан“, ул. „Доростол“, ул. „Иван Гарванов“, ул. 349, ул. 305, ул. 306, ул. 315, ул. 322, ул. 349, жп линията.Изграждане на сградно водопроводно отклонение пред бл. 620 в жк. „Люлин“ 6 налага спиране на водоподаването от 10:00 до 22:00 часа на бул. „Д-р Петър Дертлиев“ №97, бл. 634, бл. 636, бл. 637. Подмяна на сградно водопроводно отклонение на ул. „Опълченска“ в жк. „Банишора“ налага спиране на водоподаването от 09:30 до 19:00 часа на бл. 54 вх. А, вх. Б, вх. ВВъв връзка с подмяна на сградно водопроводно отклонение на ул. „Незабравка“ в с. Герман , се налага спиране на водоподаването от 09:30 до 17:00 часа на ул. „Дружба“, ул. „Незабравка“, ул. „Боне Хаджибонев“ от ул. „Градина“ до ул. „Незабравка“. Заради подмяна на сградно водопроводно отклонение на ул. „Григор Чешмеджиев“ в кв. „Манастирски ливади“ , се налага спиране на водоподаването от 10:00 до 17:00 часа на ул. „Григор Чешмеджиев“. ", "date": "2018.11.26", "title": "По 12 часа без вода в части от Факултета и Люлин, ще спира на още 3 места"}
{"url": "https://offnews.bg/izvan-terena/bekam-mladshi-e-istinski-fen-na-tenis-turnira-sofia-open-692673.html", "text": "Синът на футболната суперзведа Дейвид Бекъм - Ромео е истински фен на тенис турнира от сериите ATP 250 - Sofia Open. Той следи всички новини за надпреварата в българската столица.Нещо повече - Ромео харесва всяка нова публикация в официалния профил на турнира в Инстаграм soffiaopentennis. Синът на Дейвид Бекъм винаги е сред първите, харесали информациите от Sofia Open.Ромео очевидно се радва и на обявените до момента големи имена от световния тенис, които ще играят в София през февруари 2019 г., както и на изпращаните от тях видеопослания към българските фенове.Носителят на три титли от \"Големият шлем\" Стан Вавринка обявява във видеопослание към българските фенове, че се завръща в София през февруари 2019 година. Сред харесалите публикацията на Sofia Open в Инстаграм е Ромео Бекъм.Той е запален по тениса, като тренира здраво и се готви за тенис кариера. Ромео е и сред най-известните привърженици на българската звезда Григор Димитров, но въпреки че хасковлията отказва да играе в турнира в София, звездният фен на тениса продължава да се интересува от всички новини, свързани с него.Имащият 1,8 млн. последователи в Инстаграм син на Дейвид Бекъм не крие, че е голям фен на Григор, а в социалните медии следва почти всички световни тенис звезди.През 2017 година Ромео сбъдна една от мечтите си, тренирайки с Димитров преди \"Уимбълдън\". През септември 2018-а вторият по възраст син на Дейвид Бекъм публикува и кадър как закусва с Димитров по време на лагер на българския тенисист.", "date": "2018.11.26", "title": "Бекъм-младши е истински фен на тенис турнира Sofia Open"}
{"url": "https://offnews.bg/obshtestvo/sv-stilian-pazi-detcata-majki-razdavat-pitki-s-med-imenitci-cherpia-692636.html", "text": "Православната църква почита днес паметта на Св. Стилиан Пафлагонийски. Наречен е още Детепазител, защото се възприема като закрилник на бебетата и малките деца. Имен ден празнуват Стилиян, Стилияна, Щилиян, Щилияна, Щерян и Щеряна. Името е от гръцки произход и означава \"стълб\".Свети Стилиян е роден в Пафлагония в Мала Азия. Живял е в края на IV и началото на V век. Стилиян раздал имуществото си, станал монах и се прочул като чудотворен лечител на децата. На празника на светеца майките месят и раздават за здравето на рожбите си питки, намазани с мед, както и варена царевица. Жените палят свещи пред иконата му и през целия ден не работят нищо, за да не боледуват децата им. ", "date": "2018.11.26", "title": "Св. Стилиян пази децата, майки раздават питки с мед, именици черпят"}
{"url": "https://offnews.bg/obshtestvo/dnes-i-utre-shte-e-toplo-no-ot-sriada-idva-golemiat-stud-692642.html", "text": "Днес валежи ще обхванат почти цялата страна, но те ще бъдат слаби. Главно на югоизток ще вали повече и ще са умерени, показва прогнозата на НИМХ.В източната половина от страната югозападният вятър ще се усили. Ще се повишат минималните температури, дневните ще останат високи - 10-12 градуса.Във вторник валежите ще намалеят, ще има и временни разкъсвания на облачността. Вятърът ще отслабне и в Северна България ще се ориентира от запад-северозапад. По-късно през деня и през нощта срещу сряда валежите отново ще се активизират.Гомемият студ идва в сряда, когато температурите ще паднат рязко и ще вали сняг. В четвъртък, петък и събота се очаква дори и максималните температури да са отрицателни.", "date": "2018.11.26", "title": "Днес и утре ще е топло, но от сряда идва големият студ"}
{"url": "https://offnews.bg/temida/spetcprokuraturata-konfiskuva-kriptovaluta-za-5-mln-leva-692666.html", "text": "Специализираната прокуратура и ГДБОП са иззели криптовалута за около 5 млн. лева, след като неутрализираха организирана престъпна група за компютърни измами.Повдигнати са обвинения на три лица, след като на 22 ноември 2018 г. са конфискувани ползвани от тях компютри и флашпамет, хардуерни портфейли, тефтери с данни за множество акаунти на съществуващи и несъществуващи физически лица, които са били изпозвани в незаконната схема за придобиване на криптовалута. Отнет е и лек автомобил на стойност 60 000 лв., купен с пари от престъпната дейност.Открити са също множество цифрови комбинации - кодове за достъп до конкретни платформи, предлагащи услуги за съхранение и придобиване на криптовалута, както и за достъп до хардуерни портфейли.Установено е, че групата незаконно е придобила криптовалута на обща стойност над 5 милиона щатски долара, като 3 млн. от тях са били конфискувани от прокуратурата.Тримата обвинени са действали изключително професионално и конспиративно. Използвали са иновативни механизми, специализирани софтуери и най-вече високи компютърни познания в областта на търговията с криптовалута.С определение на Специализирания наказателен съд на двама от обвинените са взети мерки за неотклонение „Задържане под стража“. На третия участник наблюдаващият делото прокурор определи „Парична гаранция“ в размер на 50 000 лева.Образуваното в края на юни 2018 г. досъдебно производство по случая и резултатите от разследването нямат аналог както в България, така и в Европа, посочват от прокуратурата.", "date": "2018.11.26", "title": "Спецпрокуратурата конфискува криптовалута за 5 млн. лева"}
{"url": "https://offnews.bg/offtopic/zad-kulisite-na-shouto-na-slavi-sled-interviutata-video-692645.html", "text": "Интервютата на първите държавни мъже в \"Шоуто на Слави\" станаха повод и за много хумор и сатира. Фейсбук групата \"Ранобудните пияници\" пусна забавен клип, взет от филм за Третия райх и субтитриран с реплики на Слави и сценаристите му. В клипа има култови реплики като \"И чалгаджиите разбраха, че сме се навели пред Борисов\", \"Тошко сценаристчето да напише, че съм ебати пича и България ме обича\" и \"Мая изпусна влака, защото държавата ѝ пречи, но братя Галеви ще я докарат\".", "date": "2018.11.26", "title": "Зад кулисите на 'Шоуто на Слави' след интервютата (видео)"}
{"url": "https://offnews.bg/obshtestvo/niama-kade-da-zaredite-euandme-690432.html", "text": "Няма къде да заредите?Вашият електрически скутер може да се зарежда от пътното платно.Програма \"Хоризонт 2020\" на ЕС инвестира 77 млрд. евро в иновативни технологии.Научете повече на .", "date": "2018.11.26", "title": "Няма къде да заредите? #EUandME"}
{"url": "https://offnews.bg/futbol/treniorat-na-slavia-zapazva-posta-si-692648.html", "text": "Президентът на Славия Венцеслав Стефанов опроверга информациите, че може да уволни наставника на тима Златомир Загорчич заради слабото представяне в първенството.“Пълни глупости, изобщо не ме занимавайте! По-добре да пишат какво ще е времето утре, а не да правят прогнози за треньора на Славия”, заяви Стефанов пред “Тема Спорт”.Така смяна на Заги не стои на дневен ред, въпреки че “белите” влязоха в лоша серия. Най-старият столичен клуб вече 4 мача е без успех - три загуби (0:3 от Етър, 0:2 от Берое и 0:1 от Витоша) и едно равенство - 1:1 с Локомотив (Пловдив).В този период Славия отпадна и от Лудогорец за купата, но се бори здраво и бе отстранен след дузпи.Тази неделя на Славия предстои нов тежък тест - двубой с ЦСКА. Срещата почти сигурно ще се проведе на “Васил Левски”, тъй като осветлението в “Овча купел” все още не е завършено. Венци Стефанов изрази желание мачът да е на клубния стадион на “белите”, но това би наложило доста промени в програмата на кръга.", "date": "2018.11.26", "title": "Треньорът на Славия запазва поста си"}
{"url": "https://offnews.bg/temida/bivshiat-ministar-moskov-se-izpravia-pred-spetcsada-692643.html", "text": "Бившият здравен министър Петър Москов отново се изправя пред Специализирания съд днес.Москов и заместникът му Адам Персенски бяха обвинени в престъпление по служба и безстопанственост заради за вноса на турски ваксини през 2016 г.През септември делото започна по същество. Процесът ще върви по съкратена процедура и няма да бъдат разпитвани всички свидетели. Те са над 200 и сред тях са Ангел Кунчев и Тодор Кантарджиев. Има и такива със защитена самоличност.Той допълни, че нищо от истериите в парламента не е намерило място в обвинителния акт.", "date": "2018.11.26", "title": "Бившият министър Москов се изправя пред спецсъда"}
{"url": "https://offnews.bg/obshtestvo/spetcialisti-ot-pirogov-shte-preglezhdat-profilaktichno-detcata-ot-ias-692680.html", "text": "Екипи от болница \"Пирогов\" и други шест лечебни заведения ще преглеждат децата от общинските столични ясли. Това каза пред журналисти д-р Асен Меджидиев от \"Пирогов. Инициативата е на Столичната лекарска колегия и Столична община и се осъществява за първи път, каза заместник-кметът на Столична община Дончо Барбалов, цитиран от БНТ. Прегледите ще се извършват в 24 ясли, в които има близо 2500 деца. Инициативата започва на 5 и 6 декември.В момента се събират документите за информирано съгласие от родителите.Лекарските екипи и Столична община са обединили усилията си и за следващата година, когато подобни профилактични прегледи ще се извършват и сред децата, посещаващи общинските детски градини.", "date": "2018.11.26", "title": "Специалисти от Пирогов ще преглеждат профилактично децата от яслите в София"}
{"url": "https://offnews.bg/obshtestvo/puskat-probno-tramvaia-po-grafa-v-sriada-snimki-692676.html", "text": "Пускат пробно трамвая по Графа в сряда. На 28 ноември започват 72-часови проби на трамвайното движение. Релсовият път в целия участък е напълно завършен, приключи и поставянето на паважа в обхвата на трасето. В момента се фугира релсовият път в участъка от ул. „Г. С. Раковски“ до ул. „Шишман“, съобщи столичният кмет Йорданка Фандъкова на страницата си във фейсбук. Започна премахването на част от строителните огради, за да се осигури достъп до жилищните сгради и търговските обекти. Продължава поставянето на настилки на пл. „Славейков“, пл. „Гарибалди“ и тротоарите към сградите, както и довършителни работи и корекции на участъци, които са върнати за преработка от надзорната фирма и от Столична община. На обекта днес работят около 150 души. В градината на „Св. Седмочисленици“ се довършват настилките и се работи по озеленяването, а на пл. \"Славейков\" бяха засадени нови дървета. В събота и неделя беше поставена временна асфалтова настилка по ул. „Шишман“, отчита още СО. ", "date": "2018.11.26", "title": "Пускат пробно трамвая по Графа в сряда (снимки)"}
{"url": "https://offnews.bg/politika/dzhambazki-niama-edin-normalen-ot-nas-692651.html", "text": "Най-разумно е Обединените патриоти да се явят заедно на евроизборите догодина. Това каза в сутрешния блок на bTV евродепутатът Ангел Джамбазки от ВМРО.Според него най-логично е листата да бъде подредена чрез вътрешни избори. По думите му обаче разговорът как ще се явяват на вота предстои да се проведе.На въпрос дали има ритане по кокалчетата, той заяви:Това обаче не било проблем. Ето защо:Джамбазки коментира и отговора на председателя на ЕП Антонио Таяни до БСП по повод изказването на евродепутата, че всички от БСП са за разстрел. Таяни изтъква, че членовете на ЕП имат пълното право да критикуват и да питат, но нямат право да използват обиден език.„Не мисля, че има нещо, което би трябвало да бъде повод за извинение или съжаление”, подчерта той.Евродепутатът определи като „глупава интрига на мой колега, която цели да внесе разделение” информацията, че е писал писмо до групата на Европейските консерватори, в което казва да не се срещат с Волен Сидеров.По думите на Джамбазки истинското писмо е друго. То е част от вътрешната ни кореспонденция и тя е свързана само и единствено с отношения, които не засягат г-н Сидеров, изтъкна евродепутатът.Джамбазки изтъкна, че познава избраната за вицепремиер на мястото на Валери Симеонов – Марияна Николова, и смята, че има качества за вицепремиер. Името ѝ не е забъркано в никакви политически, икономически или финансови скандали. Отвратителни са внушенията и намеците, че една жена може да бъде вицепремиер, защото е нечия любовница, категоричен беше Джамбазки.", "date": "2018.11.26", "title": "Джамбазки: Няма един нормален от нас"}
{"url": "https://offnews.bg/112/dvama-dushi-sa-postradali-sled-vzriv-na-otoplitelen-kotel-v-sofia-692653.html", "text": "Котел на парно отопление се е взривил тази сутрин в автосервиз в столичният квартал Студентски град, съобщава БНР.По първоначална информация, двама души - на 49 и 61 години - са пострадали и са отведени в Пирогов.За момента не са ясни причините за инцидента.На място има екипи на пожарната и полицията.", "date": "2018.11.26", "title": "Двама души са пострадали след взрив на отоплителен котел в София"}
{"url": "https://offnews.bg/futbol/kmetat-na-vratca-na-varha-na-shtastieto-sled-pobedata-na-botev-nad-lev-692656.html", "text": "Кметът на Враца Калин Каменов не скри щастието си след гръмката победа на Ботев над Левски с 3:1 насред \"Герена\".Човекът, който е и председател на управителния съвет на клуба, благодари на треньора и футболистите за \"мъдро изиграния мач и огромната радост, която доставиха на всички, които обичат Ботев\".Каменов допълни, че сме станали свидетели на мач за историята - последната победа на Ботев над Левски е отпреди 30 години, а на техния стадион - от 11 декември 1985 година, когато \"сините\" губят с 3:6.\"Благодаря на всички, които ни повярваха, но и на онези, които не ни вярваха и забравиха къде бяхме преди 3 години, когато поехме този отбор с моя екип\", каза още кметът на Враца.\"Посвещавам победата на онези, които обичат и вярват в Ботев. Сега ми се иска врачани да се отблагодарят на тези момчета, които ни доставиха огромна радост, и още на следващия домакински мач да изпълнят трибуните на стадион \"Христо Ботев\". Иска ми се свободните места на нашия стадион в неделя да са малко\", заяви Каменов.", "date": "2018.11.26", "title": "Кметът на Враца на върха на щастието след победата на Ботев над Левски"}
{"url": "https://offnews.bg/nashite-avtori/iz-delnitcite-na-edin-lud-19-23-noemvri-692669.html", "text": "Понеделник, 19 ноемвриСпeцпpoĸypaтypaта иззела от банкова касета на глaвния ceĸpeтap нa ДАБЧ Kpacимиp Toмoв 427 000 лeвa в paзлични ĸyпюpи и вaлyти – eвpo, дoлapи, бpитaнcĸи лири и лeвoвe. Toмoв е обвиняем, заедно с шефа на ДАБЧ Πeтъp Xapaлaмпиeв като ОПГ, занимаваща се с търговия с българско гражданство. И явно тези пари са от това, защото в декларацията си е записал, че е получил 36 000 лв. oт зaплaти и има спестени само 25 350 лв.За Каракачанов дума не става. То кой ли се е и надявал, де. Дето викат казаците, \"маленькие воры лежат на нарах, а большие воры лежат на Канарах”. На български няма рима, но пак е истина. Дебелият войвода ще се пече на Канарите, а балъците от ДАЧБ ще излежат и неговите пари. Ако не се откупят, което също е вариант. Щото и съдиите искат на Канарите…Между другото Сидеров млъкна за оставката на Каракачанов. Дума повече не каза. Питат го кой от ОП ще заеме мястото на Валери Симеонов. „Това ще го реши премиерът… Аз съм само един прост депутат”.Подозирам обаче, че не само като депутат е прост. Предполагам една комплексност в това качество… А ако кажете, че той може и да е прост, но не е по-прост от нас, защото направи некой лев, пък ний продължаваме да дращим за паница леща, ще повторим думите на Хенри Милър, че тъпаците понякога проявяват завидни умения да правят пари. То у нас не е толкова и до умения, а до характер. Да си перде. Всички да те виждат как се гъзиш като околийска курва и да не ти пука. На БСП, на ГЕРБ, на Пеефски и ДПС… Еталон за втората най-древна професия, която хич не се отличава от първата. А Сидеров е упражнявал и третата – журналистиката. И изобщо търгувал се е на много поприща.Вижте какво, братя, ще ви кажа една тайна. Всички личности, които си е струвало историята да запомни, се намират в ада. Това е положението.Биографът на Борисов Кристина Кръстева ликува: „Влизаме в Шенген! От май българите минават бързо по летищата в Европа.“След 5 месеца, вика Кристинка, до края на мандата на комисията “Юнкер”, ще ни приемат по въздух. Паспортният контрол за българи става бърз, самолетите от и за София вече няма да са на най-крайните гейтове и изобщо кеф… Дано само Юнкер да не се запие и да ни забрави.Всичко това Кристинка научила от „високопоставени източници в Брюксел“. В което ние никак не се усъмнихме, освен когато прочетохме, че „добрата новина“ била намекната на Борисов и Цецерон по време на конгреса на ЕНП в Хелзинки. Някак нереално ни се вижда Борисов да не споделя такива важни неща с биографа си. Ще ѝ споделя как Меркел му дава телешката си пържола, а няма да ѝ сподели за Шенген?! Абсурд!Вторник, 20 ноемвриБСП настъпва на популисткия фронт. Нинова вика, че предстоящото увеличение на заплатите на депутатите с 90 лева било самоубийство. \"Десетки хиляди хора са на улицата, а ти си вдигаш заплатата в този момент. Ритуално самоубийство на политическа класа… Къде по света се увеличава по този начин заплатата - без оглед на свършена работа и резултати?\"Прави се, че не знае, че тези заплати са вързани за средната за страната заплата и се индексират автоматично.БСП предлага да се отмени това увеличение. И нещо повече - да се намалят заплатите на депутатите с 543 лева. С толкова са били индексирани те от началото на това НС. Освен това БСП предлага депутатската заплата да се отвърже от средната и да се завърже за минималната.Президентът Радев веднага хваща исото: „Българите, вика, ще имат достоен живот, когато възпитат политиците си да живеят само от заплата.“ Демек никога! Кой у нас не живее само от заплата, бе, алоу? Това си е гладна смърт.-  -И 5000 да е депутатската заплата, няма ли е нещо отгоре, не ми я хвали. Помня как в края на 2009 г. се наложи Борисов да потушава малък бунт, защото депутатите не искаха само на заплата. 12 души бяха отишли при него, Краси Велчев го потвърди, и му се оплакали, че от много работа в НС не могат да си гледат бизнеса и поискали да ги освободи. Явно си бяха представяли служенето на народа под формата на чувал с пари, който ги чака на входа на НС… Ама чувалът го нямаше и се наложи да ядат от готовите пари. А човек като яде готови пари и го боли корем. Дето вика мъдрият понякога български народ, къде е ползата от файдата, кога няма келепир?!Помня, а сигурно и вие помните, как през 2014 г. сегашният финансов министър Горанов напусна НС и стана директор на Общинска банка. Борисов тогава обясни подробно какво му е изповядал „Влади“: \"Аз съм на 30, моите колеги станаха милионери, а пък аз стоя в тази зала за 2000 лева. Имам две деца, мисля за трето, как да ги издържам?”Тогава си помислих, че бих могъл да му кажа, че НС е мястото, където може да се направи така, че не само той да си храни децата, но и ние нашите! Ама ме беше страх да не ме помислите за много наивен.Според президента увеличаването на заплатите на политическия елит било оправдано, „само ако бъде обвързано с реалното повишаване на благосъстоянието на българските граждани“.Не е добре да се тръгва в тази посока. Миналата седмица Борисов съобщи, че президентът вземал 11 000 лв. заплата. И ако се запитаме с какво допринася за благосъстоянието… По-добре да не се запитваме. Защото с устата не се допринася.Сряда, 21 ноемвриДепутатите от ГЕРБ, ВМРО, НФСБ и „Воля” гласуваха оставката на Валери Симеонов и избраха на негово място началника на кабинета му Марияна Николова. Госпожата поиска две седмици, за да се запознае със ситуацията във ведомството. Което идва да покаже, че като началник на кабинета на министъра не се е занимавала със ситуацията в министерството, а с някакви други, по-тънки работи… Даже виц се пусна: Според Радио Ереван, властта у нас вече се предавала по полов път.Комарницки пише във ФБ: „Ако това общество преглътне и тази гавра, да го управляват чрез метресите си, ще даря българското си гражданство на някое диво прасе, прескочило оградата с Румъния.“Не, не, друго трябва да направим! Казват (Спахийски), че ген. Джордж Патън бил казал на войниците си: “Никое копеле не печели война, като загива за родината си. Печели я, като накара друго нещастно копеле да загине за своята.” Трябва да направим така, че те да се откажат от гражданството си. Така, де, за мястото, което съм им намислил, не се иска гражданство. Имею ввиду нары, не Канары…Сашо Йорданов пише във ФБ: „Оставката на Симеонов е пореден успех на руското лоби в българската политика. Все по-зависими от Кремъл – все по-зле! Съдба!“Мале, мале… Докъде се докарахме! Толкова да няма хора, че да съжаляваме за простака само защото е русофоб!Мартин Димитров се похвали, че с помощта на Светослав Малинов Демократична България е нанесла тежък удар на схемата Белене. С помощта на материали, изработени от Групата по енергетика на ДБ, Малинов успял да убеди ЕК че „Белене“ е \"нов проект\". Което означава, че цялата процедура трябва да започне от начало, защото след взрива във Фукушима вече има нови изисквания за ядрена безопасност на централите. Тя ще се точи с години, технологията и оборудването ще остареят безвъзвратно и това на практика означава да кажем чао на „Белене“.И сега, викат от ДБ, е ред на гражданското общество (ГО) да поиска окончателно спиране на „Белене“ и търсене на отговорност за прахосани стотици милиони!Лично ние малко се съмняваме ГО да го направи. Не за друго, а защото ГО има да търси отговорност за много други прахосани милиони, например за КТБ, та едва ли ще успее да се заеме веднага и с търсенето на милионите от „Белене“.Искам само да ви обърна внимание какво може да направи една малка партия. Една малка партия може да тури прът в колелата на един голям проект. Това е ползата от файдата от малките партии.Ало, пенсиите! Чета в пресата: Секс, сън и сланина пазят от грип. Обречени сте, братя. Идея нямам откъде ще намерите сланина. Най-евтината е вече 7 лв. килото. Освен да спите като мечките цяла зима. Да ви кажа, добре, че сте остарели вече, иначе щяхте да гушнете босилека млади. Ще ви отнесе първият щам, който мине тъдява. ", "date": "2018.11.26", "title": "Из делниците на един луд (19 – 23 ноември)"}
{"url": "https://offnews.bg/futbol/cherni-oblatci-na-gerena-predi-macha-s-dunav-692649.html", "text": "Неприятните новини за Левски след серията от три поредни поражения във всички турнири продължават, алармира Спортал.След снощната загуба с 1:3 на \"Герена\" от Ботев (Враца) \"сините\" ще трябва да се оправят в мача с Дунав без треньора Славиша Стоянович и титулярите Милош Цветкович и Хали Тиам. Срещата е на 1 декември от 17:30 часа.Славиша бе изгонен от скамейката заради бурни протести срещу решение на съдията Георги Кабаков и няма да води тима в идния двубой.Хали Тиам получи два жълти картон и напусна преждевременно терена, а Милош Цветкович е с натрупани 5 жълти картона и пропуска една среща.Така за мача с Дунав треньорът на \"сините\" ще трябва да избира техни заместници, а на десния бек Цветкович няма алтернатива и вероятно на тази позиция ще действа Ивайло Найденов. Тиам пък е твърд титуляр за Левски, като вероятно ще бъде заменен от Антони Белмонт.", "date": "2018.11.26", "title": "Черни облаци на \"Герена\" преди мача с Дунав"}
{"url": "https://offnews.bg/futbol/despodov-trenira-na-spetcialen-rezhim-692646.html", "text": "Крилото на ЦСКА Кирил Десподов бе натоварен значително през вчерашния ден. Футболистите, играли срещу Дунав, имаха възстановително занимание, но фланговият нападател се готвеше по индивидуална програма, информира “Тема Спорт”.Десподов не пътува за Русе, тъй като щабът предпочете да го предпази от усложняване на травмата. Крилото проведе специални упражение пред погледа на един от кондиционните треньори Кирил Динчев.Десподов трябваше да пази баланс върху гумени поставки, като се движи бързо по тях и в същото време докосва сензори. Тази тренировъчна система бе въведена наскоро в тима, а от няколко години се използва от най-големите клубове като Реал Мадрид и Байерн (Мюнхен).Десподов ще бъде готов за следващия шампионатен мач - със Славия на 2 декември от 17:00 часа. Той обаче ще трябва да внимава да не си изкара жълт картон в срещата, тъй като виси с 4. Ако бъде санкциониран срещу “белите”, Десподов ще е наказан за ключовия сблъсък с Лудогорец на “Армията” на 6 декември.", "date": "2018.11.26", "title": "Десподов тренира на специален режим"}
{"url": "https://offnews.bg/interviu/vinsant-kartajzar-ot-megaproduktciata-podvodnitcata-targoviata-e-bi-692390.html", "text": "\"Героят ми е от Цюрих, от семейство, което е свързано със света на оръжията\", разказва актьорът. Помни ли Винсънт оригиналния филм? \"О, да. Гледах го, когато бях на двайсет и няколко. Страхотно ми хареса.\"Сцените със Самюел Грийнууд са заснети почти изцяло в подводницата, която \"невероятно копие на оригиналната\", по думите на Картайзър. Декорът е консултиран с бивш служител на германския флот и прецизиран с изключително внимание към историческата достоверност.Дори за актьор с опита на Картайзър, тази продукция е мащабна по реализацията си. \"Снимахме във Франция, в Прага, в Малта. (...) Справиха се невероятно с организацията на толкова хора, които трябваше да се съберат в толкова клаустрофибично място. В Малта снимахме на две лодки - едната на котва, другата - в открито море, а в Прага беше репликата на вътрешността на подводницата, разположена сред красив декор с невероятно реалистични ефекти\", разказва актьорът.Как се готви за ролята? \"Всеки път, когато се впускам в нова роля, чета сценария няколко пъти и избирам как да я \"атакувам\". Направих и собствено проучване за живота на тези хора - печелещите от войната. С изненада научих колко много са американските корпорации и бизнесмени, които са инвестирали в договори, поддържащи войната и от двете ѝ страни. Например петролни компании, които са сключвали договори с нацистите, за да зареждат танковете, корабите и самолетите си. И дори в разгара на Втората световна война тези договори са били с предимство пред целите на правителството - например са позволявали танкери за противниците да бъдат зареждани с петрол, за да могат да зареждат самолетите. Имали са предимство пред военните намерения на Съединените щати. Попаднах на много интересна книга - със събрани статии на \"Ню Йорк таймс\" за Втората световна война. Тя показва по любопитен начин как цивилните граждани по онова време са научвали за войната в другите страни. Представих си, че и героят ми се е информирал по този начин за случващото се по света.\"Актьорът споделя, че днес, повече от когато и да било, публиката е взискателна към историите на екрана, умее да предвижда края им. Затова екипът подхожда изключително критично към реалистичното представяне на сюжета. \"Мисля, че хората, които биха гледали \"Подводницата\", искат да бъдат и интелектуално стимулирани от видяното. Вярвам, че ще оценят продукцията\", казва в заключение звездата.Премиерната дата по  на „Подводницата“ (Das Boot) - дългоочаквана ТВ копродукция на Bavaria Fiction, Sky Deutschland и Sonar Entertainment, e 26 ноември. Поредицата ще се излъчва в понеделниците от 22:00 часа, по два поредни епизода.Сериалът в 8 части е продължение на историята, разказана от супер успешния едноименен филм от 1981 г. Действието във филма приключва през декември 1941 г., а в сериала започва от 1942 г. И двете продукции са по романа на Лотар-Гюнтер Бухайм от 1973 г., но сериалът използва материал и от продължението на Бухайм от 1995 г. \"Крепостта\". Автентичен и верен на оригинала, новият сериал разказва много по-голяма история, която включва нова подводница, нов екипаж и нова мисия. Завладяващите сюжетни линии са две и се случват паралелно – по вода и на сушата.Das Boot e история за избор и оцеляване в осем части, заснета в Мюнхен, Ла Рошел, Прага и Малта. Изследва емоционалните терзания на героите на сушата и по вода и живота в безумната реалност на Втората световна война. Интернационален, дори и като ползвани езици, сериалът има звезден състав, в който участват Вики Крипс (Phantom Thread), Лизи Каплан (Masters of Sex), Том Влашиха (Game of Thrones), Винсънт Картайзър (Mad Men), Джеймс Дарси (Агент Картър на Marvel), Тиери Фремонт (Allied) и Рик Окон (Tatort).Автентичен и верен на оригинала, новият сериал започва там, където филмът на Волфганг Петерсен от 1981-а свършва, като разказва много по-голяма история, която включва нова подводница, нов екипаж и нова мисия. Завладяващите сюжетни линии са две и се случват парелелно – по вода и на сушата.В есента на 1942-а в окупирана Франция подводница U-612 се подготвя за първото си плаване. Водени от командир Клаус Хофман (родения в Бранденбург през 1989-а Рик Окон, който ви е познат и от „Отряд Хикс“ по Epic Drama), 40 млади мъже, затворени в металния съд, се отправят на първата си мисия във все по-бруталната война. Когато напрежението се покачва, личности се сблъскват и лоялността започва да се разпада.", "date": "2018.11.26", "title": "Винсънт Картайзър от мегапродукцията 'Подводницата': Търговията е била над националните интереси по време на войната"}
{"url": "https://offnews.bg/sviat/palna-bojna-gotovnost-zaradi-kerchenskia-protok-kak-se-stigna-do-konf-692650.html", "text": "Възобновено е движението на граждански кораби през Керченския проток, предаде ТАСС, цитирана от БТА.Разрешението за движение на корабите е било дадено около 04:00 ч. сутринта местно време. Няколко кораба вече са преминали безпрепятствено през протока.Движението през протока бе временно преустановено, след като три украински военни кораба - \"Бердянск\", \"Никопол\" и \"Яни Капу\", се опитаха да влязат от Черно море в Керченския проток, отделящ Крим от Русия.Междувременно министерството на отбраната на Украйна обяви, че въоръжените сили на страната са приведени в пълна бойна готовност по решение на началника на генералния щаб.\"Въз основа на решението на Съвета за национална сигурност и отбрана на Украйна за въвеждане на режим на военно положение, началникът на генералния щаб издаде заповед за привеждане на съединенията и частите на въоръжените сили в пълна бойна готовност\", се казва в съобщението, цитирано от БТА.Как се стигна до напрежението?Украйна направи стъпка към обявяване на военно положение, след като Русия задържа три украински кораба, принадлежащи на украинския флот. , предизвика безпрецедентна ескалация на напрежението в тази деликатна зона, обобщава Франс прес.Напрежението е такова, че Съветът за сигурност на ООН ще има извънредно заседание днес. То е поискано и от Украйна, и от Русия, като Москва пожела то да се проведе в 16 ч по Гринуич.През изминалата нощ Съветът за сигурност и отбрана на Украйна, свикан извънредно, предложи на украинския президент Петро Порошенко да въведе военно положение за 60 дни. Това решение трябва да бъде одобрено от украинския парламент, чиято извънредна сесия е предвидена за по-късно днес.На заседанието на украинския Съвет за сигурност и отбрана президентът Порошенко осъди \"налудничавия акт на Русия срещу Украйна\" и увери, че \"атаката е била преднамерена\". \"Военното положение не означава обявяване на война\" на Русия и ще бъде \"въведено единствено с цел защита\", допълни той.Напрежението между Украйна и Русия около Азовско море ескалира вчера, когато Киев обвини Русия, че е ударила украински кораб и е блокирала достъпа до морето, намиращо се между Крим и Източна Украйна. Ситуацията бързо ескалира. Украйна обвини вчера вечерта руснаците, че са задържали три украински кораба, след като са стреляли по тях в тази стратегическа зона. Корабите - два блиндирани катера - \"Бердянск\" и \"Никопол\", и влекачът \"Яни Капу\" - се опитваха да влязат от Черно море в Керченския проток, отделящ Крим от Русия, на входа на Азовско море. От общо 23 военни на корабите, шестима са били ранени в конфронтацията, като двама са в сериозно състояние, според украинската армия, припомня БТА.Русия потвърди задържането на корабите и \"използването на оръжия\", обвинявайки украинските плавателни съдове, че \"са извършили незаконни дейности в руските териториални води\" и споменавайки за трима ранени украинци.Говорителката на руското външно министерство Мария Захарова разкритикува \"бандитските действия\" на Украйна. Тя каза, че първо е имало провокации, после силен натиск и после обвинения за агресия от страна на Украйна.Украинската флота каза, че е предупредила Русия предварително за маршрута на трите задържани кораба. Според нея корабите са прекарали няколко часа в Керченския проток, докато петролен танкер, разположен под Кримския мост, който преминава над протока, е блокирал достъпа до него.Този проток, който е единственият път по вода между Черно и Азовско море, е стратегическа ос от първостепенно значение както за Русия, така и за Украйна.\"Очакваме от Русия да възстанови свободното движение в протока и призоваваме всички страни да действат с максимално въздържание, за да се стигне до незабавна деескалация на ситуацията\", призова ЕС. НАТО също призова за сдържаност и деескалация. Украинският министър на външните работи Павло Климкин призова Запада да сформира коалиция, която да устои на актовете на агресия на Русия.Русия претендира върху контрола на водите край Крим след анексията на полуострова през 2014 г. Киев и Западът обвиняват Москва, че \"възпрепятства\" умишлено навигацията на търговски кораби през Керченския проток.Трудности се появиха и с изграждането на породилия полемика 19-километров мост в Керченския проток. Разполагането на арките на моста през 2017 г. започна да пречи на преминаването на част от корабите. Тази година руските граничари започнаха да задържат кораби, официално с претекст за проверки.Киев смята, че Москва може да стигне до подготовката на офанзива срещу град Мариупол на брега на Азовско море, който е последният град под контрола на украинските власти в източната част на Украйна.В конфликта в Източна Украйна между украинските сили и проруските сепаратисти загинаха 10 000 души за четири години. Киев и Западът обвиняват Москва, че подкрепя военно сепаратистите. Москва отхвърля тези обвинения въпреки многото доказателства, отбелязва Франс прес.", "date": "2018.11.26", "title": "Пълна бойна готовност заради Керченския проток. Как се стигна до конфликта между Украйна и Русия?"}
{"url": "https://offnews.bg/kultura/pochina-genialniat-rezhisior-bernardo-bertoluchi-692655.html", "text": "На 77-годишна възраст от рак почина режисьорът Бернардо Бертолучи, съобщиха световните агенции. Той е носител е на награди „Бодил“, „Златна палма“, „Сезар“, „Златна камера“, „БАФТА“, две „Европейски филмови награди“, 2 награди „Златен глобус“ и 2 награди „Оскар“.Има звезда на Холивудската алея на славата от 2013 г.Известни филми, режисирани от него, са „Сухата кумица“, „Конформистът“, „Последно танго в Париж“, „Последният император“, „Открадната красота“, „Мечтатели“ и други.Бертолучи е роден е на 16 март 1940 година в Парма, Италия, в семейството на Нина и Атилио Бертолучи. Баща му е поет и филмов критик, майка му е учителка. Започва да пише стихове още на 12 години и скоро печели няколко престижни награди.Завършва литература и философия. След това отива в Рим, където е помощник на Пиер Паоло Пазолини във филма „Безделник“ през 1961 г. На 22 години заснема първия си филм „Сухата кумица“.През 1972 г. заснема „Последно танго в Париж“ с участието на чуждестранни актьори в главните роли (Марлон Брандо, Мария Шнайдер). Филмът се счита за скандален, с оглед на секс сцените, които съдържа. След първата му прожекция в Ню Йорк е цензуриран както в САЩ, така и в Италия. От 1976 до 1981 г. е спрян от екрана.По-нататък Бертолучи се връща към интимната тематика от по-рано. През 1996 г. заснема „Открадната красота“, последван от филма „Мечтатели“.", "date": "2018.11.26", "title": "Почина гениалният режисьор Бернардо Бертолучи"}
{"url": "https://offnews.bg/tenis/dominik-tijm-nadal-ne-te-ostavia-da-dishash-kogato-igrae-na-klej-692658.html", "text": "Световният номер 8 в мъжкия тенис Доминик Тийм сподели, че турнирът от Големия шлем \"Ролан Гарос\" остава едно от любимите му места за игра.Австриецът имаше две поредни загуби на полуфинал, преди да стигне до мача за титлата през този сезон, но там отстъпи на Рафаел Надал.\"Неописуеми спомени. Не само за финала, играх три поредни полуфинала в Париж! Това е изключително. Париж е градът, в който съм постигал най-много досега. Винаги се радвам да се върна там, независимо от причината.Отвратително е да играеш срещу Надал на клей, не те оставя да дишаш. В Рим и Мадрид е малко по-лесно да му се противопоставиш, тъй като кортовете са по-малки и по-бързи.На Ролан Гарос обаче, особено на \"Филип Шатрие\", кортът е толкова голям… Ако не покажеш най-добрия си тенис и не играеш сензационно е много трудно да правиш уинъри срещу него.Тази година се борих от началото до края на финала. В началото мачът всъщност бе доста отворен, докато той не започна да показва защо вече имаше 10 титли от Ролан Гарос на сметката си\", каза Тийм.", "date": "2018.11.26", "title": "Доминик Тийм: Надал не те оставя да дишаш, когато играе на клей"}
