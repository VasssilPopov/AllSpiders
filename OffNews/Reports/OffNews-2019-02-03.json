{"url": "https://offnews.bg/izvan-terena/grigor-dimitrov-poseti-i-rilskia-manastir-696856.html", "text": "Най-добрият ни тенисист Григор Димитров продължава да обикаля България, докато се възстановява от контузия в рамото. Този път хасковлията посети Рилския манастир.Гришо е разгледал свещеното място в компания на майка си Мария, мениджъра си Георги Стоименов и неговата съпруга и легенда на женския ни тенис Катерина Малеева.\"Прекарах си невероятно, разглеждайки Рилския манастир със семейство и приятели. България е пълна с толкова много история и красота, а искам да видя всичко. Къде да отида после?”, пита Димитров в официалния си профил в социалната мрежа Инстаграм.Поради контузията в рамото Григор реши да откаже да се подвизава в тенис турнирите в София и Ротердам, като ще се завърне на корта за събитието от сериите АТР 500 в Акапулко, започващо на 25 февруари.", "date": "2019.02.03", "title": "Григор Димитров посети и Рилския манастир"}
{"url": "https://offnews.bg/politika/ekaterina-zaharieva-shte-uchastva-v-v-ta-sreshta-na-vanshnite-ministri-696836.html", "text": "Вицепремиерът и министър на външните работи Екатерина Захариева ще участва на 4 февруари в Брюксел в V-та среща на външните министри Европейски съюз-Лига на арабските държави.Целта на срещата е да бъде направен преглед на отношенията между страните от ЕС и ЛАД и да бъдат обсъдени общи усилия за решаване на регионални въпроси от взаимен интерес. Във фокуса на разговорите ще бъде включително политическото сътрудничество в контекста на Близкоизточния мирен процес и ситуацията в Сирия. Министрите ще обсъдят и подготовката на предстоящата Първа среща на високо равнище ЕС-ЛАД, която ще се състои на 24-25 февруари в Египет.Петата среща на външните министри ЕС-ЛАД ще бъде съпредседателствана от върховния представител на ЕС по въпросите на външните работи и политиката на сигурност Федерика Могерини и от генералния секретар на ЛАД Ахмед Абул Гейт.Създадена на 22 март 1945 г., ЛАД е една от най-старите регионални политически организации в света. Последната, Четвърта министерска среща ЕС-ЛАД се състоя на 20 декември 2016 г. в Кайро.", "date": "2019.02.03", "title": "Екатерина Захариева ще участва в V-та среща на външните министри ЕС-ЛАД"}
{"url": "https://offnews.bg/obshtestvo/ogranichavat-dvizhenieto-v-tunel-traianovi-vrata-zaradi-remont-na-os-696838.html", "text": "На 4 февруари, от 9:30 ч. до 15:30 ч., движението в тунел „Траянови врата“ на АМ „Тракия“ в посока София ще се осъществява в изпреварващата лента поради ремонт на осветителната система.Ремонтните дейности ще се извършват при благоприятни метеорологични условия.Необходимо е шофьорите да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ – , както и по всяко време от денонощието на тел. 0700 130 20 в АПИ.", "date": "2019.02.03", "title": "Ограничават движението в тунел 'Траянови врата' заради ремонт на осветителната система"}
{"url": "https://offnews.bg/kultura/emblematichnata-rok-zvezda-na-rusia-stas-namin-spetcialen-gost-na-so-696834.html", "text": "Известният руски продуцент, художник, композитор, фотограф и режисьор Стас Намин ще гостува в България през март по време на София Филм Фест.Стас НАМИН (Анастас Алексеевич Микоян) е роден в Москва, през 1951 година. Още на 10-годишна възраст Стас постъпва в Суворовското военно училище, където учи 7 години, след което се записва в Института за чуждестранни езици и скоро след това се премества в Московския държавен университет, където учи литература и философия до 1978 година. През 1983 завършва курс за сценарий и режисура в „Госкино“.Интересът на Стас Намин към рок музиката започва още през 60-те години на миналия век, докато учи в Суворовото училище – през 1964 създава първата си рок група, а през 1969 се ражда група „Цветя“ („Цветы“), с която Стас става истински популярен в меломанските и изобщо в културните среди. С група „Цветя“ Стас създава много музикални хитове, а също така организира едни от най-големите независими международни музикални и културни фестивали в Русия.Стас Намин създава и първия Московски симфоничен оркестър, както и спектакъла „Балет на леда“ („Москва върху лед“) – първият по рода си мюзикъл върху лед в Русия. След 2000 година творецът с неизчерпаем талант и многобройни артистични търсения се посвещава на театъра, където създава пиеси за съвременна музикална драма, а също и арт-проекти с авторски снимки, които представя в световни галерии и музеи. В този период създава и поредица от документални филми, между които „Древните храмове на Армения“, „Истинската Куба“, „Free to Rock“, и композира филмова музика.Едно от най-харесваните места, превърнало в център за съхранение на националната култура, в място, където хората могат да се срещнат със световния шоу-бизнес, а също и в символ на авангардните млади хора в Русия, е Центъра Стас Намин (SNC), създаден през 1987 година и разположен в парка за отдих и култура Горки. Сред специалните гости на този център са звездите Робърт Де Ниро, Арнолд Шварценегер, Куинси Джоунс, легендарните Pink Floyd, U2 и много други. За този център Франк Запа снима филм, а хитовата песен на Scorpions от годините промяната в Източна Европа – „Wind of Change“ е посветена на духа на свободата, който витае в Центъра Стас Намин!Стас Намин ще представи лично на София Филм Фест филмите „Free to Rock“ и „Истинската Куба“, както и филма на Кирил Серебренников „Лято“.", "date": "2019.02.03", "title": "Емблематичната рок звезда на Русия Стас Намин - специален гост на София Филм Фест"}
{"url": "https://offnews.bg/futbol/kiril-despodov-mozhe-da-debiutira-za-kaliari-oshte-utre-696840.html", "text": "Бившият футболист на ЦСКА и настоящ такъв на Каляри България Кирил Десподов може да направи своя мечтан дебют в италианската Серия А още утре.Бързоногият нападател попадна в групата на новия си тим за домакинския мач с Аталанта, който започва в понеделник от 22.00 часа българско време.Както е известно, Десподов беше представен официално вчера и сподели, че се чувства готов за игра.Нападателят беше приет радушно от останалите играчи на Каляри и набързо завърза нови приятелства, което със сигурност ще му помогне да се ориентира бързо в италианския футбол.", "date": "2019.02.03", "title": "Кирил Десподов може да дебютира за Каляри още утре"}
{"url": "https://offnews.bg/zimni/balgarska-pobeda-v-balkanskata-kupa-po-ski-biagane-v-pigadia-696831.html", "text": "След Купа Самоков, състезатели от националния отбор по ски бягане отпътуваха за участие в Балканска купа по ски бягане в Пигадия.Победител в първия състезателен ден на 10 км свободен стил е Мартин Пенчев от СКСБ Узана 2007 с време 27:24.07 минути, а на 3-то място се класира Тодор Малчов от Банско с време 28:32.08.Александър Огнянов от СК Рилски скиор се класира 6-ти с време 29:50.05. При мъжете участваха 24 състезатели от Сърбия, Босна и Херцеговина, Македония, Лихтенщайн, България и страната домакин Гърция.При жените на 5 км свободен стил стартира Лидия Нанова от СК Атлас, тя се класира 9-та от 15 финиширали състезатели с време 18:46.01 на 3. 28 минути от победителката Ведра Малеч от Хърватия.В това състезание не стартираха Никола Виячев, които след купа Витоша лекува възпаление на ахилес, а Калина Недялкова поради простудно заболяване.", "date": "2019.02.03", "title": "Българска победа в Балканската купа по ски бягане в Пигадия"}
{"url": "https://offnews.bg/obshtestvo/parlamentat-poluchi-antinagradata-golemiat-brat-za-narushavane-na-li-696839.html", "text": "Парламентът се сдоби с антинаграда за нарушаване на личната неприкосновеност, предаде БГНЕС. Призът беше връчен от Фондация \"Програма Достъп до Информация\" и \"Интернет Общество - България\" на церемония в литературен клуб \"Перото\".Отличията \"Големият Брат\" (Big Brother) се присъждат всяка година на различни държавни структури, частни компании или отделни личности, които са нарушили правото на лична неприкосновеност и защитата на личните данни.В категория \"държавна организация\" носител на статуетката за 2019 г. стана българският парламент. Причината беше наскоро гласуваният от депутатите Закон за личните данни, в който бяха въведени специални критерии за журналисти и медии, които те трябва да спазват, за да не се нарушават личните данни на хората.Според медийния експерт Георги Лозанов критериите са добри, тъй като действително помагат за защитата на данните. Той обаче смята, че те могат да имат и страничен ефект, а именно да нарушат правото на свобода на словото, превръщайки се в предписания за действия при упражняване на журналистическата професия, които са фактически цензура.Наградата не е толкова за самите критерии, които са в защита на личните данни, колкото за това, че не е предвиден риск те да се превърнат в заплаха за свободата на словото, обясни Лозанов.В категорията \"частна организация\" антиотличието отиде при \"Център за обучение на педагогически специалисти\" ЕООД заради техен гаф, довел до голям теч на лична информация, при който са били засегнати над 9 000 ученици и над 2 000 родители.Анти-наградите „Големият брат” са учредени от международната неправителствена организация за защита на личните права Privacy International. ", "date": "2019.02.03", "title": "Парламентът получи антинаградата 'Големият брат' за нарушаване на личната неприкосновеност"}
{"url": "https://offnews.bg/tenis/stan-vavrinka-zapochva-nadprevarata-v-sofia-v-ponedelnik-696843.html", "text": "Една от звездите на турнира по тенис Sofia Open - Станислас Вавринка ще изиграе първия си двубой в надпреварата в понеделник (4 февруари) вечерта. Швейцарецът ще се изправи срещу Мариус Копил (Румъния), а двубоят ще се играе не преди 18:00 часа. Утре участие в турнира ще вземе и младият талант Адриан Андреев, който ще срещне Матю Ебдън не преди 16:00 часа.В първия ден от седмицата ще се изиграят и последните 4 двубоя от квалификациите. По-рано днес първият български представител на Sofia Open отпадна. Сергей Стаховски надделя без проблеми над Габриел Донев на старта на квалификациите след 6:1, 6:2.Централен корт, начало 12:00 часа:Яник Маден (Германия) – Франко Шкугор (Хърватия)Лукаш Лацко (Словакия) или Александър Лазаров (България) – Рудолф Молекер (Германия) или Лука Вани (Италия) Адриан Андреев (България) – Матю Ебдън (Австралия) Мариус Копил (Румъния) – Стан Вавринка (Швейцария)Корт 1, начало 12:00 часа: Стефано Травалия (Италия) – Егор Герасимов (Беларус)Серхий Стаховски (Украйна) – Даниел Брандс (Германия)", "date": "2019.02.03", "title": "Стан Вавринка започва надпреварата в София в понеделник"}
{"url": "https://offnews.bg/zimni/strahoten-vtori-skok-na-kamil-stoh-mu-donese-pobedata-v-oberstdorf-696844.html", "text": "Камил Стох спечели състезанието по ски скокове за Световната купа в германския град Оберстдорф. Трикратният олимпийски шампион вървеше едва пети след първия полет, когато записа 214,5 метра, но при второто завъртане (227,5) бе много убедителен и събра 413,2 точки. Така полякът стигна до първата си победа в Световната купа от месец март 2018 година.Евгени Климов остана втори. Руснакът прелетя 220,5 метра, а при втория си опит - 223,5. Така той събра на сметката си 407,9 точки. Друг полски представител, Давид Кубацки (405.4), завърши на третото място.Иначе за 25-годишния Климов това е трети подиум на етапите на Световната купа в кариерата си. През 2017 година той става трети в Инсбрук, Австрия, а през ноември 2018 печели в полския град Висла.Владимир Зографски отпадна в квалификациите. Българинът направи много слаб скок с едва 137,5 метра, които му донесаха само 94,7 точки. Те му отредиха 57-о място от 59 състезатели. В генералното класиране за Световната купа едноличен лидер остава японската сензация Рьою Кобаяши с 1380 точки, следван от Стох с 929. Австриецът Щефан Крафт е трети с 917 пункта.", "date": "2019.02.03", "title": "Страхотен втори скок на Камил Стох му донесе победата в Оберстдорф"}
{"url": "https://offnews.bg/tenis/aleksandar-lazarov-pokaza-harakter-i-se-klasira-za-vtoria-kvalifikatci-696847.html", "text": "Националът на България за Купа \"Дейвис\" Александър Лазаров постигна първата си победа на турнира Sofia Open. Софиянецът се наложи със 7:6 (5), 6:2 над Лукаш Лацко в двубой, който продължи час и половина.В първия сет Лацко проби в третия гейм, но в осмия Лазаров върна пробива и в крайна сметка се стигна до тайбрек вкойто нашенецът спечели след един единствен минипробив, след като през останалото време двамата си взеха точките.Във втората част Лазаров стартира фантастично и спечели първите 4 гейма. При 5:2, когато сервира за успеха, българинът пропусна 7 мачбола, но при осмия открил се шанс не възползва и затвори срещата.\"Чувствам се невероятно. Това е най-голямата победа в кариерата ми до момента\", каза Лазаров след края на двубоя в зала \"Арена Армеец\" в София.Във финалния втори квалификационен кръг в понеделник Лазаров ще играе с победителя от двубоя Рудолф Молекер – Лука Вани.", "date": "2019.02.03", "title": "Александър Лазаров показа характер и се класира за втория квалификационен кръг на Sofia Open"}
{"url": "https://offnews.bg/tenis/gael-monfis-v-balgaria-nepredskazuemo-e-koj-shte-specheli-sofia-open-696855.html", "text": "Гаел Монфис е поредната голяма звезда, която пристигна в България за участие в изключително силното четвърто на тенис турнира Sofia Open. Френският тенисист е придружаван от Елина Свитолина, която ще го подкрепя по време на битките в София. Така в \"Арена Армеец\" ще присъства и най-актуалната звездна двойка в световния тенис елит – Монфис и Свитолина.При пристигането си на българска земя Гаел сподели, че очаква изключителни битки в София, където още на старта ще трябва да се изправи срещу финалиста от 2016 г. Виктор Троицки.\"Чувствам се прекрасно. Отпочинах добре след участието ми на Откритото първенство на Австралия. Очаквам изключително труден първи двубой срещу опитен съперник като Виктор Троицки. Надявам се, че съм готов за него. Турнирът е много силен, участниците на Sofia Open са изключителни. Очаквам да се получат много качествени двубои тази година. Тук са някои oт най-актуалните млади звезди, също и изключително качествени опитни състезатели. Непредсказуемо е кой ще спечели титлата. Аз съм тук, за да спечеля възможно най-много мачове\", каза Монфис.Французинът е поставен под №7 в основната схема в София, а при успех над Троицки ще срещне във втория кръг спечелилия срещата Ласло Джере – Михаил Кукушкин.В София вече е и мениджърът на Елина Свитолина и Данийл Медведев – Стефан Гюров, който ръководи агенция Top Five Management.\"Очертава се изключително силен турнир. Очакват ни много интересни двубои. Това е добре за целия български тенис, защото в София ще видим страхотни играчи. Елина не за първи път идва в столицата ни. Тя беше тук за Турнира на шампионките на WTA преди няколко години. Елина и цялото ѝ семейство обичат София.Мисля, че тя ще бъде с баща си през седмицата. Сигурно ще подкрепя и Гаел. Елина е доста популярна сред българските фенове и вероятно ще има среща с тях. Кой е фаворит за трофея? Данийл Медведев, но и Карен Хачанов е в невероятна форма. Вавринка ще иска да се докаже в София. От Гаел Монфис също може да се очакват изненади“, коментира Гюров.", "date": "2019.02.03", "title": "Гаел Монфис в България: Непредсказуемо е кой ще спечели Sofia Open"}
{"url": "https://offnews.bg/ot-vas/vie-razkazvate-uriah-heep-30-godini-po-rano-696845.html", "text": "Култовота хард рок банда Uriah Heep първа пробива \"желязната завеса\" през 1988 г. и прави турне в 25 български града. Връзката на рок легендите с България винаги е била изключително силна и емоционална. Помолихме ви да разкажете спомените си от първото идване на групата в България, а двама от вас ще спечелят покани за предстоящия концерт на 6 февруари 2019 г. в зала \"Универсиада\".Публикуваме част от незабравимите ви преживявания:Следва продължение...", "date": "2019.02.03", "title": "Вие разказвате: Uriah Heep 30 години по-рано"}
{"url": "https://offnews.bg/sviat/maduro-vazmozhno-e-da-se-stigne-do-grazhdanska-vojna-696846.html", "text": "Възможно е да се стигне до гражданска война във Венецуела, намекна президентът Николас Мадуро в интервю за телевизия \"Ла Секста\", цитирано от ДПА.Никой не може да каже със сигурност какъв е рискът от подобен сценарий, заяви президентът в интервюто, което предстои да бъде излъчено тази вечер. \"Всичко зависи от степента на лудост и агресивност на северните империалисти (САЩ) и техните западни съюзници\", заяви Мадуро.Остават само няколко часа до изтичане на осемдневния краен срок, който седем страни от ЕС дадоха на Мадуро, за да обяви нови избори. Те заявиха, че след изтичането му ще признаят за президент опозиционния лидер Хуан Гуайдо, председател на парламента.\"Не приемаме ултиматуми от никого\", подчерта Мадуро в интервюто, коментирайки натиска на европейските страни.На 23 януари Гуайдо се самообяви за временно изпълняващ длъжността президент. Той беше признат незабавно от САЩ и много други страни, припомня Ройтерс.По-рано днес Доналд Тръм заяви, че не изключва използването на военна сила срещу Венецуела.", "date": "2019.02.03", "title": "Мадуро: Възможно е да се стигне до гражданска война"}
{"url": "https://offnews.bg/temida/ombudsmanat-maia-manolova-otnovo-na-sad-s-toplofikatcia-sofia-ead-696833.html", "text": "Омбудсманът Мая Манолова ще участва в понеделник, 4 февруари 2019 г., от 9.30 ч. в заседанието на Административен съд София-град, Второ отделение, 25 състав, по жалба срещу решение на изпълнителния директор на „Топлофикация София“ ЕАД, с което бе отказан достъп до обществена информация.Припомняме, че на 7 октомври 2016 г. общественият защитник поиска отговор на десет въпроса по Закона за достъп до обществена информация (ЗДОИ). В рамките на 14-дневния срок омбудсманът не получи изрично решение съгласно законовите изисквания. Вместо това, от „Топлофикация София“ ЕАД изразиха писмено становище, в което се твърди, че поисканата информация и субекти не попадат в приложното поле на ЗДОИ. В жалбата си до Административния съд Манолова подчерта, че „топлофикационното дружество е в кръга на задължените субекти съгласно ЗДОИ, тъй като представлява публичноправна организация по смисъла на закона“. Освен това тя е категорична, че „исканата информация е „обществена“ по смисъла на ЗДОИ; не са спазени изискванията за форма на отказа; исканата информация не съдържа търговска тайна; налице е надделяващ обществен интерес“. Омбудсманът поиска от монополното дружество информация по ЗДОИ, след като Конституционният съд отхвърли искането за противоконституционност на разпоредби в Гражданския процесуален кодекс и Данъчно-осигурителния процесуален кодекс. Става дума за т.нар. „юрисконсултски възнаграждения“, които „Топлофикация“ прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР.По информация на обществения защитник над 15 млн. лева е събрало дружеството от потребителите в столицата само през 2015 година чрез започнатите дела срещу 21 хиляди столичани. В тези производства дружеството е поискало минимум 300 лева пред съда, 350 лева пред частен съдебен изпълнител, дължими са и 300 лева по исковото производство.През 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство.", "date": "2019.02.03", "title": "Омбудсманът Мая Манолова отново на съд с 'Топлофикация София' ЕАД"}
{"url": "https://offnews.bg/kultura/oskari-2019-roma-specheli-nagrada-goia-za-naj-dobar-latinoamerika-696853.html", "text": "Мексиканската лента „Рома\", която е сред фаворитите за спечелване на „Оскар\"-и, бе избрана за най-добър латиноамерикански филм на церемонията за наградите „Гоя\" в Севиля, Испания, съобщава БТА.Черно-белият филм на мексиканеца Алфонсо Куарон вече спечели \"Златен лъв\" на кинофестивала във Венеция, два \"Златни глобуса\" и четири отличия на Американското национално дружество на филмовите критици. „Рома\" е с 10 номинации за „Оскар\", които ще бъдат връчени на 24 февруари в Холивуд.Отличието за най-добър филм бе присъдено на „Шампиони\" на Хавиер Фесер. Тази лента събра най-много зрители в киносалоните в Испания миналата година.Наградата за най-добър режисьор получи Родриго Сорогойен за „Кралството\", приза за най-добър актьор - Антонио де ла Торе за същия филм, а отличието за най-добра актриса - Суси Санчес за „Неделно заболяване\".Режисьорът на „Рома” Алфонсо Куарон бе обявен за най-добър режисьор и на друга церемония – тази по връчването на наградите на Гилдията на режисьорите.", "date": "2019.02.03", "title": "Оскари 2019: 'Рома' спечели награда 'Гоя' за най-добър латиноамерикански филм"}
{"url": "https://offnews.bg/obshtestvo/sriv-v-informatcionna-sistema-e-sprial-tovarnite-avtomobili-na-gkpp-g-696835.html", "text": "Заради срив в митническата система днес на ГКПП \"Гюешево\" е имало проблем с пропускането на товарни автомобили.Сривът е възникнал преди обяд, но вече е отстранен, уточниха от граничния пункт. Заради него е имало и колони от чакащи тирове.Проблемът е бил в митническата информационна система \"Пътни такси\" \"Транзитно преминаване\", която не позволявала обработката на документите", "date": "2019.02.03", "title": "Срив в информационна система е спрял товарните автомобили на ГКПП \"Гюешево\""}
{"url": "https://offnews.bg/obshtestvo/evgenia-baneva-se-kandidatira-za-evrodeputat-696854.html", "text": "Инициативен граждански комитет издига кандидатурата на Евгения Златева Банева за участие в изборите за Европейски парламент. Това оповести днес във Фейсбук съпругът ѝ Николай Банев.От 13 декември 2018 г. съпрузите Баневи са в ареста след решение на Специализирания апелативен съд. Семейството бизнесмени бяха предадени от френските власти на разследващия екип от Специализираната прокуратура на 6 декември 2018 г. Според прокуратурата от 2005 г. насам те са укрили десетки милиони данъци и изпрали повече от 1 млрд. лв.Евгения Банева за втори път се кандидатира за евродепутат. На предишните избори тя получи малко над 6000 гласа или 0.276% от гласовете на избирателите.", "date": "2019.02.03", "title": "Евгения Банева се кандидатира за евродепутат"}
{"url": "https://offnews.bg/sviat/tramp-zaiavi-che-ne-izkliuchva-izpolzvaneto-na-voenna-sila-sreshtu-ve-696832.html", "text": "Възможно е САЩ да прибегнат до военна сила във Венецуела, заяви американският президент Доналд Тръмп в интервю за телевизия Си Би Ес, цитирано от Ройтерс.Той отказа да уточни при какви условия може да се стигне до подобен сценарий, но подчерта, че такава възможност определено съществува.Тръмп подчерта, че американският флот в района и военната авиация могат много бързо да дислоцират войски, където е необходимо. Американските военни от Афганистан ще бъдат изтеглени и там ще остане съвсем малък контингент.Президентът на САЩ съобщи също, че преди няколко месеца е отказал да се срещне с венецуелския президент Николас Мадуро, \"защото ситуацията вече беше стигнала прекалено далеч\".По-рано през седмицата държавният глава на Венецуела отправи видео обръщение към американците, в което ги призова да избегнат война като тази във Виетнам, като \"спрат\" Доналд Тръмп.", "date": "2019.02.03", "title": "Тръмп заяви, че не изключва използването на военна сила срещу Венецуела"}
{"url": "https://offnews.bg/futbol/mesi-s-raztezhenie-na-bedren-muskul-no-niama-da-propusne-el-klasiko-696811.html", "text": "Контузията на живата легенда на Барселона Лионел Меси след драматичното равенство срещу Валенсия (2:2) не е сериозна. В средата на второто полувреме нападателят получи удар в дясното бедро и поиска медицинска помощ. Той беше извън терена за няколко минути, но се върна и доигра мача, въпреки че видимо изпитваше дискомфорт.\"Още не знам какво точно е състоянието на Меси. Мисля, че става дума за разтежение на бедрен мускул, но не е нещо сериозно. Повече яснота ще имаме след допълнителните прегледи утре. Ако Лео беше поискал да го сменя, щях да го направя, но той реши да продължи\", каза треньорът на Барселона Ернесто Валверде.Испанските медии са единодушни, че Меси ще бъде на линия още в сряда, когато Барселона посреща Реал Мадрид в първи полуфинал от турнира за Купата на Испания. Реваншът пък ще се играе на 27 февруари на \"Сантиаго Бернабеу\".Иначе първото попадение на аржентинеца снощи бе от дузпа. Реализирайки 11-метровия наказателен удар, аржентинският техничар се превърна в третия футболист след Уго Санчес и Кристиано Роналдо с 50 или повече вкарани дузпи в Ла Лига.Интересната статистика продължава с това, че Меси има гол или асистенция във всеки от последните си 16 мача в Ла Лига, има общо 29 попадения от началото на сезона в 27 изиграни мача, разписа се в 9 поредни двубоя, а освен това е бил точен 6 пъти с удари извън наказателното поле - повече от всеки друг футболист първенствата от топ 5 в Европа.", "date": "2019.02.03", "title": "Меси с разтежение на бедрен мускул, но няма да пропусне Ел Класико"}
{"url": "https://offnews.bg/bojni/kubrat-pulev-mozhe-da-se-izpravi-sreshtu-finlandetc-v-kraia-na-mart-696809.html", "text": "Звездата ни в профибокса Кубрат Пулев съвсем скоро ще се качи на ринга. Българинът ще се бие с финландеца Роберт Хелениус на 23 март в зала \"Форум\" в Ингълууд, Калифорния, съобщава \"Boxrec\".Битката в онлайн изданието за статистика обаче е със звездичка, което показва, че не всичко още е на 100 процента сигурно. Ако двете страни се договорят, то този двубой ще бъде подгряващ на реванша между световния шампион на WBC в категория супер перо между Мигел Берчелт и бившия шампион Франсиско Варгас.Съвсем наскоро Пулев обяви, че следващият му мач ще бъде именно на 23 март в Калифорния. Името на неговия съперник досега обаче оставаше тайна.Роберт Хелениус има 30 мача на професионалния ринг. От тях 28 победи (17 нокаута) и 2 загуби. 35-годишният финландец е висок 2 метра и тежи 113 килограма.", "date": "2019.02.03", "title": "Кубрат Пулев може да се изправи срещу финландец в края на март"}
{"url": "https://offnews.bg/obshtestvo/kzp-zabrani-na-veriga-za-tehnika-da-krie-che-prahosmukachka-robot-ne-696810.html", "text": "Върховният административен съд потвърди заповед на Комисията за защита на потребителите (КЗП) за забрана на нелоялна практика на голяма верига за техника, която е продавала роботизирана прахосмукачка без да информира клиентите, че не е предназначена за почистване на черни настилки, тъй като може да не функционира правилно.След намесата на контролния орган търговецът е добавил тази важна информация върху етикета на уреда с останалите му съществени технически характеристики, съобщава КЗП.Проверката на КЗП е по повод жалба на потребител, който е закупил въпросната прахосмукачка на стойност 679,00 лв. от „Техномаркет България“ АД и е установил, че по време на работа тя не заобикаля мебелите, а се блъска в тях, което е необичайно. Затова се е свързал с производителя, който го информирал, че продуктът не може да се ползва на черен под, тъй като той смущава сензорите.По думите на потребителя при продажбата той не е бил запознат нито чрез етикета, нито от служителите на търговския обект с тази важна техническа характеристика. Информацията за това, че роботът не е подходящ за употреба на черен под, се съдържа единствено в инструкциите за употреба, които са запечатани в кашона и следователно – достъпни за клиентите едва след покупката. Това е констатирано и от инспекторите на КЗП – че никъде в магазина не е представена по ясен и разбираем начин инструкция за ползване, комплектовка и поддръжка на продукта, за което на търговеца е съставен акт.КЗП съветва потребителите: - При покупката на електрически уреди да изискват информация за съществените им характеристики ;- Да настояват за инструкции за употреба и поддръжка;- Да се запознаят с указанията на производителя за въвеждане в експлоатация, ползване и поддържане на уреда и да ги спазват стриктно, за да го ползват по-дълго време.Препоръките към търговците са да информират, каквото задължение имат по закон, клиентите си преди продажбата за всички съществени характеристики на предлаганите уреди; да предоставят достъпни инструкции за ползване и поддръжка на уреда преди покупката, а информацията да е ясна и на български език.", "date": "2019.02.03", "title": "КЗП забрани на верига за техника да крие, че прахосмукачка робот не работи върху черни повърхности"}
{"url": "https://offnews.bg/politika/elena-joncheva-zapisat-s-banov-e-avtentichen-imame-zashtiten-svidete-696815.html", "text": "Нямам съмнение, че записът с Боил Банов е автентичен. Не допускам, че източникът ми на информация е подал грешна информация. Имаме и документи, които го потвърждават, заяви депутат от БСП Елена Йончева за  в предаването \"Тази сутрин\" на .От записа излиза, че настоящият министър на културата Боил Банов, тогава зам.-министър, се е опитва да спести голяма сума за неустойки на фирмата изпълнител на проекта за реконструкция на Ларгото.\"Този запис е направен от човек, който е присъствал на тези разговори. Ние имаме защитен свидетел, има свещено право да не го разкриваме. Той ще даде показания. Аз няма да го издам. Прави се опит да се обсъжда личността на свидетеля. Свидетелят няма значение какъв е, единственото важно е истина ли е информацията, която се поднася, каза Елена Йончева. - Ние сме провели много голяма работа с документи. Не може да ме е подвел, защото разполагаме с документи. В записа ние чуваме как г-н Банов говори, че трябва да се спре строителството по независими от строителя причини, за да не започне дело и да не бъдат взети тези 700 хил. лева.\"В понеделник официално сигналът ще бъде внесен в ОЛАФ и специализираната прокуратура, съобщи тя.По думите на депутата от БСП скандалът „Ало, Банов съм\" е продължение на „Ало, Ваньо\". \"Това е модел на управление. Няма чувство за справедливост в тази държава\", коментира Йончева.„Записът, който трае 17 минути, показва не само няколко фрази, а е дълъг разговор, в който се заявява, че трябва едни 700 000 хиляди лева да се спестят\", каза още тя.Министерството на културата съди фирмата за нещо съвършено различно, посочи още Йончева:Тя коментира и темата за евровота. \"Не са водени разговори с мен да бъда водач на листата на БСП за евровота\", каза Елена Йончева. „Смятам, че Сергей Станишев трябва да води листата, но това не зависи от мен. С него се чуваме по няколко пъти в годината и говорим предимно за децата”, допълни тя.", "date": "2019.02.03", "title": "Елена Йончева: Записът с Банов е автентичен, имаме защитен свидетел"}
{"url": "https://offnews.bg/zimni/snegat-otnovo-ne-pozhali-albert-popov-i-kompania-v-garmish-partenkirhe-696816.html", "text": "Гигантският слалом за мъже от Световната купа по ски-алпийски дисциплини, който трябваше да се проведе днес в Гармиш-Партенкирхен (Германия), беше отменен заради силен снеговалеж.Според метеорологичните прогнози валежите ще продължат през целия ден, което прави невъзможно провеждането на старта. По същите причини вчера беше отменено и спускането на мъжете в Гармиш.В гигантския слалом днес очаквахме да видим българската звезда в ските Алберт Попов след феноменалното му представяне в последните два слалома за Световната купа в Кицбюел и Шладминг.На 21-годишния българин му предстои участие на световното първенство в Оре, Швеция, което ще се проведе от 4 до 17 февруари.", "date": "2019.02.03", "title": "Снегът отново не пожали Алберт Попов и компания в Гармиш-Партенкирхен"}
{"url": "https://offnews.bg/sviat/hiliadi-evakuirani-zaradi-prolivnite-valezhi-i-navodnenia-v-avstral-696851.html", "text": "Наводнение в североизточна Австралия превърна улиците в реки и принуди хиляди да напуснат домовете си. Властите предупреждават за още очаквани валежи през следващите няколко дни.Хиляди жители на град Таунсвил в североизточен Куинсланд са без ток, а 20 000 къщи са застрашени да бъдат наводнени, ако продължи да вали. Военните се включиха в помощ на населението, като укрепват бреговете с чували с пясък. Премиерът на Куинсланд предупреди гражданите да бъдат изключително внимателни.Обичайно е в северна част на държавата-континент да вали през този сезон, но тази година количеството валежи е далеч над нормата, съобщава АФП.Средната годишна норма за района е 2000 мм, но в някои градове вече са подминали тази цифра. В град Ингам количеството дъжд е 506 мм за 24 часа между събота и неделя, като само за 1 час са паднали 145 мм. Синоптиците очакват рекордните валежи да продължат още 72 часа.", "date": "2019.02.03", "title": "Хиляди евакуирани заради ​проливните валежи и наводнения в Австралия"}
{"url": "https://offnews.bg/obshtestvo/dp-rvd-na-50-godini-696817.html", "text": "ДП РВД навършва днес 50 години от създаването си. На 3 февруари през 1969 г. с Постановление №37 на Министерския съвет е формирана Дирекция „Ръководство въздушно движение“ (РВД) като отделна, самостоятелна организационна структура в рамките на Държавно стопанско обединение „Българска гражданска авиация“, с основна задача осигуряване и обслужване на въздушното движение във въздушното пространство на Република България.Основният предмет на дейност на компанията е безопасното управление на въздушното движение и за тези 50 години тя се наложи като един от водещите доставчици на аеронавигационно обслужване в нашия регион.През последните години трафикът над България се увеличи драстично и само през 2018 г. BULATSA (Bulgarian Air Traffic Services Authority) е обслужила над 800 000 въздухоплавателни средства. Все повече се увеличава и интересът към професията Ръководител на полети и кампанията за набиране на кандидати.Програмата за модернизация на оперативните системи и техническо оборудване в ДП РВД ще продължи и през следващите години в съответствие с утвърдена „Стратегия за развитие на средствата и системите за комуникации, навигация и обзор и автоматизираната система за управление на въздушното движение за периода 2017-2024 година“.По случай юбилея ще бъде валидирана пощенска марка, а емблематичната за BULATSA Контролна кула на летище София е брандирана с изработеното специално за годишнината празнично лого.Визията на ДП РВД е да бъде сред лидерите в областта на аеронавигационното обслужване в Европа и да се развива успешно с предизвикателствата, поставени от новите реалности в Единното европейско небе. Кръглата годишнина ще бъде отбелязвана през цялата година с различни инициативи, свързани с професията на Ръководителите на полети и авиационната общност с посланието „50 години чертаем пътища в небето“.", "date": "2019.02.03", "title": "ДП РВД на 50 години"}
{"url": "https://offnews.bg/politika/grozdan-karadzhov-za-alo-banov-sam-prokuraturata-skacha-kato-popar-696813.html", "text": "\"Очевидно с флашки няма да преборим корупцията. Тя се плаши единствено от правосъдие, което е обективно и ефективно. Далеч не се славим с ефективно правосъдие. Когато имаш бавно, мудно или контролирано правосъдие, онези, които уреждат сделки, лобират за обществени поръчки, които дават под масата и вземат такива пари, те не се плашат от такова правосъдие“, коментира от Гроздан Караджов – създател на сдружение „Граждански съвет“, в предаването \"Неделя 150 на  скандала .В този казус се вижда, че нито обвиняващият извоюва някаква чиста позиция на бореца срещу корупцията (депутата Елена Йончева), нито пък министърът, който скочи и каза, че е защитавал държавния интерес, излезе честен, заяви още Караджов.Според него, ако е имало такова изнудване няколко години поред, въпросът е защо през това време този министър не е съобщил на органите. \"Другото – ако този „добронамерен служител“ е записвал точно, за да покаже и да изясни тези факти, не ги е занесъл още тогава тези записи при органите. Очевидно, че тази изнудваческа схема е посята от управляващите, от политиците, за да създадат този обръч от фирми, които наистина се хранят от евросредства. И освен хранене на наши фирми – това е и на партийно лоялни лица“, коментира Гроздан Караджов.Според него \"прокуратурата скача като попарена\", когато има сериозен политически ефект от определено политическо действие. \"Това очевидно е случай, който се е търкалял дълго време и затова и подготовка не е било нужно да се прави“, добави той.„Търси се корупция по високите етажи на властта. Погледнете този общия репресивен апарат – кого подгони през 2017 г. – 4-5 от реформаторите. Защо – да се елиминират естествените говорители на възможната дясна опозиция – да се занимават със съд, прокуратура, следствие, КПКОНПИ, полицаи… да се овалят в цялата тази кал, а после съдът и да ги оправдае – какво значение има, те вече са приключени политически. Докато законите се използват с репресивна сила… сега точно до Елена Йончева и КТБ ли се опря, там само един човек ли има, който е взимал пари?“.Според Гроздан Караджов това е сценарий: „3 месеца преди изборите се започва разхвърляне на едни флашки и компромати, които по-скоро ще одраскат двамата големи мастодонта, но няма да ги наранят. Това няма да са атаки, които ще стигнат до сърцето“.Той изказа мнение, че в последните 2 години БСП няма нито една смислена политика. „БСП излиза и крещи за нещо, което се забравя за 3 дни“. Караджов е категоричен, че БСП няма да победи ГЕРБ на европейските избори.", "date": "2019.02.03", "title": "Гроздан Караджов за 'Ало, Банов съм': Прокуратурата скача като попарена, щом има сериозен политически ефект"}
{"url": "https://offnews.bg/politika/ivajlo-kalfin-prokuraturata-se-zae-s-naj-ostria-deputat-na-opozitciat-696812.html", "text": "„Докато едни и същи хора се занимават с това и колкото и закона да приемат, те очевидно няма да имат резултат. Борбата с корупцията трябва да бъде борба с ясни резултати и те са свързани със съдебната система“.Това коментира в предаването \"Неделя 150\" на  Ивайло Калфин, специален съветник на еврокомисаря по бюджета Гюнтер Йотингер, по , в които се чуват разговори на министъра на културата Боил Банов.„Проблемът не е в подадения сигнал в ОЛАФ, а в това, което се случва в държавата. Тя показва за поредния пример за посредственост в държавното управление. Както и да го гледате – дали като корупция или като несвършена работа и после замазване на това с някакви променени документи – това е посредственост, мърлящина, която можем да видим в почти всички области на управлението“, коментира Ивайло Калфин. Той предположи, че служителите, изнесли информацията, ще бъдат наказани или уволнени и ще бъде казано, че въпросът е приключен.„Точно това дава сигнала за корупция. Може всичко да е чисто и идеално, обаче репресията срещу този, който изнася информацията, показва, че някой има много какво да крие и много се притеснява от изнесените данни. Европейският подход е свързан не само с работата на европейските институции, а и с това как тук, у нас, работят институциите, законът как пази тези, които си позволят да изнесат информация за злоупотреби и как реагират органите на реда за това да има разследване и ефективен резултат на края. Бързината на прокуратурата съвсем не гарантира, че има резултат от това нещо“, добави той.Бързата реакция на прокуратурата е била, за да свали общественото напрежение, смята още Ивайло Калфин. По думите му обаче прави впчатление и друго – че прокуратурата се захвана приоритетно с най-острия депутат от опозицията – Елена Йончева, срещу която започна разследване.„Ако тя излезе човекът, който е виновен за всички безобразия в КТБ, то пак пращаме на друго място диалога, а не там, където му е целта. Такива факти пораждат съмнение и недоверие в цялата система“, каза Калфин.", "date": "2019.02.03", "title": "Ивайло Калфин: Прокуратурата се зае с най-острия депутат на опозицията"}
{"url": "https://offnews.bg/sviat/gratckite-fermeri-podgotviat-novi-blokadi-i-protesti-696852.html", "text": "Фермерите от Общогръцката комисия за блокадите поискаха среща с правителството и отправиха призив към колегите си за засилване на протестните действия, съобщава агенция АНА-МПА, цитирана от БНР.Председателят на Общата федерация на земеделските дружества в префектура Лариса и член на Общогръцката комисия за блокадите Ризос Марудас каза, че фермерите ще активизират протестите си чрез засилване на блокадите на пътища. Те имат намерения да пристъпят към блокади и на магистрали.Земеделците отправят серия от искания към правителството, основно насочени към намаляване на производствените цени и минимална гарантирана цена за определени земеделски продукти. От миналия месец те пристъпиха към редовни блокади на пътища в страната.", "date": "2019.02.03", "title": "Гръцките фермери подготвят нови блокади и протести"}
{"url": "https://offnews.bg/sviat/129-aresta-za-indijtci-zapisani-vav-falshiv-us-universitet-696818.html", "text": "Индия е изпратила дипломатически протест до САЩ след ареста на 129 индийски студенти, записани във фалшив американски университет, съобщи Би Би Си.Става въпрос университета Фармингтън, рекламиран в онлайн пространството като намиращ се в американския щат Мичиган. \"Вузът\" се оказал разработка на агенти под прикритие на американското вътрешно министерство. Те работели срещу схема за нелегални имигранти, чрез която чужди граждани получавали срещу заплащане право на престой в САЩ.Според прокуратурата на САЩ записаните \"студенти\" са били наясно, че университетът е нелегален.Индийските власти обаче смятат, че техните граждани може да са били заблудени.В събота Министерството на външните работи на Индия е изпратило протестна нота до посолството на САЩ в Делхи и е настояло за консулска защита за арестантите.Фалшият университет бил \"създаден\" през 2015 година с опит да хване чужденци, заминали в САЩ със студентски визи, но решили да се установят в страната, съобщават американски медии.Уебсайтът на Фармингтън показва снимки на студенти в учебни зали и библиотеки и върху тревата в кампуса. Оказва се, че тези снимки са фалшиви - ползвани са кадри от фотографски бази данни.Според рекламата на учебното заведение годишната такса за бакалаври е 8500 долара, а за магистри - 11 000 долара. На сайта е публикуван дори годишният график на университета.Служителите на Фармингтън са били агенти под прикритие на имиграционните власти (ICE). Базата на университета всъщност била в бизнес парк в предградие на Детройт, Мичиган.Според обвинителния акт студентите са знаели, че схемата е незаконна. Тя им позволявала да удължат престоя си, след като са влезли легално в САЩ с краткосрочна виза. Задържани са 130 студенти, от които 129 са индийци. Възможно е те са бъдат депортирани, ако бъдат осъдени.В допълнение, други осем души, работили като посредници, са обвинени в измами с визови документи.Според някои юристи обаче наистина е възможно невинни чужденци да са се хванали в заложения от агентите капан. Адвокатът от Атланта Рави Манан казва пред Detroit Free Press, че студенти са били привличани с обещанието, че във Фармингтън ще получат академични кредити (признаване на дисциплини) от предишните им магистърски програми.", "date": "2019.02.03", "title": "129 ареста за индийци, записани във фалшив US университет"}
{"url": "https://offnews.bg/politika/remontiraniat-nadlez-nad-zhp-liniata-be-otkrit-v-stara-zagora-696814.html", "text": "Реконструираният надлез над ЖП линията и булевард \"Славянски\" бе открив днес в Стара Загора.Мащабният ремонт е извършен с евросредства и приключи за 270 дни, посочи кметът на града Живко Тодоров. Съоръжението с три моста улеснява достъпа на автомобили от центъра на града до индустриуалната зона и връзката с магистрала \"Тракия\". Към старите три ленти за движение при реконструкцията е добавена и четвърта.На откриването присъства и премиерът Бойко Борисов.\"Досега бях на Аязмото и мисля, че десетки и стотици хора там започнаха да се снимат. Направих една социология и нямаше нито един, който да каже, че не е прекрасно направен като парк. Новият парк и артилерийският също се прави, както бях поел ангажимент към военните - каза Борисов. - Дадох пари на Общината, за да направят там още един прекрасен парк за Стара Загора. 80 санирани блока, училища. Това, което сме поели като ангажимент, ще го изпълним. Оставям на другите да критикуват\", добави Борисов.", "date": "2019.02.03", "title": "Ремонтираният надлез над ЖП линията бе открит в Стара Загора"}
{"url": "https://offnews.bg/112/tri-skiorki-postradaha-sled-kato-darvo-padna-varhu-lifta-v-pamporovo-696819.html", "text": "Три скиорки са пострадали след инцидента на лифта в Пампорово, съобщи .Едно от момичетата е паднало от няколко метра, след като бор се стоварил върху седалката в движение. 20-годишното момиче е без опасност за живота и се е отървало само с натъртвания.Падналото дърво блокира лифта за 3 часа. Причината е силен вятър.Според очевидци много хора са скачали, за да избегнат измръзване на крайниците.Днес всички лифтове работят.", "date": "2019.02.03", "title": "Три скиорки пострадаха, след като дърво падна върху лифта в Пампорово"}
{"url": "https://offnews.bg/izvan-terena/talant-na-manchestar-siti-stana-tatko-na-18-godini-696824.html", "text": "Халфът на Манчестър Сити Фил Фодън стана татко на крехката възраст от 18 години. Неговата половинка Ребека Кук, която е на неговата възраст, е родила момче.Младият талант на \"гражданите\" е един от талантите на английския футбол. Според английските медии футболистът живее с родителите си Фил и Клер, в къща, която той е купил. Ребека пък дели покрив със своята майка.Преди време Фил пускаше много снимки в социалните мрежи, на които е заедно с Ребека, но след като се доближи до първия отбор на Манчестър Сити изявите му почти спряха.Полузащитникът, който влиза в редиците Сити, когато е едва на 8, дебютира за първия тим на \"гражданите\" през ноември 2017 година. През месец май 2018, преди да навърши още 18 години, той се превърна в най-младия шампион на Англия, благодарение на своя клуб.", "date": "2019.02.03", "title": "Талант на Манчестър Сити стана татко на 18 години"}
{"url": "https://offnews.bg/112/2-godishno-dete-s-opasnost-za-zhivota-sled-padane-ot-parapet-vav-varne-696826.html", "text": "2-годишно дете е с тежка черепно-мозъчна травма, след като падна от междустълбищната площадка на третия етаж, в родилното отделение на Многопрофилната болница \"Света Анна\"Състоянието на 2-годишното момченце остава критично, съобщи пред БНР д-р Антон Станев – заместник-директор на здравното заведение:По предварителни данни, детето е било с родителите си на свиждане в родилното отделение, но засега от полицията не оповестяват подробности по инцидента.Разследването на случая е под ръководството на Районната прокуратура.", "date": "2019.02.03", "title": "2-годишно дете с опасност за живота след падане от парапет във варненска болница"}
{"url": "https://offnews.bg/ikonomika/ministar-petkova-balgaria-shte-stroi-otklonenie-ot-turski-potok-696823.html", "text": "Министърът на енергетиката Теменужка Петкова заяви пред БНР, че България ще строи отклонение от газопровода \"Турски поток\", което да доведе руски газ до хъб Балкан. Процедурата е в съответствие с европейските правила и че стремежът е да се запази ключовото място на България на газовата карта в Европа. Пазарният тест е проведен и е ангажиран на 100 процента както входния, така и изходния капацитет на тръбата, уточни министърът.Процедурата за избор на стратегически инвеститор за АЕЦ \"Белене\" също е в ход, работи се върху поканата, която да бъде разпратена до заявилите интерес компании от Китай, Франция включително и до конструктора на проекта Росатом, интерес има и от Дженеръл електрик:Енергийният министър посочи, че към настоящия момент разполагаме с два пазара - регулиран, на който са битовите потребители и малкия бизнес, и свободен пазар, на който е голямата индустрия. По думите й Българската независима електроенергийна борса работи и се развива много добре. Тя предоставя широка палитра от възможности за търговия, добави тя.Петкова бе категорична, че в нашия енергиен микс трябва да се запази производството на електрическа енергия от въглища.Теменужка Петкова увери, че язоврите, стопанисвани от НЕК, са в много добро техническо състояние:", "date": "2019.02.03", "title": "Министър Петкова: България ще строи отклонение от 'Турски поток'"}
{"url": "https://offnews.bg/temida/kradetcat-na-statuiata-na-apolon-ostava-v-aresta-696828.html", "text": "Съдът остави в ареста Александър Иванов, задържан за кражбата на статуята на Аполон Медикус от бившата Централна баня в София. Мотивите са, че има риск да се укрие и да извърши друго престъпление.Иванов е регистриран за 6 кражби за период от две години. Няма документи за самоличност и постоянен адрес. Живеел в сградата на опожарена дискотека в центъра на града.След като откраднал бронзовата статуя, мъжът търсил купувач, на който да я продаде. Пред съда Иванов, който е осъждан за шест кражби и за блудство, поиска да остане в ареста и каза, че осъзнава грешката си.", "date": "2019.02.03", "title": "Крадецът на статуята на Аполон остава в ареста"}
{"url": "https://offnews.bg/ikonomika/borisov-ochakva-ikonomicheski-rastezh-ot-3-2-i-spad-na-bezrabotitcata-696830.html", "text": "Икономическите резултати в България продължават да бъдат стабилни, са част от заключенията на редовната мисия на Международния валутен фонд. Това съобщи министър-председателят Бойко Борисов в страницата си във фейсбук.Очаква се икономическият растеж да достигне 3,2 процента през 2018 г., безработицата да спадне до близо 5 процента, а текущата сметка да регистрира пореден значителен излишък. Перспективите за 2019 г. са сходни.В доклада се отбелязва и постигнатият напредък в реформите по Механизма за сътрудничество и проверка, включително чрез създаването на единна комисия за борба с корупцията и засилване на независимостта между съдиите и прокурорите, пише още Борисов.Цялото изявление на МВФ можете да видите .", "date": "2019.02.03", "title": "Борисов очаква икономически растеж от 3,2% и спад на безработицата с 5%"}
{"url": "https://offnews.bg/sviat/razrabotvat-plan-za-evakuatcia-na-kralitcata-pri-bezreditci-sled-brekz-696822.html", "text": "Британските власти преражглеждат стари планове от Втората световна война за евакуация на кралското семейство, които да изпозлват в случай на бунтове по време на Брекзит, съобщава в. \"Гардиан\", като цитира две неделни издания.“Плановете за спешна евакуация са от войната, но сега се преработват за евентуален сценарий с гражданско неподчинение, ако Великобритания излезе от ЕС без сключено споразумение\", пише \"Сънди таймс\". Вестникът се позовава на непосочен източник от правителството, отговорен за чувствителни административни въпроси.Изданието \"Мейл он съндей\" също съобщава, че е научило за планове за преместване на кралската фамилия, включително на кралица Елизабет II, на сигурно място извън Лондон.През януари кралицата, която по правило не заема политически позиции, произнесе реч, разтълкувана като призив към политиците да постигнат споразумение за Брекзит.Депутатът консерватор Джейкъб Рийс-Мог, изявен поддръжник на Брекзит, казва пред \"Мейл он съндей\", че според него плановете за евакуация са излишна паника. Той припомня, че членовете на кралското семейство са останали в Лондон дори по време на бомбардировките през Втората световна война.\"Сънди таймс\" пише, че според бившия полицай Дай Дейвис, който преди е отговарял за сигурността на кралската фамилия, Елизабет II ще напусне столицата при безредици. \"Ако в Лондон възникне проблемна ситуация, естествено, че кралските особи ще бъдат евакуирани от горещите точки\", посочва той.", "date": "2019.02.03", "title": "Разработват план за евакуация на кралицата при безредици след Брекзит"}
{"url": "https://offnews.bg/politika/banov-otgovaria-na-joncheva-partijnata-propaganda-upotrebi-za-sobstve-696821.html", "text": "Министърът на културата Боил Банов отговори задочно, чрез фейсбук профила си, на журналиста и депутат от БСП Елена Йончева. Тази сутрин в тв интервю тя заяви, че записът с Банов е автентичен, а БСП разполага със свидетел, който да гарантира това.ЕТо какво написа Банов в отговор:Скандалът \"Ало, Банов\" съм избухна, след като  на ремонта на столичното Ларго през 2016 г. Записа БСП извади, след като ", "date": "2019.02.03", "title": "Банов отговаря на Йончева: Партийната пропаганда употреби за собствени цели културата"}
{"url": "https://offnews.bg/112/mlada-zhena-i-bashta-%d1%9d-pochinaha-sled-uslozhnenia-ot-grip-696829.html", "text": "26-годишната Елинка Зарова е издъхнала от белодробни усложнения, причинени от грип в реанимацията на областната болница в Пазарджик.Преди няколко дни в същата болница почина и нейният 55-годишен баща Самуил Заров. Мъжът бил докаран по спешност с дихателна недостатъчност, но медиците не са успели да го спасят. Заедно с него приели и дъщеря му, която също била с остра дихателна недостатъчност. Изследванията потвърдили, че младата жена е болна от грип А/Н1.Двамата са потърсили лекарска помощ едва седмица след първоначалните симптоми, като дотогава се самолекували.Починалите от белодробни усложнения в болницата в Пазарджик вече са пет. Сред тях е и 2-годишно дете.", "date": "2019.02.03", "title": "Млада жена и баща ѝ починаха след усложнения от грип"}
{"url": "https://offnews.bg/kultura/arzhentina-gostuva-v-doma-na-kinoto-696827.html", "text": "От 7 до 10 февруари Домът на киното ще бъде домакин на Дни на Аржентинското кино. Десет заглавия от последните години ни канят на увлекателно пътуване през дръзкия, драматичен и разнообразен съвременен аржентински кинопейзаж. Афишът включва десет предложения - едни от най-награждаваните филми, най-известните режисьори и най-популярните актьори в третата най-развита кинематография на Латинска Америка.Какви са първите асоциации при споменаването на Аржентина? Небостъргачите на Буенос Айрес, екзотиката на Ушуая или красотите на националните паркове? Каквото и да е, тази южноамериканска страна остава недостатъчно позната у нас. Ретроспективата ще помогне на зрителите да се ориентират в една богата култура, в историята и днешния ден на една страна, обитавана от хора с различен етнос и произход, които обаче се вълнуват от същите общочовешки проблеми – любов, достойнство, стремеж към успех... И разбира се, ще има танго, футбол и вино.Събитието се организира с подкрепата на Посолството на Република Аржентина у нас.Програма:7 февруари, четвъртък18 ч. Танго в Париж: Спомени за Астор Пиацола, документален, 2017, реж. Родриго Вила - Официално откриване Действието се развива преди четири десетилетия в Латинския квартал в Париж, където домът на младо семейство се е превърнал в притегателен център за много известни аржентински и френски артисти. Там започва и дългогодишното искрено приятелство на домакина Хосе Понс с големия Астор Пиацола. Понс записва много от техните срещи, изпълнени с музика и увлекателни истории, и тези уникални кадри се показват публично за първи път. Филмът включва лична кореспонденция и фотографии от епохата, което го прави рядко свидетелство за живота и съдбата на един от най-великите майстори на тангото.20, 30 ч Последният Елвис, музикална драма, 2012, реж. Армандо БоДундестият Карлос Гутиерес е имитатор на Елвис от Буенос Айрес. Той не е доволен от живота си: работа на поточна линия в завод, развличане на феновете, развод със съпругата... Един трагичен инцидент ще го накара най-сетне да поеме отговорности в истинския живот и да преподреди приоритетите си. Актьорът Джон МакИнърни е великолепен не само като имитатор на Краля, но и като обикновен човек, чиято мания е на път да го обсеби напълно.Носител на 6 награди на Аржентинската филмова академия; 4 – на Аржентинската Асоциация на филмовите кртици; Специална награда на журито на София Филм Фест 2013; отличия от Сан Себастиян, Сънданс, Цюрих и Бомбай8 февруари, петък19 ч. Вино за крадене - криминална комедия, 2013, реж. Ариел ВиноградДвама опитни обирджии се запознават, докато се опитват да откраднат старинен предмет от музей. Въпреки съперничеството си, те са принудени по-късно да се съюзят, за да задигнат бутилка уникално вино от трезор в Мендоса. Оказва се обаче, че нищо не е каквото изглежда...21 ч. Белият слон – драма, 2012, реж. Пабло ТрапероХулиан и Никола се трудят неуморно, за да помагат на хората, живеещи в бедно предградие на Буенос Айрес. Тяхната мечта е да довършат строежа на болница, изоставена преди години. Единствената им опора е Лусиана, млада и непокорна служителка в социалните служби.Голямата награда на фестивала в Квебек; официална селекция „Особен поглед” Кан 20129 февруари, събота11, 30 ч. Джаги – пълнометражен анимационен филм за деца, 2013, реж. Хуан Хосе КампанелаВсичко изглежда добре за Амадео, срамежлив, но талантлив играч на футбол на маса, който е влюбен в приятелката си от детинство, свободолюбивата Лара. Истинските неприятности започват, когато Флаш, най-добрият футболист на света, се връща за да отмъсти и да превърне малкото градче в супермодерен стадион. Когато Лара е отвлечена, Амадео получава неочаквана помощ от фигурките на домашната си маса за футбол, които оживяват, за да му помогнат да спаси любимата си и да си върне родното място. Носител на 3 награди на Аржентинската филмова академия и 1 – на Аржентинската Асоциация на филмовите критици; Награда Гоя 2014 за най-добър анимационен филм16,30 ч. Футболът и аз - комедия, 2017, реж. Маркос КарневалеФутболен запалянко е на път да загуби всичко, заради страстта си към играта. Малко преди да достигне дъното, той решава да се справи със зависимостта си и да спечели обратно семейството си. Битката му е пълна с недоразумения и неочаквани обрати...18 ч. Хартийки във въздуха – комедия/драма/спортен, 2015, реж. Хуан ТаратутоСлед смъртта на Алехандро, брат му и двамата му най-близки приятели от младежките години се опитват да възстановят инвестицията, която е направил, като продадат перспективен, но непопулярен футболен играч и така да осигурят бъдещето на дъщеря му. Задачата им не е лесна, защото никой от тях не разбира от този бизнес...Награда за най-добра музика на Аржентинската филмова академия 201520 ч. Китайска приказка - комедия/драма, реж. Себастиан БоренстейнРоберто е изключително подреден и вярва в силата на контрола, докато случайността го среща с един китаец, лутащ се из Буенос Айрес в търсене на чичо си, единственият му жив роднина. Роберто не говори китайски, а Хун не знае нито дума на испански.Носител на 11 приза и 18 номинации от национални и международни фестивали, включително награда Гоя 2012 за най-добър ибероамерикански филм10 февруари, неделя18 ч. Коблик – трилър, 2016, реж. Себастиан БоренстейнПрез 1977 г, по време на военната диктатура в Аржентина, Томас Коблик, пилот и капитан от военноморските сили, отказва да се подчинява на заповедите и се превръща в беглец, за да оцелее. Докато се крие в малко градче в южните части на страната, той неочаквано среща любовта, но привлича и вниманието на местния корумпиран и жесток шеф на полицията.Награди и номинации от Фестивалите в Малага и Манхайм 201620 ч. Камчатка – драма, 2002, реж. Марсело ПиньейроФилмът пресъздава времето на военната диктатура в Аржентина през очите на десетгодишния Хари, чието семейство изпитва последиците от драматичните събития. В ролите на бащата – адвокат и защитник на човешките права, и майката – учен-изследовател, ще видим големите актьори Рикардо Дарин и Сесилия Рот, познати от десетки филми, между които „Всички знаят” и „Всичко за майка ми”.Носител на 6 приза и 6 номинации от национални и международни фестивали", "date": "2019.02.03", "title": "Аржентина гостува в Дома на киното"}
{"url": "https://offnews.bg/sviat/maduro-poiska-predsrochni-izbori-za-parlament-politciata-minava-na-st-696799.html", "text": "Президентът на  Николас Мадуро поиска в страната да се проведат предсрочни избори, но не за президент, а за парламент.Той обяви това по време на митинг на негови поддръжници в Каракас.\"Те искат избори? Ние ще проведем парламентарни избори\", каза Мадуро в реч. Той обяви, че предложението му ще бъде разгледано в Конституционната асамблея на  и в обсъждането му ще бъде призовано населението.Привържениците на Мадуро се събраха на булевард \"Боливар\" в центъра на Каракас, за да честват 20 години от идването на власт на починалия през 2013 г. президент социалист Уго Чавес, който е започнал \"боливарската революция\" по името на героя в борбата за независимост Симон Боливар.В същото време град Баркисимето в северозападния щат Лара полицията напусна мястото, където се провежда антиправителствен митинг, предаде БТА. Местният журналист Габриел Бастидас публикува в Туитър видеозапис, на който се вижда как полицаите в защитни шлемове и щитове се прегръщат с протестиращи, а след това под одобрителните викове на демонстрантите напускат мястото. След това протестиращите тръгват в шествие по една от улиците на града.В. \"Насионал\" цитира в сайта си полицейски началник от щата Лара. \"По-добре да прибера хората си, отколкото да подлагаме народа на репресии\", казва анонимният представител на правоохранителните органи.Мандатът на действащия парламент – Националната асамблея – изтича в началото на 2021 г. Европейските държави, сред които Великобритания, Германия, Испания, Холандия и Франция обявиха, че ще признаят Гуайдо за временен президент, ако Николас Мадуро не свика нови президентски избори до 8 дни. Този ултиматум изтича днес.В подкрепа на Мадуро се обявиха Русия, Иран, Китай, Турция, Беларус, Боливия, Никарагуа и Салвадор. Генералният секретар на ООН Антониу Гутериш призова към диалог за излизане от кризата.", "date": "2019.02.03", "title": "Мадуро поиска предсрочни избори за парламент. Полицията минава на страната на демонстрантите"}
{"url": "https://offnews.bg/sviat/tereza-mej-reshena-da-ne-otlaga-brekzit-696798.html", "text": "Британският министър-председател Тереза Мей е решена да не отлага датата на Брекзит - 29 март 2019, съобщава Би Би Си преди началото на преговорите за проверките по границата с Ирландия.За вестник \"Сънди телеграф\" самата Мей пише, че ще се върне в Брюксел с \"чисто нов мандат (за преговори - б.р.), нови идеи и подновена решимост\".Миналата седмица депутатите подкрепиха предложение за предоговаряне на споразумението с ЕС в частта му, засягаща границата със Северна Ирландия. В същото време ирландският вицепремиер Саймън Ковъни заяви, че към момента няма вероятна алтернатива. ЕС няма да предоговори споразумението за напускане, пише той за \"Сънди таймс\". По думите му тази клауза е необходима, за да гарантира защитата на Споразумението от Разпети петък (известно още като Белфасткото споразумение от 10 април 1998 г. между Ирландия и Великобритания и Северна Ирландия - б.р.), сложило край на 30-годишна въоръжена война в Северна Ирландия.", "date": "2019.02.03", "title": "Тереза Мей решена да не отлага Брекзит"}
{"url": "https://offnews.bg/tenis/naomi-osaka-e-izpravena-pred-sadbonosen-izbor-696804.html", "text": "Тенис сензацията Наоми Осака е изправена пред съдбоносен избор. Шампионката от Откритото първенство на Австралия трябва да реши кое гражданство ще приеме като единствено - японското или американското.На 16 октомври т.г. Осака навършва 22 и според законите на островната държава вече няма право на двойно гражданство. Наоми е дъщеря на японка и хаитянин, като е родена в градче в региона на Осака, откъдето идва и името й. Баща й избира тя да представлява Япония, а местната федерация я подкрепя.От тригодишна обаче Осака живее в САЩ. За нея се заговаря едва през 2016 година, когато представители на тенис асоциацията на САЩ предлагат на Леонард Франсоа да направят дъщеря му новата спортна звезда на страната. Той отказва, но сега решението вече трябва да вземе самата Наоми, а времето до 16 октомври тече с неумолима скорост.В Япония вече изразяват сериозни опасения, че любимката им ще избере САЩ. Изборът е съдбоносен, защото през 2020 година предстоят олимпийски игри в Токио и японските фенове ще бъдат изключително разочаровани да видят Наоми Осака под флага на САЩ.", "date": "2019.02.03", "title": "Наоми Осака е изправена пред съдбоносен избор"}
{"url": "https://offnews.bg/obshtestvo/kolko-sa-balgarite-zad-granitca-naj-mnogo-sa-v-germania-gartcia-i-tu-696805.html", "text": "Поне 416 000 българи живеят в Германия. Поне толкова са хората, за които има данни Министерството на външните работи. Броят им е нараснал неколкократно само за няколко години и така българската общност в западноевропейската държава се е превърнала в най-многобройната сред диаспората ни.Данните са от справка, изпратена от МВнР след запитване на новинарския сайт на българите в САЩ .Според информацията втората по численост група е в Турция - 350 000. Около 300 000 са емигрантите ни в САЩ, също толкова в Гърция. В Испания живеят около 250 000 нашенци, във Великобритания - 200 000 души, във Франция - 60 000-80 000, в Канада - около 70 000 души.Данните не претендират за изчерпателност, защото някои цифри са дадени в приблизителни граници. Например нашенците в Австралия според Външно са между 10 000 и 15 000. Затова и не е известен точният брой на живеещите в чужбина българи.", "date": "2019.02.03", "title": "Колко са българите зад граница? Най-много са в Германия, Гърция и Турция"}
{"url": "https://offnews.bg/futbol/liupko-hvali-nov-ima-kachestva-za-tcska-no-parvo-shte-trenira-s-lit-696807.html", "text": "Консултантът в ЦСКА Люпко Петрович коментира пристигането в България на 22-годишния руандийски защитник Фитина Омболенга. Десният бек е играл под ръководството на Петрович в АПР и сърбинът е отлично запознат с неговите качества.\"Фитина е десен бек, висок е 188 см, бърз, доста здрав физически и много издръжлив”, обясни пред \"Тема Спорт” Люпко Петрович.\"През последните две години момчето е играло в Руанда. Преди това изкарва три месеца в Словакия, но се прибира обратно, тъй като нямаше как да играе за националния отбор. Той е голям талант и от него очакваме един ден да заиграе в ЦСКА.Ще видим какво ще стане. нужни са ни два-три месеца, за да свикне, да го огледаме по-внимателно. Не форсираме нещата. Ще му трябва време, за да се приспособи. Може би ще тренира с Литекс в началото, а после ще преценим как да процедираме с него”, каза още Петрович.Той коментира накратко и продажбата на Кирил Десподов в Каляри: \"Това е голям трансфер за ЦСКА и за него. Пожелавам му да играе все по-добре и да стане наистина голям футболист.”\"Подготовката е едно, в първенството ще е друго. Сигурен съм, че отборът ще стартира по най-добрия начин шампионата”, заяви Петрович.", "date": "2019.02.03", "title": "Люпко хвали нов: Има  качества за ЦСКА, но първо ще тренира с Литекс"}
{"url": "https://offnews.bg/futbol/legenda-na-levski-dava-saveti-na-despodov-696801.html", "text": "Първият българин, играл в Серия \"А\" - Николай Илиев, коментира трансфера на футболист номер 1 на България за 2018 година Кирил Десподов в Каляри. Илиев беше трансфериран от Левски в Болоня през 1989 г., като остава две години и има 28 мача и 3 гола в италианския елит.Доскорошното крило на ЦСКА е напът да стане седмият наш сънародник, който записва мачове в Серия \"А\" след Илиев (Болоня), Христо Стоичков (Парма), Валери Божинов (Лече, Фиорентина и Парма), Ивайло Чочев (Палермо), Александър Тонев (Фрозиноне и Кротоне) и Андрей Гълъбинов (Дженоа).\"Това е голяма стъпка за него. Само мога да му пожелая успех. Като съвет мога да му дам по-малко да обръща внимание на журналистите. Второ - да знае, че в Италия отива и започва от нулата. Отново ще трябва да гради своето име и авторитет, както и това на българския футбол.Това, което е постигнал в България, си остава тук. В Италия на практика неговата кариера започва наново. Десподов трябва да бъде дисциплиниран. Там обичат играчите да се раздават, дори и на тренировките, а не само в мачовете\", коментира Николай Илиев пред \"Тема Спорт\".", "date": "2019.02.03", "title": "Легенда на Левски дава съвети на Десподов"}
{"url": "https://offnews.bg/obshtestvo/ne-davajte-zaem-na-zimen-simeonovden-deniat-e-sred-naj-loshite-v-godi-696797.html", "text": "Църквата почита днес , който пръв поел в ръцете си Младенеца и го въвел в Божия храм. В народния календар 3 февруари е Зимният Симеоновден. Сред българите представата за Зимния Симеон е като за един от най-лошите дни в годината, защото оставя на хората рани и белези.Това е третият вълчи празник. На този ден не се работи с вълна, не се изхвърлят пепел и смет навън, за да не се разсърдят вълците. Традицията повелява на Симеоновден да не се дава назаем и да не се изнася нищо от къщата, за да не \"излезе берекетът от дома\".Не се готви, не се пере и простира. Гледа се кой ще дойде в къщата ако е добър, реколтата ще е плодовита.", "date": "2019.02.03", "title": "Не давайте заем на Зимен Симеоновден, денят е сред най-лошите в годината"}
{"url": "https://offnews.bg/obshtestvo/vtorata-svetovna-vojna-v-tcvetove-po-viasat-history-696511.html", "text": "Кадри от най-драматичните моменти от Втората световна война са възстановени с цвят и висока резолюция специално за историческата документална поредица \"Втората световна война в цветове\", която започва на 4-ти февруари в 21:00 по .С помощта на последните технически похвати за възстановка и оцветяване, сега можете да видите цялата история на Втората световна война както никога преди. По време на създаването на поредицата, всички военни и цивилни цветове са прецизно проверени за историческа достоверност и кадрите са напълно възстановени с най-високото качество оцветяване до момента.Вниманието към детайла - ръка за ръка с последните разкрития за войната и намирането на нов архивен материал, позволява на завладяващата поредица да добави допълнително измерение към нашия поглед към най-големия световен конфликт.Oтново по  от 4-ти февруари, в 21:55, можете да проследите и премиерата на \"Машините на войната\".От началото на двадесети век до наши дни войната е била напълно трансформирана посредством механизация и индустриализация. Начините, използвани да се разрешат конфликтите, са направили изкуството на войната по-технологично, по-скъпо и по-опустошително откогато и да било. Механизацията на войната изисква бърз растеж на оръжейните фабрики, които се състезават да създадат по-големи, по-бързи и по-смъртоносни оръжия.\"Машините на войната\" изследва технологичния напредък и нововъведения във войната в шест епизода. Използвайки комбинация от архивни и съвременни кадри, всеки епизод разглежда историческия контекст на инженерните постижения, свързани с производството на военни технологии, а интервюта с експерти ни водят през историята на машините от възникването на идеята за тях до финалните етапи на производството им. Поредицата ще се опита да обясни какви проблеми се е опитвало да разреши развитието на машините, били ли са успешни и какъв е отпечатъкът, който са оставили във военното дело.", "date": "2019.02.03", "title": "Втората световна война в цветове по Viasat History"}
{"url": "https://offnews.bg/futbol/kristiano-ronaldo-si-varna-liderskata-pozitcia-pri-golmajstorite-696802.html", "text": "Мегазвездата на Ювентус Кристиано Роналдо отново поведе при голмайсторите в Серия А, след като отбеляза два гола при равенството 3:3 у дома срещу Парма от 22-ия кръг на Серия А. Португалецът вече има 17 попадения - с едно повече от бившия футболист на \"Старата госпожа\" Фабио Куалярела, който играе в Сампдория.Ювентус изпусна победата в третата минута на добавеното време, когато гостите изравниха чрез бившия футболист на Арсенал и Рома Жервиньо, за когото това бе втори гол в мача.Роналдо откри в В 36-ата минута, а в 62-ата Даниеле Ругани увои. В 65-ата минута Антонио Бариля намали изоставането на Парма, но само минута по-късно Роналдо вкара втория си гол в срещата. В 74-ата минута Жервиньо намали с пета, а в добавеното време вкара и изравнителното попадение.Така \"бианконерите\" не успяха да се реваншират на своите тифози след отпадането от турнира за Купата на Италия. През седмицата италианският шампион допусна тежко поражение с 3:0 от Аталанта в Бергамо.Закономерно треньорът на Ювентус Масимилиано Алегри беше недоволен.\"Бяхме меки в защита и направихме няколко грешки. Трябва да сме концентрирани във всеки един момент, а не да си мислим, че мачовете са решени, преди да са. Случилото се при третия гол е недопустимо. Не може да се играе по този начин до флагчето за корнер. Топката просто трябва да бъде изритана\", гневеше се Алегри, който накрая философски заключи, че поне вече никой не може да се оплаче, че мачовете на Ювентус са скучни.", "date": "2019.02.03", "title": "Кристиано Роналдо си върна лидерската позиция при голмайсторите"}
{"url": "https://offnews.bg/drugi/hvanata-dva-pati-s-doping-vodi-delo-sreshtu-dozhivotno-nakazanie-696800.html", "text": "Хванатата два пъти с допинг Даяна Димитрова е завела дело срещу доживотното си наказание, разкрива \"24 часа\". Тя се е обърнала към арбитражния съд по спорта.Димитрова, която е от Добрич, даде две положителни проби за фуросемид, който е печално известен в родните щанги. Това е забранен препарат от Световната антидопингова агенция, който се използва за намаляване на теглото, както и за маскирането на употребата на анаболни стеродиди. У нас стана популярен по време на олимпиадата в Сидни през 2000 година.Тогава в лекарството \"Ороцетам\" бе открит забраненият препарат и така загубихме три медала - на Изабела Рифатова, Иван Иванов и Седалин Минчев.Втората положителна проба на Димитрова бе обявена малко преди Коледа от международната федерация. Така тя загуби европейската си титла при девойките, която загуби в Полша.Заради участието на Димитрова бе наказан и наставникът на националните ни отбори Иван Иванов, който допуснал състезател, който не е участвал на лагер, да се допусне в официално първенство. За това има изрична забрана от управителния съвет.", "date": "2019.02.03", "title": "Хваната два пъти с допинг води дело срещу доживотно наказание"}
{"url": "https://offnews.bg/razsledvane/evropejska-stolitca-na-propusnatite-polzi-696682.html", "text": "Пловдив е Европейска столица на културата през 2019 г. За подготовката бяха отделени десетки милиони лева на данъкоплатците, но месец преди официалното откриване резултатите все още ги няма. Забавянето върви заедно и с липса на прозрачност за част от разходите.През септември 2014 г. международното жури определя Пловдив за победител в конкурса за титлата Европейска столица на културата в надпревара със София, Варна и Велико Търново, а през май 2015 г. Съветът на министрите на Европейския съюз официално обявява Пловдив и италианския Матера за европейски столици на културата за 2019 г.Минават почти пет години. Местната власт в Пловдив има достатъчно време, за да подготви богата културна програма, да подобри инфраструктурата на града, да реставрира културно-историческите си паметници и да съживи няколко публични пространства. Всички тези задачи общината сама си е поставила в концепцията на „Пловдив 2019“, с която градът печели авторитетното домакинство. Днес почти нито един от предвидените проекти не е завършен.ПАРИ ЛИ НЯМАШЕ?Всъщност пари има достатъчно – резултати няма. Финансирането в подкрепа на Европейска столица на културата е утвърдено от Министерския съвет с Многогодишната програма за периода 2015–2019 г. За подготовката на домакинството са определени 76.4 млн. лв. От тази сума 20 млн. лв. се предоставят от държавния бюджет, 46.4 млн. лв. трябва да осигури от своя бюджет Община Пловдив, 10 млн. лв. да се набавят от спонсори и други източници. Т.е. огромна част от сметката е предвидена за данъкоплатците.Държавната субсидия е предвидена изключително за обновяване на културната инфраструктура. Само че обектите, включени в програмата и определени от самата община, ги няма. Става дума за изграждане на нов арт квартал, наречен Тютюнев град, ремонт на емблематичното за града кино „Космос“, реновиране на художествени галерии и промяна на облика на централния площад.Броени дни преди официалното откриване на Европейска столица на културата, насрочено за 12 януари, Пловдив реално има само зоологическа градина, която обаче не е въведена в експлоатация, разкопан площад и един частично ремонтиран подлез под него.НИЩО НЕ Е ГОТОВОЗоопаркът с шестте маймуни е първият обект от инфраструктурата на Европейска столица на културата, който още през 2015 г. погълна 4 млн. лева от държавната субсидия и подробно е описан в „Черна книга на правителственото разхищение 2017“. Делото все още не е приключено. През юни 2018 г. специализираният съд в София го върна на прокуратурата за допълнителни доказателства по обвинението. Въпреки че зоопаркът не работи, за него е създадено специално общинско предприятие „Зоопарк Пловдив“ и дузина негови служители вече две години се издържат от общинския бюджет.Площад „Централен“ трябваше да се превърне в един от най-зрелищните арт центрове. Но и това не се случи. Строително-монтажните работи започнаха едва няколко месеца преди старта на Европейска столица на културата. Използва се любимата форма на общината – „инженеринг“, т.е. избраната на търга фирма има задължението да направи проект и след това да го изпълни. Това лишава данъкоплатците от възможността да проследят архитектурен конкурс и публично обсъждане на проекти. Появиха се и въпроси как са определени точно 12 млн. лева за площада, при положение че обществената поръчка се проведе без проект и количествено-стойностна сметка. Римският форум на Филипопол също няма да посреща туристи реставриран, въпреки че първоначалните намерения бяха с тези 12 млн. лева да бъде свършена и тази работа.Бившето кино „Космос“ наподобява гробница на безстопанствеността. Двуетажната общинска сграда със зала за 900 зрители стои под ключ четвърт век. В програмата на Европейска столица на културата киното фигурира като един от арт центрове. Галерията, предоставена за ползване на Дружеството на пловдивските художници, е съборена, а нова не е построена. Тютюневият град продължава да е в руини, а според програмата на Европейска столица на културата трябваше да стане вторият градски арт квартал по подобие на „Капана“.И БАВНО, И НЕПРОЗРАЧНОЗабавянето невинаги е свързано с разхищение на публични средства. Често става дума за неспособност на администрацията да планира дългосрочно, да подготвя проекти и да провежда открити процедури. Когато няма прозрачност обаче, данъкоплатците имат право на съмнения. А такива в Пловдив бяха многократно изказвани публично. Средствата от държавната субсидия бяха няколко пъти преразпределяни за обектите, защото поради липсата на проекти цените им се променяха в движение. Пловдивчани не са получили публичен отговор на въпроса къде са инвестирани 46 млн. лв., които Община Пловдив трябваше да осигури от своя бюджет. Според откъслечни обяснения на администрацията с тези пари се издържат културните институции и културният календар на Пловдив, които си съществуват обаче много преди да се отделят пари за Европейска столица на културата. Дейността на фондация „Пловдив 2019“ е капсулирана в рамките на тесен кръг от хора. За седем години фондацията претърпя многократни кадрови трусове, включтелно и в ръководния състав. На сайта може да бъдат открити отчети по години, в които има общи наименования на дейности, но в нито един от тях няма данни за изхарчените пари.Информационната завеса над „Пловдив 2019“ предизвика недоволство в Общинския съвет, който отказа да гласува бюджета на фондацията, докато ръководството не представи подробен отчет за разходите и програмата за 2018 г. Така пловдивчани видяха най-накрая конкретни числа и много от тях останаха неприятно изненадани.КЪДЕ ОТИВАТ 12.5 МЛН. ЛВ. ЗА ГОДИНА?През 2018 г. фондацията разполага с 12.5 млн. лв. бюджет, завишен два пъти и половина спрямо предходната година. Близо 8 млн. лв. са планирани за дейности, свързани с подготовката и финансиране на проекти. За собственото си съществуване „Пловдив 2019“ харчи 1.7 млн. лв., от които 709 340 лв. са за възнаграждения на персонала. (Управителният съвет работи без заплащане). За външни услуги са заделени 158 000 лв., за командировки и участие в между- народни срещи – 80 000.Недоумение предизвика фактът, че фондацията наема офис в частна сграда, при положение че вече има предоставени общински помещения в центъра на града. Това не пречи на ръководството да наеме още един офис – два етажа в един от малкото ремонтирани складове в т.нар. Тютюнев град. Договорът за наем на частния имот е сключен за две години, а в годишния бюджет на „Пловдив 2019“ за новия офис са осигурени 303 000 лв., отделно 110 000 лв. за ремонт. Отново без публично обяснение защо.Разбира се, всички в Пловдив се надяват градът да се представи достойно като домакин на Европейска столица на културата. Официалното откриване на събитието е на 12 януари 2019 г. Светлинното шоу е невиждано, по думите на представители на местната администрация. Невиждани са и големите инфраструктурни проекти, с които Пловдив трябваше да посрещне авторитетното домакинство.ИЗТОЧНИЦИКонцепция за Пловдив 2019Многогодишна програма 2015–2019 за подготовката на ЕСКЧерна книга 2017Отчети на фондация „Пловдив 2019“Решение на Общински съвет за приемане на финансовия отчет на „Пловдив 2019“ Б. ред. - Този текст е от \"Черна книга на правителственото разхищение в България 2018\", която се издава от Фондация за свободата \"Фридрих Науман\". Всички публикации в книгата са напълно свободни за препубликуване като идеята е да достигнат до възможно най-широк кръг читатели.", "date": "2019.02.03", "title": "Европейска столица на пропуснатите ползи"}
{"url": "https://offnews.bg/ikonomika/evrokomisariat-valdis-dombrovskis-prognozira-che-balgaria-shte-prieme-696803.html", "text": "България може да влезе в еврозоната през 2022 година, прогнозира еврокомисарят за еврото и социалния диалог Валдис Домбровскис в интервю за предаването \"Събуди се\" на .„Въпросът дали България е готова за приемане на еврото, обсъдих с българските власти по време на визитата си във вашата страна. Още през юни миналата година Европейската комисия публикува доклад, в който заключи, че България изпълнява всички критерии, с изключение на един - условията за обмен. Страната ви изпълнява фискалните критерии, тези, свързани с бюджетния баланс и публичния дълг, критерия за лихвения процент. Днес присъединяването на България към еврозоната означава присъединяване към банковия съюз. Ако всичко е в ход, решението за влизането на България в ERM II трябва да бъде взето до края на март”, заяви Валдис Домбровскис. Според него това би било положителна стъпка, защото еврото е валута, която би улеснила икономическия растеж в България.„Тенденциите в Еврозоната и европейската икономика са за доста силен икономически растеж. Около 2% растеж в по-голямата част на Европа. Имаме рекорден брой хора, които работят. Безработицата е на нива отпреди кризата. Навлязохме в седма година на икономически растеж. Ако трябва да обобщя, в добри икономически времена сме. Разбира се, не можем да се заблуждаваме, че този възход ще продължи вечно. Икономиката е циклична. След период на растеж идва лек спад, после пак растеж. Затова трябва да сме подготвени за следващия икономически шок”, каза още Валдис Домбровскис.Той прогнозира още, че Брекзит няма да окаже огромно влияние върху икономиката на Европейския съюз.", "date": "2019.02.03", "title": "Еврокомисарят Валдис Домбровскис прогнозира, че България ще приеме еврото през 2022 г."}
{"url": "https://offnews.bg/obshtestvo/krajpaten-naves-ili-iasla-za-tapi-izbirateli-696808.html", "text": "Навес с неясно предназначение се появи в благоевградско и предизвика присмех и възмущение в социалните мрежи. Съоръжението получи прозвището \"ясла за тъпи избиратели\", предаде БГНЕС.Навесът се появил преди 3-4 дни в село Зелен дол, община Благоевград.„Ясла за тъпи избиратели” го нарече в коментара си лидерът на ДСБ в Благоевград Калоян Ханджийски.Навесът се намира при отклонението за центъра на селото, вляво от пътя Благоевград-Зелен дол-ГКПП „Станке Лисичково” на българо-македонската граница. Коментарите са язвителни най-вече заради нетърпимостта на гражданите на Благоевград заради пилеенето на средства, повечето от които от европейски, понякога за безумни и най-вече прекомерно скъпи начинания, добавя БГНЕС. Другите коментари за предназначението на обекта са: „сянка”, „спирка”, „беседка без пейки за сядане”, „нужник”, „не е важно какво е, а колко струва”, „хранилка за птици”, каквото и да е, няма да го опазим”, и др.„Това е място за връзване на кучетата, преди да тръгнем на лов”, пошегува са жител на Зелен дол. „Това е място, където човек може да се усамоти и да си прави каквото си поиска. Имам предвид, да пише стихове, а ако е студент – да си разработва разни теми, да се подготвя за изпити. Става също за гримьорна, ако е военен или пазач – може да стои на пост. С една дума – универсално е това нещо”, гласи друг коментар.Според местните жители навесът ще бъде нещо като туристически информационен център за лепене на обяви, както и табели за местонахождението на исторически и туристически обекти в селото. Направен е от община Благоевград.", "date": "2019.02.03", "title": "Крайпътен навес или 'ясла за тъпи избиратели'?"}
{"url": "https://offnews.bg/nashite-avtori/vladimir-karolev-i-elena-joncheva-i-gerb-i-stroitelnata-kamara-gres-696794.html", "text": "Хубаво е да си припомняме от време на време библейското.Това по повод скорошните престрелки между БСП, ГЕРБ и строителния бранш, които през последните месеци поставиха българските магистрали в центъра на политическия двубой между БСП с център нападател .Според БСП от българските магистрали се крадат по 40% и качеството е супер ниско, като червените призовават за анализ на произволни проби в чуждестранни лаборатории.Строителната камара контрира с аргументите, че магистралите в България се строят най-евтино от целия Европейски съюз и има строг европейски регламент за анализ на пробите, който се следва.Както обикновено в политическите престрелки, и двете страни грешат.Елена Йончева в страната на чудесата, че след  лъснало колко ниско е качеството на българските магистрали.Както винаги съм казвал, ниско и високо са относителни понятия. Ниско спрямо какво и високо спрямо какво?Ако сравним предполагаемо ниското качество на българските магистрали с немските, то неизбежно ще стигнем до ключовия момент с цената. Може ли българският строител да постигне сравнимо качество с немския, ако българската поръчка на километър е 3-4 пъти по-евтина? В тази връзка, Строителната камара уместно извади данните за цените на строителство на километър магистрала:Според Елена Йончева качеството щяло да се докаже като ниско, ако се вземат произволни проби от българските магистрали и се анализират в чуждестранни лаборатории. Трудно можем да намерим някой, който да не се съгласи на такава мярка, но ключовият момент е методологията и искаме ли резултатите от тези проби да имат юридически последици и вземането им да не създаде условия за ПТП? Както вече посочих, ниската цена на строителството в България неизбежно води и до по-ниско качество, следователно няма да е никакво разкритие, когато която и да е европейска лаборатория „открие“, че българската магистрала в някои участъци може да е с по-тънък асфалтов слой от немската, геомрежите ни да са по-тънки или изобщо да нямаме такива, а мантинелите да не са от шведска стомана, а от украинска. Каква „изненада“, след като ние изобщо не сме плащали за подобни неща? Ако пък искаме подобни проби да имат юридически последици, то те трябва да бъдат взети спрямо някакъв механизъм от действащото законодателство и следователно резултатите от тях да са доказателство „за“ или „не“ за нарушения. Произволна проба, която да докаже, че пътят Своге–София е по-калпав от пътя Маями-Кий Уест, може да послужи само и единствено за политиканстване – и за нищо друго.Магистралите се строят с много подробни строително-монтажни разчети и оферти, в които всяко перо е точно остойностено. За да се отклонят 40% от парите, трябва да имате или пълно неизпълнение на някои дейности, или сериозно надценяване на почти всички дейности с около 40%.Кражбите от строителство вървят основно по две направления – сериозно надценяване на креативните пера (проектирането ми да струва например 100 хил., аз съм го писал 400 хил. Tази дейност в повечето случаи се изпълнява от проектантите, а не от строителите), фалшифициране на използваните материали (пише едни тръби, пък заравя други) и влагане на по-малки количества материали от разчетеното (пише изкопани 5000 кубика земя, а изкопава 2000).Струва си дори да уточним, че последната хипотеза при проекти с еврофинансиране това нарушение е почти невъзможно, защото се правят подробни геодезични замервания и протоколи, които се подписват от надзор, проектант и други представители на възложителя. И всички те знаят, че от ЕС може да пратят проверка, която да установи дали са спазени договорно заложените количествени сметки и дали са изпълнени качествените показатели.За всеки разумен човек е очевидно, че най-голямото и най-лесно увеличение на цената може да се реализира при дейностите с креативен, качествен, интелектуален труд. Изключително трудно е да остойностите по т.нar. „бенчмарк“ един архитектурен проект или един инженерен проект. И в двата случая процесът започва с чертежи с молив на бял лист хартия и след това с някой специализиран софтуер (напр. Vectorworks или ArchiCAD) , но проектът на един архитектурен гений ще струва милиони, а на един студент или начинаещ архитект – няколко хиляди левове. Тук наистина може да се отклонят при недобросъвестност на публичния възложител не само 40%, а и 80%. Но тази сума е много малък дял от общите разходи за една магистрала и до момента всички проекти се изготвят от български проектанти на цени отново на много по-ниски нива в сравнение с тези в другите страни членки на Европейския съюз.Големият дял са строително-монтажните работи, където много трудно можем да си представим как се отклоняват близо половината от парите. Например, смята ли Елена Йончева, че заплатите на работниците по оферта са 40% по-високи от реалните и хората връщат в пликове на работодателя си пари? По-скоро е точно обратното, работодателят дава повече пари от оферираното, за да запази работниците си от напускане. Смята ли Елена Йончева, че фракциите, асфалтът или арматурата са надписани с 40%? В момента офертите в повечето случаи се печелят от най-ниска цена и общоизвестният факт, а едновременно с това и проблем е, че се ползват официално най-евтините материали. Така че, да има 40% по-евтин материал от най-евтиния, звучи меко казано невероятно. Може да допуснем, че на места има изпълнение на по-малки количества работа от заложената (по-малко от отчетените изкопи, по-тънки слоеве асфалтово покритие), но 40%? И имайки предвид невъзможността да се отклонят 40% от заплатите или самата цена на материалите, тук трябва да се отклонят не 40%, ами направо 90%! Да изпълниш асфалтово покритие 90% по-тънко от заложеното в проекта не е просто идиотско, но направо невъзможно (0,5 сантиметра асфалт ще е по-тънко от бикините на Жизел Бюндхен).ГЕРБ и строителите с фетиша за евтиниятаГЕРБ от доста години насам фетишизират минимизирането на цените на строителството на магистралите, следвайки методика и стремейки се да постигнат възможно най-евтиното строителство. Макар строителният бранш епизодично да критикува този подход, при битката с Елена Йончева строителите също наблягат на ниските цени в България като контра-аргумент на твърдението ѝ, че у нас се крадат тези 40%.Но както ниско и високо са относителни понятия и г-жа Йончева умело спекулира с тях, така и евтино и скъпо са също относителни и контрааргументите издъхват. Цените в пътното строителството в България са по-евтини не само в сравнение с другите страни в ЕС и в съседните Македония и Сърбия, но и са ниски относимо към заложеното по проект качество.Тук е важно да се работи не просто с бакалски сравнения на цени, а с отношения и взаимовръзки между цената и качеството. И точно това правя по-долу, съставяйки индекс качество/цена, използвайки данни на агенция „Пътища и магистрали“ на Чешкото правителство и Дирекция „Мобилност и транспорт“ към Европейската комисия. Така ще се ориентираме коя държава какво качество получава и на каква цена (данните не включват проектиране и ДДС).Видно от резултатите и изненадващо дори за мен, България се класира изключително добре и е на трето място от извадката (подбрана с достъпни данни от гореспоменатите източници). По-добро съотношение от нас постигат само Хърватия и Дания.Сега, важно е да направим уточненията, че повишаващото се качество над определено ниво вероятно става доста по-скъпо, както и че качественото строителство при държави с труден терен може да изисква значително повече ресурс от това в страни с равнинен и лесен релеф. Например, теренът на Германия е значително по-труден от този в Дания и следователно по-лошото представяне на Германия в този индекс вероятно е по тази причина, а не заради корупция или неефективно управление на публичния ресурс. Също така, високото качество на немските аутобани над определено ниво със сигурност се постига с далеч по-сложни технологии и скъпи материали, отколкото нужните за изграждане на една магистрала с по-ниско, но приемливо качество като тези в Румъния, Сърбия, Македония и България. Тоест, в един момент не говорим просто за качествен и дебел слой асфалт, но и за съвсем различно и по-здраво укрепване на земната основа на цялата магистрала, каквото у нас се прилага рядко, само когато се установят слаби почви.Все пак, България получава по-добро качество за цена от сравними като качество на пътищата и релеф държави като Румъния, Чехия и Словакия. Да, качеството у нас в пътното строителство не е много високо в сравнение с доста страни в ЕС, но и цената е несравнимо по-ниска от тази, която плащат останалите европейски страни.Бакалските сметки водят до бакалски резултатиБакалските сметки на Елена Йончева, ГЕРБ и строителите в предизборната битка надали ще доведат до нещо различно от бакалски резултати. Превъзбудени покрай изравняващата се социология според някои агенции, червените замерят ГЕРБ с огромни проценти кражби и неопределени сравнения за качество, докато другите отговарят с безсмислени сами по себе си ниски цени на километър. И какво от това?Ако някой желае целият този дебат да произведе смислен резултат, то следва да се търси преди всичко съотношението качество/цена, как България стои в него, какви са целите ни и възможностите ни като държава и дали в сравнителен план с останалите държави-членки на ЕС стоим неадекватно?По съвсем грубото индексиране на публично достъпната информация, което направих, резултатът за България е ясен – пътното строителство е напълно в границите на нормалното и даже изненадващо ефективно като съотношение качество цена, но в контекста на изключително малко пари за заложено по проекти по-ниско качество. Да, има и проблемни ремонти или строителства на отсечки. Например едно платно (дясното) в една отсечка на магистрала \"Тракия\" в посока Бургас преди Стара Загора, което стана вълнообразно за няколко километра няколко години след пускането му в експлоатация. Но да припомня на г-жа Йончева, че за тази отсечка г-н Сергей Станишев като премиер ряза лентата. Та ако иска да му се обади и да пита: „Абе, защо нищо не видях аз от тези 40%.\"", "date": "2019.02.03", "title": "Владимир Каролев: И Елена Йончева, и ГЕРБ, и Строителната камара грешат"}
{"url": "https://offnews.bg/obshtestvo/proletni-temperaturi-i-dnes-no-s-poveche-viatar-ot-vchera-696789.html", "text": "Прогнозата за днес е за слънчево време, с разкъсана облачност.Ще се засили югозападният вятър, който ще е умерен, а в следобедните часове и с временно силни пориви, съобщават синоптиците от НИМХ.Максималните температури ще достигнат 12-17 градуса на различните места, като само в Северозападна България ще са по-ниски - до 7-9 градуса.Минималните температури ще са положителни - от 3 до 7 градуса, а в северозападните райони - 1-2 градуса.За София минаималната температура ще е 3 градуса, а максималната 14.", "date": "2019.02.03", "title": "Пролетни температури и днес, но с повече вятър от вчера"}
