{"url": "https://offnews.bg/politika/karakachanov-sashto-s-evtin-apartament-ne-deklariral-terasi-ot-117-kv-701809.html", "text": "Вицепремиерът и министър на отбраната Красимир Каракачанов също влезе в \"Апартаментгейт\". През 2017 г. Каракачанов и съпругата му са се сдобили с апартамент в район „Възраждане“ с площ 210 кв. м. и цена 264 хил. лева, което прави малко над 640 евро на кв. метър. Това е описано в декларацията на министъра пред антикорупционната комисия КПКОНПИ. В нея обаче не се споменава тераси с площ 117 кв. метра. С нея цената на квадратен метър на жилището вече е малко над 400 евро на кв. м, което значително се разминава с цените на другите имоти в района, става ясно от информация на сайта \"Биволъ\". Според справка в Агенцията по геодезия, картография и кадастър апартаментът е мезонет. Първото ниво е 149.25 кв.м, а второто – 61.02 кв.м. Така общата му площ е 210 кв.м - без четирите тераси с обща площ 117 кв. м.В декларацията си пред антикорупционната комисия Каракачанов е посочил, че за покупката на апартамента са заменили друг мезонет с площ 164 кв.м в \"Овча купел 2\", оценен на 114 273 лв., и са доплатили още общо 150 хил. лв. - 70 хиляди изплатени преди подписването на сделката и още 80 хиляди лева изплатени на 5 равни годишни транша от по 16 хиляди лева. На нотариалния акт за замяна на недвижими имоти, който е с дата 15 май 2017 г., е вписано, че сделката е извършена между управителя на фирма „Софметал 07“ Димитър Немски и съпругата на Каракачанов – Росица.В коментар за изнесената информация Красимир Каракачанов обясни пред \"Клуб З\", че всички части на имота му са узаконени от бившия собственик на жилището, а за терасата имал нотариално заверено съгласие от съкооператорите му за ползване.Той подчерта, че е платил за всички подобрения и има документи за това.\"Всичко, което предишният собственик е правил преди мен, го е извършил абсолютно законно. А аз съм закупил апартамента, както е по нотариален акт, където са описани всички разрешения, получени от предишния собственик. Подобренията, които са направени, са заплатени от мен. Когато видите фактурата с подобренията, която е платена, ще прецените дали е евтин. Аз съм заплатил тези подобрения допълнително, извън цената за апартамента. И разликата - едната част съм я платил с мои пари, декларирани спестявания, другата част се изплаща\", каза Каракачанов.", "date": "2019.04.22", "title": "Каракачанов също с евтин апартамент, не декларирал тераси от 117 кв. м"}
{"url": "https://offnews.bg/politika/sluchaite-na-morbili-u-nas-sa-veche-463-sformiraha-savet-za-kontrol-n-701811.html", "text": "Случаите на морбили у нас са вече 463. Заради увеличаване на заразените е сформиран Национален координационен съвет за контрол на болестта, съобщи от здравното министерство.Съветът е сформиран със заповед на здравния министър. Съветът ще подпомага осъществяването на дейностите по ограничаване на разпространението на заболяването. Също така ще изпълнява дейности, свързани с анализирането и контрола на предприетите мерки, уточниха от ведомството. На територията на София-област има 165 случая на морбили; Благоевград - 136; София-град - 134; Пазарджик и Перник - по 6; Бургас - 5; Велико Търново и Кюстендил - по 4; Ловеч, Монтана и Пловдив - по един. През последната - 16-та седмица на 2019 г. най-много случаи са били съобщени от София-град - 30, от София-област - 16 случая и от Благоевград - 12.Заразените с морбили под 1-годишна възраст са 81, във възрастовата група 1-4 г. са 153; във възрастовата група 5-9 г. са 110; във възрастовата група 10-14 г. са 17; във възрастовата група 15-19 г. са 17, допълниха още от пресслужбата. Петнайсет са болните от морбили във възрастовата група 20-24 г., 22 са във възрастовата група 25-29 г.; 7 са във възрастовата група 30-34 г.; 20 са във възрастовата група 35-39 г. и 21 са над 40 г-годишна възраст, посочиха от министерството.Деветдесет и едно от заразените деца са под 13-месечна възраст, при които не е била извършена имунизация заради недостигната ваксинална възраст, съгласно Имунизационния календар.Регистрирани са случаи на заболял персонал в лечебни заведения за болнична помощ поради осъществен контакт с болни от морбили при изпълнение на професионалните си задължения.От МЗ са дадени указания до регионалните здравни инспекции медицинският персонал в болниците, обслужващ заболели от морбили, да е с данни за протективен имунитет срещу заболяването. Тези от тях, които са неимунни към вируса на морбили, да се имунизират с трикомпонентна ваксина срещу морбили, паротит и рубеола. Дадени са указания и за стриктно прилагане и спазване на противоепидемичните мерки за недопускане на вътреболнично разпространение на морбили.За засилване на контрола е разпоредено на общопрактикуващите лекари да извършат преглед на пациентските листи за неимунизирани деца и за приоритетно обхващане на всички подлежащи през годината и на необхванати деца.По отношение на имунизационния статус на деца от най-засегнатите райони на страната е разпоредено провеждането на серопревалентно проучване за наличието на защитен имунитет срещу морбили, паротит и рубеола, като резултатите от него ще покажат дали децата са реално имунизирани.Съгласно Имунизационния календар на Република България на децата се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.От МЗ призовават всички родителите да проверят имунизационния статус на децата си за морбили и при установяване на пропуск или при съмнение за морбили да се обръщат към общопрактикуващия си лекар.", "date": "2019.04.22", "title": "Случаите на морбили у нас са вече 463, сформираха съвет за контрол на болестта"}
{"url": "https://offnews.bg/obshtestvo/trima-sa-arestuvani-pri-spetcaktcia-sreshtu-narkodilari-v-stolichnia-k-701815.html", "text": "Трима души са арестувани при спецакция на МВР срещу наркодилъри в столичния квартал \"Стрелбище\". От МВР потвърдиха за провеждането на акцията.Арестуваните са били заловени в момент на търговия с дрога, съобщи БНР.Претърсванията продължават.", "date": "2019.04.22", "title": "Трима са арестувани при спецакция срещу наркодилъри в столичния квартал \"Стрелбище\""}
{"url": "https://offnews.bg/razsledvane/kraj-na-priema-bez-klasirane-v-smg-sled-razsledvane-na-offnews-promen-701795.html", "text": "Вече са факт промените в наредбата, които слагат край на заобикалящия класирането прием на петокласници в елитните математически училища. Освен СМГ те касаят и останалите училища с държавен план-прием след IV клас.Промените бяха  дни след разследването на OFFNews от декември 2018 г. \"\". Те бяха  на 31 януари 2019 г., а на 16 април бяха обнародвани, с което влязоха в сила.Наредба 10Актуализираните текстове са в и изменят не само правилата за прием в математическите училища след изпити след IV клас, а и преместването в I клас, паралелния прием след VII клас в езиковите, математическите и природо-математическите гимназии, както и преместването на ученици след X клас, последният от първата гимназиална степен.Основният метод за надпланов прием досега беше \"преместване\" с разрешение на началника на Регионалното управление на образованието в областта, в която се намира приемащото училище. Така, на база умилителни писма от родители без уважителни причини, в елитни училища като СМГ се записваха некласирани деца. Миналата година в СМГ те бяха 21.Сега пред този метод и началниците на РУО се слага бариера. Новите изисквания за преместване над държавния план-прием на ученици от V до XII клас са:1. Постоянният/настоящият адрес на ученика да е променен от друго населено място в населеното място на училището, в което желае да се премести.2. Условията на физическата среда на приемащото училище позволяват това 3. При преместване на учениците в най-\"критичните\" класове за приема в елитните гимназии - от пети до седми трябва да е изпълнено още едно условие - ученикът да е бил приет съответно в математическа/природо-математическа/езикова гимназия в града, от който идва, и оценките, с които е приет биха били достатъчни за класиране в новото училище в годината на кандидатстване. Условието важи както за приема след VI клас, така и за този след VII и X клас.Те няма да имат право да променят профила си при преместване, тоест ако са приети в математическа паралелка с английски език, например в Бургас, трябва да бъдат записани в същата в града, в който се местят да живеят.Дали един ученик да бъде преместен в ново училище повече няма да зависи от благоволението на някой началник на РУО.Създава се седемчленна комисия към министъра на образованието, която да разглежда всяко искане за преместване над държавния план-прием (). Тя ще включва трима експерти от МОН, представител на Държавната агенция за закрила на детето и трима представители на юридически лица, осъществяващи дейности в сферата на училищното образование. Ще решава не самоволно, а на база изпълнение на описаните по-горе критерии. Положителното им становище няма да означава автоматично, че ученикът е прехвърлен. Последната дума по въпроса ще има министърът на образованието. При отрицателно тя няма да му бъде дадена.Първи класПромените пресичат и безконтролното увеличаване на класовете с първокласници отново по метода на \"прехвърлянето\". Оттук нататък, за да бъде прието дете над утвърдените бройки по план-прием, е необходимо:- да има промяна на постоянния/настоящия адрес, новият да е в прилежащия район на училището, а преместването да е станало след крайния срок за подаване на заявления за прием в училището;- физическата среда на училището да го позволява;- нещо на практика непреодолимо за училищата с голям наплив - да са били приети всички деца от първа, втора и трета група ().Записването се осъществява от директора на училището в рамките на допустимия брой ученици в паралелка по реда, определен в Наредбата за финансирането на институциите в системата на предучилищното и училищното образование.", "date": "2019.04.22", "title": "Край на приема без класиране в СМГ. След разследване на OFFNews промените са факт"}
{"url": "https://offnews.bg/kultura/pevitcata-sofia-izdade-nova-pesen-po-muzika-na-momchil-kolev-701632.html", "text": "Певицата София Георгиева издаде нова песен. Тя се нарича \"Пътят към теб\" и е по музика на Момчил Колев (\"Клас\", Дони и Момчил), който е автор и на най-големия й хит \"\". Текстът е на Лина Шишкова.Песента беше представена за пръв път пред специално подбрани гости в клуб \"Кино Култура\" миналия вторник, а преди броени часове беше качена в You Tube.Изключително развълнуван след като чу първото изпълнение на живо, Момчил Колев каза, че според него това е една от най-хубавите песни на София и й благодари за това, че толкова прекрасно е претворила музиката му.Самата София определя песента като доста по-различна от досегашния й баладичен стил и казва, че в нея се долавя духа на 90-те и на ню уейва.Китаристът Ясен Василев акомпанираше на София при първия й лайф от 3 години насам, по време на който тя изпълни 7 песни, които не са влизали в албума й \"Син талисман\". По информация на OFFNews те вероятно ще залегнат в основата на следващия й албум, чието издаване предстои, но датата все още не е известна.", "date": "2019.04.22", "title": "Певицата София издаде нова песен по музика на Момчил Колев"}
{"url": "https://offnews.bg/politika/vanshno-predupredi-da-ne-patuvame-do-shri-lanka-701810.html", "text": "Министерството на външните работи предупреди да не пътуваме со Шри Ланка заради евентуалната вероятност от нови терористични актове. За българите на територията на Шри Ланка министерството съветва да поддържат връзка с посолството в Делхи, с близките си и да изчакат ситуацията да се нормализира.По информация на българското посолство в Делхи министър-председателят на Шри Ланка Ранил Викремесингхе е посъветвал намиращите се в страната туристи да останат, но е препоръчал тези, на които тепърва предстои да посетят страната, да изчакат няколко дни, тъй като все още не всички терористи са разкрити.Той е посочил, че са идентифицирани 30 терористи, 9 атентатори камикадзе, но се предполага, че те са общо 50 и са възможни още самоубийствени атентати.Сред идентифицираните до момента чуждестранни граждани, жертви на бомбените експлозии в Шри Ланка на 21 април няма български граждани. Няма данни и за ранени български граждани.По данни на мисията ни в Делхи е установен контакт с над 20 български граждани, намиращи се на територията на Шри Ланка. Всички те са невредими след атентатите.Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.При необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.22", "title": "Външно предупреди да не пътуваме до Шри Ланка"}
{"url": "https://offnews.bg/sviat/shestima-zaginaha-pri-katastrofa-na-dvumotoren-samolet-v-teksas-701816.html", "text": "Шестима души загинаха, след като двумоторен самолет се разби в Тексас, съобщи CNN. Инцидентът е станал малко преди 9 часа местно време близо до общинското летище Кервил.Самолетът \"Бийчкрафт BE58“ е излетял от летище Западен Хюстън. Той е катастрофирал при опит за приземяване, обясниха от Федералната авиационна администрация.Самолетът е паднал на около 6 мили северозападно от летището. Следователи провеждат разследване на мястото на инцидента заедно с Националният съвет по безопасност на транспорта.За момента не са известни причините за катастрофата.", "date": "2019.04.22", "title": "Шестима загинаха при катастрофа на двумоторен самолет в Тексас"}
{"url": "https://offnews.bg/politika/tcik-reshi-siela-norma-da-dade-pod-naem-3000-mashini-za-glasuvane-na-701814.html", "text": "Централната избирателна комисия избра \"Сиела Норма\" АД за изпълнител на обществената поръчка за наемане на машини за гласуване на евроизборите. Фирмата ще осигури 3000 специализирани устройства с инсталиран софтуер за електронно машинно гласуване с решение номер 193-ЕП, съобщиха от ЦИК.\"Сиела Норма\" АД ще осигури и логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на изборите.От състезателната процедура са отстранени \"ЛЕКС.БГ\" ЕАД, защото ценовото предложение не отговаря на предварително обявените условия на поръчката и \"Български машини за гласуване\" ЕООД, тъй като е представило оферта, която не отговаря на предварително обявените условия и на техническите спецификации, уточниха от ЦИК.", "date": "2019.04.22", "title": "ЦИК реши \"Сиела Норма\" да даде под наем 3000 машини за гласуване на евроизборите"}
{"url": "https://offnews.bg/tenis/dominik-tijm-i-aleksandar-zverev-posetiha-trenirovka-na-barsa-701799.html", "text": "Двама от тенисистите, които ще участват на турнира от сериите ATP 500 в Барселона – Александър Зверев и Доминик Тийм, се срещнаха с играчите на футболния отбор на каталунците.Австриецът и германецът изгледаха на живо тренировъчно занимание на тима. Интересното е, че суперзвездата на Барса Лионел Меси отсъстваше.Иначе Зверев ще започне надпреварата в каталунската столица с двубой срещу Николас Хари или Марсел Гранойерс, а Тийм ще има за първи съперник Йошихито Нишиока или Диего Шварцман.Най-добрият ни тенисит Григор Димитров пък ще се изправи срещу победителя от двойката Фернандо Вердаско - Фелисиано Лопес във втория кръг на турнира.Българинът получи \"уайлд кард\" за надпреварата и ще почива на старта в Барселона, който започва на 22 април.", "date": "2019.04.22", "title": "Доминик Тийм и Александър Зверев посетиха тренировка на Барса"}
{"url": "https://offnews.bg/temida/sadat-potvardi-prisadata-na-shefa-na-bnt-toj-shte-triabva-da-napusne-701804.html", "text": "Софийски градски съд потвърди изцяло присъдата шефа на БНТ Константин Каменаров за шофиране в нетрезво състояние. Каменаров беше осъден на 1 година и 3 месеца условно с 3 години изпитателен срок и 600 лева глоба за шофиране с 1,6 промила алкохол в кръвта. Решението е окончателно и не подлежи на обжалване и протест, обявиха от съда.Каменаров обжалва решението на първа инстанция. Процесът беше отлаган няколко пъти - за ангажименти или заболявания на Каменаров или на адвоката му.Едно от последните отлагания стана заради отсъствие на Каменаров, за което беше обявена проверка на болничния му.Той не се яви на заседанието на 18 февруари. Тогава шефът на обществената телевизия представи болничен, издаден за периода 14 - 20 февруари. След това обаче стана ясно, че в деня на заседанието той е бил в Брюксел. Каменаров беше показан в репортаж на БНТ от белгийската столица, където е участвал в конференция за предизвикателствата пред аудиовизуалните медии във времето на дигитална революция в качеството си на шеф на националната телевизия.Проверката на болничния на Каменаров обаче не откри нарушения.Заради присъдата Константин Каменаров ще трябва да напусне поста си в БНТ, тъй като присъда лишаване от свобода за умишлено престъпление от общ характер е едно от основанията по закон за прекратяванемандата на шефа на обществената телевизия, независимо дали наказанието е ефективно, или условно. Решението формално трябва да се вземе от Съвета за електронни медии.", "date": "2019.04.22", "title": "Съдът потвърди присъдата на шефа на БНТ, той ще трябва да напусне поста си"}
{"url": "https://offnews.bg/bojni/antani-dzhoshua-iska-da-se-bie-s-luis-ortiz-701797.html", "text": "Промоутърът на световния шампион по бокс в тежка категория Антъни Джошуа - Еди Хърн, сподели, че британецът иска да се бие с ветерана Луис Ортиз.Ей Джей трябваше да защитава титлите си срещу Джарел Милър на 1 юни в митичната зала \"Медисън Скиуеър Гардън\" в Ню Йорк, но претендентът беше отстранен от срещата след като даде положителна допинг проба в началото на миналата седмица.\"Току-що прочетох, че Майкъл Хънтър ще е следващия съперник на Джошуа, но това въобще не е вярно. Имам кратък списък с около пет или шест боксьори, който разглеждаме в момента. Честно казано, Антъни иска да се бие с Луис Ортиз.Трябва да обсъдим този двубой с Роб Маккракън. Ортиз трябва да приеме битката. Разговаряхме няколко пъти, след като първоначално той отказа да се бие, но все пак преговаряме и с други боксьори\", каза Хърн.", "date": "2019.04.22", "title": "Антъни Джошуа иска да се бие с Луис Ортиз"}
{"url": "https://offnews.bg/obshtestvo/zashto-obshtestvenite-porachki-v-sferata-na-stroitelstvoto-vodiat-do-a-701762.html", "text": "Над половината от проектантите на над 400 обществени поръчки за строителство за последните три години нямат никаква експертиза в сферата на архитектурата и строителството, като сред тях се срещат и зеленчукопроизводители. Редица обществени поръчки пък са раздадени с невъзможен срок за изпълнение, което означава, че или поръчката е с предизвестен победител, който е имал възможността да изготви проекта предварително, или срокът за изпълнение ще бъде скришно удължен в този за отстраняване на забележките. Това разкрива анализ на Управителния съвет (УС) на Камарата на архитектите в България (КАБ), чиито представители коментираха редица порочни практики в провеждането на обществените поръчки в сферата на строителството и предложиха законодателни промени. Пълен инженерингЗам.-председателят на УС на КАБ арх. Петкана Бакалова отличи масово възприетата практика \"пълен инженеринг\" като основен проблем при обществените поръчки, свързани със строителство. При нея всички участници в проекта - проектанти, консултанти и строители, са зависими от спечелилия поръчката, който най-често е строителят.Бакалова коментира, че практиката е удобна за възложителя (общината, държавата), защото се преговаря само с една фирма, но отнема възможността му след това да диктува условията на проекта и да поставя изисквания.\"Какво иска строителят? Максимална печалба, което означава много пари за ниско качество. И тъй като проектантът е абсолютно зависим от строителя в конкретния случай, няма начин неговите идеи да стигнат до възложителя\", допълни Бакалова.Подобни притеснения наскоро изразиха и от  на среща с говорителя на ПГ на БСП Елена Йончева в Народното събрание.Като пример арх. Бакалова даде Градската галерия на ул. \"Гладстон\", Пловдив, за чието строителство е проведена обществена поръчка. По нейни думи КАБ е изпратила запитване за представяне на проекта пред обществеността на Пловдив, но от общината отговарят, че това не е възможно заради авторските права. Проверка сочи обаче, че според договора с фирмата изпълнител правата принадлежат именно на общината.\"И община, и строител, като някаква тайна база на НАСА строят нещо секретно, а това е поръчка за 3.5 млн. лева. И утре всички ще бъдем изненадани от това, което се появи\", заяви арх. Петканова. Тя все пак подчерта, че от камарата не са срещу инженеринга  като цяло, но го подкрепят само след идеен проект, който да даде концепцията и границите на финансирането и който да гарантира неговото качество.\"Промените, които искаме, са свързани с това архитектите да могат да носят отговорност. Затова колегата спомена, че трябвало проектантски бюра единствено и само да проектират, защото ние проверихме обществените поръчки - 30 сигнала, регистрирани зеленчукопроизводители печелят обществени поръчки за проектиране\", допълни арх. Бакалова.Според КАБ е редно да се съгласува Законът за камарите на архитектите и инженерите в инвестиционния процес със Закона за обществените поръчки, в който липсва изискване проектантските бюра да могат да бъдат регистрирани само от хора със съответната експертиза в сферата. КАБ също така определи извършените през последните години промени в Закона за устройство на територията като вредни за българското строителство и заяви, че е редно законът да бъде заместен с подробен кодекс за строителните и проектантските дейности, който да установи разпределение в ролите и отговорностите на ролите архитект, строител и възложител. По техни думи в него е важно да бъде заложена директна материална отговорност чрез големи нива на застраховките, която да предотврати сегашната практика на прехвърляне на отговорност във веригата от одобрителни процедури.КритерииДруг основен проблем според арх. Бакалова са двата основни критерия, на базата на които се определя кой печели обществената поръчка - най-кратък срок и най-ниска цена, която обаче заради краткия срок цената често става изключително висока.Тя цитира редица примери за сгради с непосилно кратък срок за изпълнение в различни градове в България, сред които обществена поръчка за детска градина в Гоце Делчев, спечелена със срок за изпълнение 2 дни. Според нея подобни решения често означават, че проектантът е предварително избран с условия, които никой друг не може да изпълни, или ще бъде добавен скрит срок за довършване, например в рамките на този за отстраняване на забележките. \"Това означава архитектите да измерят сградата, да изчертаят, да предвидят материали, да направят обследвания, да предвидят нови системи и т.н. Този срок за всички тези неща е абсурден. Когато писахме на кмета на Гоце Делчев да прекрати поръчката, той каза: \"Това е лошо, но е законно\", коментира Бакалова.Тя даде още примери в други български селища, като изпълнение на 44 обекта в Златоград за 10 дни или срок от 4 дни за проектирането на укрепване на училище в Панчарево, което очевидно има конструктивни проблеми, т.е. опасно е децата да бъдат вътре. Според други раздадени поръчки в Сливница пък площад се проектира за 5 дни, а във Велико Търново се прави работен проект за театър за 10 дни. Сред примерите беше и нашумелият напоследък мост в Пазарджик, познат от .Според представителя в Архитектурния съвет на Европа арх. Милков, за да се избегне ценовият и времевият дъмпинг в Закона за обществените поръчки, е редно да се запише, че цената и срокът се определят на база методиката за себестойността на проектантския труд в инвестиционното проектиране и устройственото такова. По европейски модел например сред ключовите критерии са разходите за целия жизнен цикъл на сграда, взаимоотношението качество - цена и екологичните условия. По негови думи е редно и от критериите за подбор да се изключат излишни неща като оборот, а основният да е проектантският опит. В момента за проектантски опит се счита проектиран или изпълнен проект за последните 3 години, но от бранша настояват той да бъде увеличен на поне 10 години.Дискриминационни условияАрх. Бакалова подчерта, че в бранша се срещат и т.нар. дискриминационни условия, при които общините приканват архитектите да изготвят проекти без заплащане, които не е сигурно дали изобщо ще бъдат осъществени. По нейни думи това спира по-малките фирми да участват, тъй като нямат финансова възможност да работят върху нещо без гарантирана възвръщаемост. \"Какво значи това? Една община казва: \"Моля ви се, елате на конкурса и проектирайте без пари. Ако спечеля финансиране след две-три години от някоя програма, ще ви платя\". Това означава, че от 100 обекта се финансират 30. Един проектант трябва да приеме, че 70% от труда му отива на боклука\", коментира тя.Според нея под 50 фирми от общо 4500 архитекти участват в такъв тип конкурси, което води до загуба на експертен потенциал. Тя подчерта, че друг съществен проблем е, че общините непрекъснато свалят цените за проектиране, и то умишлено.Арх. Юлия Железова изтъкна като пример факта, че Министерството на земеделието, храните и горите (МЗХГ) е пуснало серия от поръчки по Програмата за развитие на селските райони с доста голям финансов ресурс, от порядъка на 200 хил. лв., като поръчките обаче ще бъдат изплатени, ако общината спечели финансирането. Според нея по този начин проектантите биват третирани като кредитна институция, когато нито общината, нито държавата имат ресурса сами да кредитират тези общински инициативи. Така проектантите работят върху нещо в продължение на години, без никакъв ангажимент от страна на общините, когато получат готовия проект, да попълнят апликационни форми и да кандидатстват. Интелектуален трудАрх. Петър Киряков от УС на КАБ представи структурен анализ на финансовата рамка за обществени поръчки, тъй като според него те практически създават пазара на строителство и диктуват пазарните нива дори при проекти с участието на частни инвеститори. По негови думи навсякъде в свободния свят, както и в България, стойността на интелектуалната част на инвестицията е 12% от строителната стойност. В България все пак на практика се получава сериозно разминаване, при което вместо 12% за интелектуален труд всъщност остават 2%, като останалите 10% не се спестяват, а също се харчат, но за специфични за българската практика дейности. Така например 5% от строителната стойност се отделя за т. нар. независим надзор в строителството, който практически елиминира проектанта от процеса на реализация на неговия собствен проект. 2,5% се отделя за финансиране на работата на служители на Министерство на регионалното развитие и благоустройство. Други 2.5% финансират служителите на общините, на чиято територия се намират обектите и които изпълняват отново непредвидената в закона роля на ръководител проект. Така за интелектуален труд остават другите 2%, които се определят като индикативна стойност на обществената поръчка, под която участниците трябва да направят своите оферти. \"Това е два пъти по-малко отколкото за служителите в общините и МРРБ, четири пъти по-ниско от заплащането за надзора и 44 пъти по-малко от това на строителите\", допълни арх. Киряков.Според него по този начин в рамките на обществената поръчка проектантът/архитектът няма възможност да обмисли техническите решения, да определи адекватни детайли, да произведе коректна сметна документация, както и да участва в или надзирава изпълнението на собствените си проекти.Така изброените цифри означават, че архитектът има много малка отговорност и контрол върху проекта си. По негови думи тази система не е плод на конкретно управление или на конкретна практика - тя е създавана през годините от всички партии.Други законови пречкиОценката в доклада на КАБ е, че ефектът от Закона за обществените поръчки от 2016 г. в сферата на строителството е негативен. От камарата предлагат той да бъде ревизиран в частта му за интелектуалните услуги, проектиране и строителство, както и да се създаде специален закон за строителство с обществени средства. Те цитираха практиката в немското законодателство, където има отделен закон за строителство, различен от Закона за обществените поръчки, който в България се отнася към всякакъв вид доставки. \"В българския ЗОП проектантската дейност е приравнена с доставката на тоалетна хартия например\", каза арх. Милков.Чиновнически практикиСпоред арх. Железова друг проблем е, че работата на архитектите често се оценява от чиновници, които нямат познания в сферата. По нейни думи често се случва техническите предложения за проекти да бъдат изслушвани от комисия, сред чиито членове няма нито един архитект или човек с експертиза в строителството. Тя определя процедурата като \"формално отбиване на номера\".Авторски праваСпоред КАБ не е редно и че общините изземат авторските права на архитектите чрез добавени към договора клаузи. По думите на архитектите това вреди на обществения интерес, защото по този начин авторите не могат реално и законово да защитават идеята и проектното си решение впоследствие. Според тях е редно авторските права върху проекта да остават на проектанта, а не да се прехвърлят на възложителя, за да се не се случва разминаване между проекта и реализацията му.КонкурситеПредставителите на КАБ коментираха, че и начинът, по който се провеждат архитектурните конкурси, също създава редица проблеми. Праговете на заплащане и разпределянето на средствата в българските условия не привличат кандидатури от чуждестранни архитекти. Структурата и липсата на прозрачност пък създава впечатление, че те са предизвестени - често например конкурси се обявяват в късните часове в петък. ЖалбиСпоред закона браншовите организации могат да обжалват условията на обществени поръчки, но Върховният административен съд също така отсъди, че те не могат да обжалват публични покани, които са на стойност под 70 хил. лв. От организацията настояха да получат възможността на обжалват условията на всяка обществена поръчка, за да се осъществи по-голям контрол върху процеса.Медийни изявиОт камарата настояват и да се позволява на архитектите да имат медийни изяви, за да може да се защитават идеите и да се взема отношение, когато има проблеми. Те коментираха случая с главния проектант на ремонта на ул. \"Граф Игнатиев\" - арх. Иво Панталеев, който, въпреки високите нива на обществено напрежение по темата, почти не разговаря с медиите.Според тях такова държание не е приемливо, но по техни думи самият Панталеев ги информирал, че има клауза за забрана за медийни изяви без писменото съгласие на възложителя. Кметът на София Йорданка Фандъкова обаче е отговорила, че не знае за подобна клауза, но въпреки това ще осигури писменото съгласие, ако е необходимо.По думите им довечера предстои среща с Фандъкова, общинския съветник Калоян Паргов, главния архитект на София Здравко Здравков и представители на КАТ, на която е поканен и самият арх. Панталеев. Според тях, ако Панталеев отново откаже да присъства, ще бъде започнато дисциплинарно производство в камарата, като най-тежкото наказание би било лишаване от правоспособност за срок до една година.", "date": "2019.04.22", "title": "Защо обществените поръчки в сферата на строителството водят до абсурди?"}
{"url": "https://offnews.bg/politika/partiata-na-mestan-sashto-se-registrira-za-izborite-palnata-lista-701801.html", "text": "Партия ДОСТ на обвинения за причиняване на смърт по непредпазливост на 6-месечно бебе Лютви Местан регистрира пълна листа за изборите за Европейски парламент на 26-и май.Листата се води от Бюлент Хасанов - икономист, завършил висшето си образование в Англия, понастоящем одитор на големи İT компании. Втори в листата е внукът на легендарния борец за човешки права и един от най-дългогодишните политзатворници от времето на комунистическия режим Нури Адалъ - Юзджан Фикрет Тургут-Адалъ.Юзджан Адалъ е строителен предприемач със завършено висше образование, ползва свободно немски език. Трети в листата е лидерът на ДОСТ ”МЛАДЕЖИ” Танер Алимолла, също специалист с висше образования. Следва известният лекар от Смолян, понастоящем практикуващ в Пловдив д-р Ферит Садъков. Пети в листата е специалистът по въпросите на ромската интеграция Николай Тодоров от гр. Троян.Листата е продължена от един пъстър букет от високообразовани младежи - момичета и момчета, които ще влеят енергията си за достойното представяне на партия ДОСТ на евроизборите. След тях е и Нуршен Адалъ, правнучка на “българския Нелсън Мандела”, обясняват от извънпарламентарната партия.Ето и цялата листа на ПП ДОСТ:1. Бюлент Бахриев Хасанов2. Юзджан Фикрет Тургут - Адалъ3. Танер Фикри Алимолла4. Ферит Джевдетов Садъков5. Никола Йорданов Тодоров6. Анифе Мустафа Добринишка7. Чидем Юмют Ахмедова8. Хасан Гюнеров Хасанов9. Нуршен Виждан Тургут - Адалъ10. Ружди Юсеин Кайалъ11. Юмер Сабахтин Юмер12. Синан Вайдет Гаваз13. Айгюл Кезимова Джамбазова14. Айтен Мустафова Мустафова15. Халим Нурсетов Ахмедов16. Беркант Хасан Ходжа17. Румен Боянов Райчев", "date": "2019.04.22", "title": "Партията на Местан също се регистрира за изборите (пълната листа)"}
{"url": "https://offnews.bg/tehnologii/mag-i-berbatov-startirat-stipendii-za-postizhenia-v-digitalnite-nauki-701803.html", "text": "MAG-O, дигиталното поделение на най-големия летищен оператор във Великобритания MAG, днес обяви партньорство с Фондация „Димитър Бербатов“, което и двете страни се надяват, че ще прерасне в дългосрочно и стратегическо.MAG-O поема ангажимента да подпомогне петима ученици, започващи бакалавърско обучение през есента на 2020 г., и да предложи менторска програма по време на висшето им образование и при започване на работа.Стипендията MAGnificent Future в партньорство с Фондация „Димитър Бербатов“, ще бъде предоставена на ученици, които са демонстрирали потенциал в областта на дигиталните или компютърните науки, имат високи постижения, и също така са приети в бакалавърска степен на специалност в тази сфера в университет в България. При старта на проекта MAG-O ще предостави пет стипендии за петима студенти, за периода на четирите им години следване.Детайлите около стипендиите ще бъдат разработени през 2019 г. Процесът за подаване на заявления се очаква да започне през пролетта на 2020 г. Те ще бъдат разглеждани от експерти от MAG-O и от Фондацията.MAG-O се ангажира с тази инициатива, създавайки едно значимо и ключово партньорство, което ще осигури на млади българи подкрепа в кариерното им развитие. Част от плановете за летището в София включват развитието на „дигитален център“, подобен на този, съществуващ на летище Манчестър.По време на работата си в София през последните две години върху офертата на MAG, висшето ръководство на MAG-O разпозна наличието на много добри кадри в сферата на дигиталните науки и реши да се ангажира с предприемането на първи стъпки, с цел подсилване на връзките между технологичната сцена в София и офисите на компанията в Манчестър и Лондон, независимо какъв ще бъде резултатът от концесионната процедура.Мисията на Фондация „Димитър Бербатов” е всестранно да подпомага младите хора да се образоват, да развиват своите дарби и заложби. В това число да насърчава развитието на талантите при децата, като съдейства за получаването на образование, знания, умения и култура у подрастващото поколение, като подпомага обучението, специализацията, квалификацията и преквалификацията на младите хора със изявени способности. До този момент фондацията е подкрепяла преди всичко деца и млади хора в ученическа възраст. За първи път ще бъде връчвана стипендия, учредена специално за студенти и то за целия курс на тяхното обучение.Дигиталният бизнес на MAG-O стартира преди две години само с 40 служители, но бързо се разви значително с още 140 души – програмисти, софтуерни архитекти и специалисти по обработка на данни, генерирайки самостоятелни приходи от 338.6 милиона лева всяка година. Поделението в момента е в процес на предоставяне на дигиталните си услуги на още 20 летища по целия свят и разглежда варианти за осигуряване на база за международен бъдещ растеж. През 2018 г. MAG-O придоби два дистрибуторски бизнеса, които са фокусирани върху глобалното предоставяне на летищни услуги. MAG-O също така допринася за осигуряването на дигитални услуги и решения на летищата на MAG във Великобритания, които сумарно обслужват 60 милиона пътници годишно.Основен приоритет на MAG-O и компанията-майка MAG, е ангажиментът техните общности да имат полза от подобрения в околната среда, от инвестиции и създаване на нови възможности и работни места. MAG-O смята партньорството си с Фондация „Димитър Бербатов” за ключов пример в тази насока.Според него нуждите на летищата се променят и закономерно клиентите стават все по-търсещи и изискващи. Харисън е категоричен, че именно дигиталните услуги през последните две години са били повратна точка за летищната група по отношение на приходи.", "date": "2019.04.22", "title": "MAG и Бербатов стартират стипендии за постижения в дигиталните науки"}
{"url": "https://offnews.bg/temida/sadat-varna-knizhkata-na-liutvi-mestan-701807.html", "text": "Кърджалийският съд върна шофьорската книжка на лидера на ДОСТ Лютви Местан, която му беше отнета след катастрофата, при която загина 6-месечно бебе. Съдът отмени постановлението на прокуратурата за отнемане на книжката на Местан. „В настоящия случай от събраните до момента данни по делото не се установява разследваното деяние да се отличава с по-висока от типичната за този вид престъпления обществена опасност, и в обжалваното постановление не е налице яснота извършването на какво друго престъпление ще бъде осуетено с отнемането на свидетелството за правоуправление на обвиняемия”, пишат от съда, цитирани от bTV.Инцидентът стана на 14 април близо до прохода „Маказа”, при разклона за село Загорско. Според разследващите и близките на пострадалите Местан е отнел предимството на друг автомобил, в който се е возело цяло семейство. Политикът пък твърди, че другата кола се е движела в насрещното с голяма скорост и го е ударила челно. След катастрофата Местан беше арестуван и беше пуснат под гаранция от 10 000 лева. Преди дни обаче съдът отмени гаранцията с мотива, защото от прокуратурата не са представили доказателства за имотното състояние на лидера на ДОСТ. По-късно отново му беше наложена гаранция от 10 000 лева. ", "date": "2019.04.22", "title": "Съдът върна книжката на Лютви Местан"}
{"url": "https://offnews.bg/temida/ubietcat-na-viktoria-marinova-poluchi-30-godini-zatvor-701806.html", "text": "30 години затвор на първа инстанция получи Северин Красимиров за убийството на журналистката Виктория Маринова.Той беше обвинен за изнасилване, блудство и за убийството по особено мъчителен начин и с особена жестокост.Красимиров призна вината си за престъплението и Окръжният съд в Русе гледа делото по съкратената процедура, което автоматично намали присъдата с една трета.Жестокото престъпление бе извършено на 6 октомври миналата година. Тялото на Виктория бе открито до крайбрежната алея в Русе. Четири дни по-късно в Германия бе арестуван укрилият се там Северин Красимиров.Служебният защитник на Северин Красимиров поиска наказанието да бъде 15 години затвор, защото според него има смекчаващи вината обстоятелства - чисто съдебно минало, пълни самопризнания, умствена изостаналост и изразено съжаление от извършеното.В съдебната зала Красимиров заяви, че съжалява и се извини на родителите на Виктория. ", "date": "2019.04.22", "title": "Убиецът на Виктория Маринова получи 30 години затвор"}
{"url": "https://offnews.bg/zvezdi/roman-polanski-iska-obratno-chlenstvoto-si-v-akademiata-701776.html", "text": "Известният режисьор Роман Полански чрез своите адвокати се е обърнал към съда, за да му бъде върнато членството в американската киноакадемия, от която беше изключен преди около година, предаде АП, цитирана от Дарик.Адвокатите на 85-годишния кинодеец са се обърнали към Върховния съд в Лос Анджелис с иск Американската академия за кинематографично изкуство и наука отново да приеме в състава си Полански като пълноправен член. Агенцията припомня, че Полански беше изключен от престижната организация през май м.г., заедно с комика Бил Козби за сексуални престъпления. Това стана само няколко месеца, след като от киноакадемията беше изключен заради сексуални посегателства продуцентът Харви Уайнстийн.Полански пристъпи към обжалване решението на киноакадемията през януари т.г., но то беше отхвърлено. В сегашните претенции на режисьора се изтъква, че Полански не е бил уведомен за изключването си по установения ред. А адвокатите му не са могли да присъстват лично на отхвърлянето на обжалването на режисьора от страна киноакадемията.Киноакадемията отговори от своя страна, че \"процедурите за изключването на Полански са били спазени и тя стои твърдо за своето решение\".В новите претенции на адвокатите на Полански се цитират и калифорнийските закони, като според тях изключването му ги е нарушило. Местното законодателство задължава управителните тела да не изключват членове на своите организации, без преди това да са ги изслушали.Полански се призна за виновен в сексуално посегателство над 13-годишно момиче през 70-те години на миналия век. Когато разбра, че въпреки споразумението с прокуратурата, ще бъде осъден за по-тежко престъпление - изнасилване, избяга във Франция.Американската киноакадемия изключи Роман Полански заедно с Бил Козби на 3 май, след като прие нов кодекс за поведение в отговор на скандала с продуцента Харви Уайнстийн, припомня агенцията.", "date": "2019.04.22", "title": "Роман Полански иска обратно членството си в Академията"}
{"url": "https://offnews.bg/kultura/askeer-2019-shest-nominatcii-za-debelianov-i-angelite-701778.html", "text": "Спектакълът „Дебелянов и ангелите“ на Пловдивския драматичен театър е отличен с шест номинации „Аскеер“.Представлението е с номинации в категориите „Съвременна българска драматургия” за Александър Секулов, „Режисура” за Диана Добрева, „Най-добро представление”,„Поддържаща мъжка роля” за Добрин Досев, Симеон Алексиев, Алексей Кожухаров, Ивайло Христов, Красимир Василев, Димитър Банчев, Венелин Методиев, Никола Орешков, Тодор Дърлянов, Троян Гогов, Стилиян Стоянов, Петър Тосков, „Дебют” за Ненчо Костов и „Сценография” за Мира Каланова.Наградите „Аскеер“ ще бъдат връчени на 24 май от Театър „Българска армия“.  Пълен списък на номинациите:Изгряваща звездаАлександър Кънев за ролята на Гаврюшка в „Картоиграчи“, Драматичен театър – ПлевенНенчо Костов за ролята на Дебелянов в „Дебелянов и ангелите“, Драматичен театър – Пловдив, и за ролята на Васил Левски в „Наблюдателите“, Народен театърПолина Христова за ролята на Колежки асесор Ковальов в „Нос“, Театър „199“СценографияВенелин Шурелов – „Опит за летене“ – Народен театърМира Каланова – „Дебелянов и ангелите“ – Драматичен театър – Пловдив, „Бащата“ – Народен театърНикола Тороманов – „Дивата патица“ – Народен театър, „Развратникът“ – Театър „София“, „Наблюдателите“ – Народен театърКостюмографияЕлис Вели – „Развратникът“ – Театър „София“Мариета Голомехова – „Нос“ – Театър „199“Свила Величкова – „Драконът“ – ТМПЦ-Варна, „Коя гад изяде кашкавала“ – Драматичен театър – Русе, „Наблюдателите“ – Народен театърМузикаКалин Николов – „Празникът“ – Театър „Зад канала“, „Драконът“ – ТМПЦ-Варна, „Наблюдателите“ – Народен театърПетър Дундаков – „Портретът на Дориан Грей“ – Драматичен театър – БлагоевградХристо Намлиев – „Луда трева“ – Театър „Сфумато“, „Нос“ – Театър „199“, „Телефонът на мъртвеца“ – ТМПЦ-ВарнаПоддържаща женска роляАнастасия Лютова за ролята на Шарла Смит в „Килър Джо“, Театър „Зад канала“Донка Аврамова-Бочева за ролята на Беатриче в „Защото на мама така ѝ харесва“, Театър „Възраждане“Ирини Жамбонас за ролята на Елизе в „Аз обичам, ти обичаш, тя обича“, Театър „Зад канала“Поддържаща мъжка роляАлексей Кожухаров, Венелин Методиев, Димитър Банчев, Добрин Досев, Ивайло Христов, Красимир Василев, Никола Орешков, Петър Тосков, Симеон Алексиев, Стилиян Стоянов, Тодор Дърлянов и Троян Гогов за ролите на ангелите в „Дебелянов и ангелите“, Драматичен театър – ПловдивВалери Йорданов за ролята на Петлето в „Опит за летене“, Народен театърСтоян Младенов за ролята на Ансел Смит в „Килър Джо“, Театър „Зад канала“Водеща женска роляВасилена Винченцо за ролите ѝ в „Кокошка“, Театър „Сфумато“Илиана Коджабашева за ролята на Леа Фелт в „Спускане от връх Морган“, Народен театърРадина Кърджилова за ролята на Сара в „Любовникът“, Народен театърВодеща мъжка роляВалентин Ганев за ролята на Лаймън Фелт в „Спускане от връх Морган“, Народен театърВладимир Пенев за ролята на Андре в „Бащата“, Народен театърИван Бърнев за ролята на Хелге в „Празникът“, Театър „Зад канала“РежисураДеян Донков за „Любовникът“, Народен театърДиана Добрева за „Бащата“, Народен театърЯвор Гърдев за „Наблюдателите“, Народен театърНай-добро представление„Дебелянов и ангелите“, режисьор Диана Добрева, Драматичен театър – Пловдив„Празникът“, режисьор Явор Гърдев, Театър „Зад канала“„Спускане от връх Морган“, режисьор Николай Ламбрев-Михайловски, Народен театърСъвременна българска драматургия„Дебелянов и ангелите“ от Александър Секулов, постановка Диана Добрева, Драматичен театър – Пловдив„Наблюдателите“ от Константин Илиев, постановка Явор Гърдев, Народен театър„Цигуларката на Бога“ от Стефан Цанев, постановка Мартин Киселов, Драматичен театър – КазанлъкЦялостен приносИван Налбантов", "date": "2019.04.22", "title": "Аскеер 2019: Шест номинации за 'Дебелянов и ангелите'"}
{"url": "https://offnews.bg/temida/elena-joncheva-dava-originalnia-zapis-za-alo-banov-sam-na-spetcprokur-701779.html", "text": "Специализираната прокуратура отказа да образува дело по случая \"\" с мотива, че не могат да проверят автентичността на записа и да разберат дали той не е бил манипулиран. Затова днес ще предоставим на спецпрокуратурата оригиналния запис. Това обяви водачът на евролистата на БСП Елена Йончева на \"Позитано\" 20. Тя показа телефона на служителя от министерството на културата, с който е направен записът, както и разпечатки от разговора. Те също ще бъдат предоставени на обвинението. Йончева обясни, че разполага и с документи от МРРБ по аферата. Специализираната прокуратура няма да се измъкне от разследване, въпросът е дали ще бъдат прикрите теза, които са на властт, категорична бе Йончева. Що се отнася до свидетеля по \"Ало, Банов съм\", тя подчерта: \"Дали той ще свидетелства, е негово решение, факт е, че се страхува да го направи. В България няма създадени условия, за да се гарантират безопасността на хора, които свидетелстват за корупционни практики. ", "date": "2019.04.22", "title": "Елена Йончева дава оригиналния запис за Ало, Банов съм на спецпрокуратурата"}
{"url": "https://offnews.bg/sviat/obiaviha-koj-stoi-zad-atentatite-v-shri-lanka-sred-zhertvite-sa-3-te-701780.html", "text": "Местна ислямистка групировка, наречена Нешънъл Таухид Джамаат, е отговорна за кървавите атаки в църкви и хотели навръх Пасха в Шри Ланка, обяви министърът на здравеопазването Раджитха Сенаратне, цитиран от световните агенции. Сенаратне е говорител на правителството на страната.Нападенията са били извършени от седем атентатори камикадзе. Експлозиите взеха 290 потвърдени до момента жертви, ранените са над 500.Според министъра терористичните актове са осъществени с помощта на международна мрежа - т.е. местната група най-вероятно е действала с подкрепата и на чужди групировки.Преди 10 дни в полицейските участъци в страната е било разпратено предупреждение, че въпросната групировка подготвя атентати срещу църкви и срещу посолството на Индия в Коломбо, допълва Франс прес, цитирана от БТА.В нападението загинаха и 35 чужденци, сред които двама австралийци от едно и също семейство, петима британци, двама индийски политически представители, граждани на Турция, на Португалия, Китай, както и няколко американци. Сред жертвите има и трима датски граждани. Според Би Би Си и Ройтерс това са три от четирите деца на датския милиардер Анас Холк Полвсен - най-богатият човек в родината си, допълва БТА. Според датски медии семейството е било на почивка в Шри Ланка.Говорител на компанията Bestseller потвърди скръбната вест, без да споменава кое е оцелялото дете. Той допълва, че моли да се уважава личното пространство на семейството и че няма да има по-нататъшни коментари от тяхна страна.Полвсен притежава модната компания Bestseller, чиято собственост са марките Vero Moda и Jack & Jones. Държи и основния пакет акции в сайта Zalando и Asos (онлайн ритейл за мода). Според сп. \"Форбс\" милиардерът притежава над 1% от земята в Шотландия.Същевременно президентът на Шри Ланка Маитхрипала Сирисена обяви, че от полунощ ще въведе извънредно положение в страната след нападенията. Президентът ще поиска и международна помощ за разследването на атаките.", "date": "2019.04.22", "title": "Обявиха кой стои зад атентатите в Шри Ланка. Сред жертвите са 3-те деца на най-богатия датчанин"}
{"url": "https://offnews.bg/medii/prekratiavat-predsrochno-mandata-na-shefa-na-bnt-701812.html", "text": "Мандатът на шефа на БНТ Константин Каменаров ще бъде прекратен предсрочно, съобщи пред БНР председателят на Съвета за електронни медии София Владимирова. Тригодишният мандат на Каменаров трябваше да изтече през септември 2020 година. Той обаче ще бъде прекратен, след като Софийският градски съд потвърди присъдата на Каменаров за шофиране с 1,6 промила алкохол в кръвта, за което той получи 1 година и 3 месеца условно с 3 години изпитателен срок и 600 лева глоба.Решението на съда е окончателно и не може да се обжалва.\"В момента юристите и експертите на СЕМ разглеждат ситуацията, за да можем да предприемем всички законови мерки. Това, което предстои оттук нататък, тъй като в закона няма срокове, е да бъде прекратен мандатът на г-н Каменаров като генерален директор и да бъде избран изпълняващ длъжността, който може да бъде на тази позиция 3 месеца, през което време Съветът за електронни медии трябва да проведе конкурс за избора на нов генерален директор“, обясни Владимирова.“Не съм сигурна, че в тази ситуация има безболезнен начин. Надявам се, че ще се намери възможно най-доброто решение на ситуацията в момента. Законът е предвидил процедура, която да е временна - до провеждане на избор. Човекът, който бъде избран за изпълняващ длъжността, трябва да отговаря на критериите, на които отговаря и генералният директор на телевизията\", посочи тя.", "date": "2019.04.22", "title": "Прекратяват предсрочно мандата на шефа на БНТ"}
{"url": "https://offnews.bg/futbol/tozi-lud-lud-dani-alvesh-video-701781.html", "text": "Защитникът на Пари Сен Жермен - Дани Алвеш за пореден път демонстрира иноваторски методи да отпразнува даден успех. Вчера парижани победиха Монако с 3:1 в мач от 33-тия кръг на френската Лига 1.ПСЖ спечели осмата си титла във Франция, след като преследвача Лил завърши наравно 0:0 с Тулуза. Столичани се забавляваха на терена и логично стигнаха до изразителен успех за радост на зрителите, изпълнили трибуните на \"Парк де Пренс\".Празненствата се пренесоха и в съблекалнята на тима, като главен герой бе именно Алвеш. Футболистът симулира плуване, лежейки на земята, докато съотборникът му Колен Дагба го залива с вода.Колоритният бразилец неведнъж е попадал в компилации със забавни клипове на футболистите. Именно поради тази причина той моментално се превръща в любимец на феновете в който и отбор да отиде.Даниел Алвеш да Силва е роден на 6 май 1983 година в Жуазейро, щата Баия. Баща му Доминго обяснява, че още от дете синът му се различава от другите хлапета. Той бил изпълнен с енергия и хъс.Малкият Дани се е будел още в 04:00 часа сутринта, за да пътува с баща си до фермата, където му помага да работи на полетата на Салитре, село, което се намира на 30 километра от Жуазейро.Все пак в детството си Алвеш винаги е намирал време за най-голямата си страст, играейки футбол на полето с приятелите си. На 10-годишна възраст започва да тренира на позицията дясно крило, но поради липсата на голове е върнат назад.В младините си Дани отглежда и продава селскостопански продукти, за да спечели пари за развитието си във футбола. Така се стига до Севиля. Тимът му подава ръка и той изгрява на европейската сцена. Останалото, както се казва, е история.", "date": "2019.04.22", "title": "Този луд, луд Дани Алвеш (видео)"}
{"url": "https://offnews.bg/tehnologii/oshte-edna-sedmitca-vazmozhnost-za-kandidatstvane-v-liatnata-stazhants-701771.html", "text": "Само една седмица остава до края на срока за кандидатстване за Лятната стажантска програма на VIVACOM. Всички желаещи могат да изпратят CV и мотивационно писмо на www.vivacom.bg/Кариери до 30-ти април 2019 г.Лятната стажантска програма на VIVACOM предлага платен тримесечен стаж на трудов договор, както и пакет специални придобивки. Но най-ценното за бъдещите специалисти е практическият опит, който получават, работата по реални казуси от бизнеса и менторинга от експерти с опит в компанията. Всяка година близо 40% от стажантите продължават развитието си в телекома. И тази година обявените стажантски позиции са в почти всички отдели на компанията – Информационни технологии, Финанси, Право, Маркетинг, Човешки ресурси, Продажби и др. Перспективите за развитие в една от водещите компании в технологичния сектор у нас бяха представени пред студентите от Технически университет София и УНСС по време на кариерните форуми, проведени в тях. Студентите в УНСС се запознаха с успешни примери на служители на VIVACOM, започнали като стажанти в компанията и израснали до позиции като старши мениджър и директор. Тази година е 16-то поредно издание на програмата, което протича под надслов „VIVAGAME Открий своето място!“.", "date": "2019.04.22", "title": "Още една седмица възможност за кандидатстване в лятната стажантска програма на VIVACOM"}
{"url": "https://offnews.bg/obshtestvo/ministar-petkov-trudovite-zlopoluki-sa-predotvratimi-pri-navremenni-m-701764.html", "text": "Намаляването на рисковете на работното място и на броя на пострадалите и загиналите при трудови злополуки е основен приоритет на Министерството на труда и социалната политика.Безопасността и здравето при работа винаги са били и ще продължават да бъдат основна цел на социалната политика, тъй като те са от ключово значение за подобряване на качеството на работните места и условията на труд, за насърчаване на конкурентоспособността и производителността на икономиката, за устойчивостта на системите за социална сигурност. Това каза министър Бисер Петков при отбелязването на Световния ден на безопасността и здравето при работа. Той подчерта, че всяка трудова злополука и професионална болест са предотвратими, ако се вземат навременни мерки. В тази връзка, повече от всякога е необходимо да продължават съвместните усилия на работодатели, синдикати и правителство за гарантиране на справедливи и достойни условия на труд и равни възможности.Необходими са и активни действия за адаптиране на защитата на безопасността и здравето на работещите към промените, породени от новите форми на работа и организация на труда, каза още министър Бисер Петков.", "date": "2019.04.22", "title": "Министър Петков: Трудовите злополуки са предотвратими при навременни мерки"}
{"url": "https://offnews.bg/tehnologii/prouchvane-pokazva-naj-uiazvimite-paroli-v-internet-prostranstvoto-701777.html", "text": "Проучване на Националния център по киберсигурност във Великобритания (NCSC) е открило най-лесните пароли, с които хората защитават своите акаунти и които често биват разбивани.След проучване на доклади за потърпевши хора и техните акаунти и сметки, центърът е открил, че най-широко използваната парола е „123456”.Проучването помогнало да се открият пропуските в киберсигурността, които могат да доведат проблеми на милиони потребители и да засегнат личните им данни.Според NCSC хората трябва да подредят три случайни, но запомнящи се думи, и да ги използват като силна парола.Кои чувствителни пароли не трябва да използваме?Според първото такова проучване на NCSC, най-уязвима е паролата „123456”, която е използвана от повече от 23 милиона души. Втората най-популярна е „123456789”, която също не е никак трудна за отгатване. Сред топ пет от най-разбиваните пароли също са „qwerty”, “password” и „1111111”.Най-често използваните имена в паролите са: „Ашли”, „Майкъл”, „Даниел”, „Джесика”, „Чарли”.Разбира се, има класация и на имената на футболните отбори, която се оглавява от „Ливърпул” и „Челси”.„Хората, които използват добре познати имена, думи и числа, поставят себе си пред риск от това да станат жертви на хакери”, казва д-р Иън Леви, технически директор на NCSC.“Никой, който иска да защити добре своите лични данни, не трябва да използва пароли като собственото си има, местен футболен отбор или любим бранд”, добавя още той.Какво мислят потребителите?Проучването също анкетира хората за техните навици и страхове им относно онлайн сигурността.То установява, че 42% от хората очакват да загубят пари в онлайн измама и само 15% заявяват, че са убедени, че знаят достатъчно, за да се защитят онлайн. Казва се също, че по-малко от половината запитани използват отделна и труднодостъпна парола за основния си имейл.Според експерта по сигурността Троян Хънт, който поддържа база данни за хакнати акаунти, изборът на добра парола е \"най-големият контрол\", който хората имат над онлайн сигурността.Според него проучвания като тези позволяват на хората да разберат кои пароли са най-широко използвани и как да правят по-добри решения.", "date": "2019.04.22", "title": "Проучване показва най-уязвимите пароли в интернет пространството"}
{"url": "https://offnews.bg/politika/magistratat-kojto-razreshava-podslushvaniata-v-balgaria-e-sas-samnit-701785.html", "text": "Председателят на Софийския градски съд Алексей Трифонов е със съмнително българско гражданство, показва разследване на Валя Ахчиева, публикувано в сайта .Върховенството на закона е основен принцип на демокрацията. Точно по това демократичните общества се различават от тоталитарните. В Конституцията ни е записано, че Република България е правова държава и се управлява според Конституцията и законите на страната. А Законът за съдебната власт определя специални изисквания за лицата, които заемат магистратски длъжности – следователи, прокурори и съдии. Те трябва да са с високи морални качества и да бъдат само български граждани.Това е така, защото магистратите решават спорове и казуси. Магистратите решават човешки съдби. И точно заради това в правораздаването не трябва да има и сянка от някаква зависимост, както и съмнения за професионалния морал и етика.Магистратите не трябва да правят компромис с тези неща.Защото това е гаранцията за независима съдебна система. И гаранция, че всяко съдебно дело ще бъде решено справедливо.В тази връзка изборът на нов председател на Софийския градски съд от края на миналата година привлече вниманието ми по няколко причини.Преди всичко този най-голям съд в България стана известен с това, че един негов председател беше осъден заради незаконни специални разузнавателни средства /СРС/. Било е разрешено на Държавната агенция „Национална сигурност” /ДАНС/ да следи информационната система на Министерството на вътрешните работи /МВР/.А преди две години в същия този съд избухна и дипломатически скандал с използване на специални разузнавателни средства срещу посолства в София. Службите били направили искания за подслушване на дипломати в нарушение на международното право. И Софийският градски съд ги е одобрил по необяснима причина.Затова ме заинтригува избора на съдия Алексей Трифонов за председател на Софийския градски съд. В момента този избор се обжалва.А съдия Алексей Трифонов е избран от Висшия съдебен съвет, за чиито членове има същите изисквания по закон. Това са всъщност кадровиците на магистратите. Това са академиците на съдебната власт.И членове на съдийската колегия във ВСС са писали препоръки за кандидата Алексей Трифонов. И на никого не му е направило впечатление къде е роден той – това, че той е роден в град Курск, в СССР.Така пише и в документите, които съдия Трифонов е подал до ВСС, както и в неговата aвтобиография, която е публикувана в сайта на Министерството на правосъдието от времето, когато той е бил заместник-министър на правосъдието.В този смисъл случаят с Алексей Трифонов не е като случаите с кмета на Община Варна – Иван Портних. Не е и като Елена Йончева. Или като Лиляна Павлова. Те са родени в София и са деца от смесени бракове.Никой от членовете на ВСС не е заострил вниманието си към този факт, че Алексей Трифонов е дете от смесен брак, но е роден в чужда държава – в СССР. Никой не е обърнал внимание на това. Нито при първото му назначение като следовател през 1998-ма година, нито при преназначенията му като съдия, нито сега, при кандидатстването му за този ключов пост, с изключителен обществен интерес.Защо никой от кадровиците в съдебната система не е проверил наличието на обективното обстоятелство: въз основа на какво правно основание и считано от кой момент Алексей Трифонов е станал български гражданин?Защото той има лична карта и е вписан в Регистъра на българските граждани, но въпросът е как е удостоверено обстоятелството за начина, по който Алексей е придобил българско гражданство, тъй като той не е роден в България?Ние си спомняме преди години публичната дискусия по повод невъзможността на Георги Пирински да се кандидатира за президент на Република България, тъй като той също не е роден в България.Затова е необяснимо, че никой от членовете на ВСС не е положил усилия, за да се провери изпълнението на най-важното изискване за лицето на този пост – да бъде български гражданин. А е трябвало да проверят и това дали Алексей няма двойно гражданство? Защото чл. 162 от Закона за съдебната власт не позволява магистратите да имат двойно гражданство. За да си следовател, прокурор или съдия, трябва да имаш само българско гражданство. Ето защо реших това, което не направиха във ВСС, да направя аз.След като видях в автобиографията на Алексей Трифонов, че е роден в чужбина, в мен възникна въпросът: На какво правно основание и откога Алексей е придобил българско гражданство?Проверката извърших като събрах информация от публични източници, както и по Закона за достъп до обществена информация.Алексей е роден в СССР, в град Курск, през 1972 година. Майка му Алла е съветски гражданин, а баща му Боян е български гражданин.През 1991 година Алексей завършва Националната гимназия за древни езици и култура в София. Обърнах се към гимназията по Закона за достъп до обществена информация и директорът Мариела Папазова ми отговори, че Алексей е бил записан там за ученик на 06.07.1987 година като български гражданин.След това писмено попитах Главна дирекция „ГРАО” от коя дата, на какво правно основание и по какъв ред Алексей е вписан като български гражданин в Регистрите на населението? Директорът г-н Иван Гетов ме насочи за отговори към общинските власти в районите „Илинден” и „Младост” на Столична община, тъй като там се съдържат данните за въпросното лице. Аз се обърнах към тях и получих отговор само от Район „Младост”. В писмото до мен пише, че считано от 1990 година, семейството на лицето пребивава на територията на Район „Младост”. Видно от данните, съдържащи се в личния му регистрационен картон /ЛРК/, българският Акт за раждане на Алексей Трифонов е съставен едва на 13.10.1988 година в Район „Илинден” на Столична община и на това основание Алексей е вписан в Регистъра на населението на българските граждани. Тоест основанието за вписването на Алексей като български гражданин е съставеният Акт за раждане след повече от 16 години след раждането му!А именно – на 13.10.1988 година. Не е посочено правното основание, на което е съставен български Акт за раждане на Алексей.Тъй като в България компетентен орган по отношение на наличието на българско гражданство е Министерството на правосъдието, аз се обърнах към тях. В това министерство се водят и съхраняват регистрите на лицата, които са възстановили, придобили или загубили българско гражданство, чрез Укази на вицепрезидента на РБ, при действието на новата Конституция от 1991 година. А при старата Конституция това е ставало чрез Укази на Държавния съвет на НРБ. Министерството на правосъдието издава и Удостоверения за гражданство на основание чл. 39 от Закона за българското гражданство чрез установително производство по документи.Така се удостоверява дали едно лице е или не е български гражданин.Попитах Министерството на правосъдието кои са правните основания за получаване на българско гражданство от едно лице, родено през 1972 година, на територията на СССР и е с майка – съветски гражданин, а бащата е български гражданин?Министърът на правосъдието – и.д. г-жа Десислава Ахладова, ми отговори, че към 1972 година действа една Конвенция, която е със силата на двустранен международен договор между НРБ и СССР за предотвратяване на възникването на двойното гражданство. Конвенцията се отнася за случаи, при които единият родител е гражданин на НРБ, а другият родител е гражданин на СССР. И тази Конвенция предвижда възможността за избор на родителите по взаимно съгласие гражданство на детето на НРБ или гражданство на СССР.В описаната хипотеза българско гражданство по рождение може да се придобие от детето, родено през 1972 година, само в случай че родителите му в 1-годишен срок от раждането му – т.е. до месец юли 1973 година, са подали съвместна Декларация, с която те избират за детето си българско гражданство.В случай че такава Декларация не е подадена в 1-годишен срок, детето се счита за гражданин на страната, на територията на която се е родило.В случая – на СССР. При тази хипотеза единствената законова възможност за придобиване на българско гражданство вече е по натурализация. Като основанието за това е наличието на родител – български гражданин.Процедурата е уредена в чл. 29 и следващите членове от Закона за българското гражданство, приет през 1998 година, а е в сила от 19.02.1999 година.Според събраните от мен документи обаче такъв избор на българско гражданство за Алексей, каквато възможност е била предоставена на родителите му – не е извършен. И това обстоятелство се потвърждава и от факта, че повече от 16 години след раждането му, в Регистрите на населението на България, няма данни за раждането на Алексей.Ако такъв избор беше извършен от родителите му, Акт за раждането на Алексей щеше да бъде пресъставен в България в рамките до 1 година от заявения избор на българско гражданство. Такива са разписаните процедури за вписване в Регистрите по гражданско състояние на българските граждани.Недоумение буди фактът, че Алексей е записан за ученик в Гимназията за древни езици и култури в София, на 06.07.1987 година като български гражданин, а в Регистрите на населението в България, той е вписан като български гражданин… след повече от 1 година! Това е станало на 14.10.1988 година, въз основа на Акт за раждане, съставен предния ден!Тоест в Гимназията е обявено българско гражданство, без реално Алексей да притежава такова българско гражданство!Неизяснен остава и въпросът с документи на коя държава Алексей е преминал държавната граница, тъй като той е роден на територията на СССР, а на 06.07.1987 година е записан за ученик в най-елитното тогава софийско училище. Но година и половина по-късно, през октомври 1988 година, той е записан като български гражданин. И едва тогава за него е възникнала възможността да се снабди с лични документи /паспорт/, само въз основа на издадения му през 1988 година Акт за раждане.Силно впечатление ми направи и това, че в подробния си експертен отговор Министерството на правосъдието не посочва наличие на правен способ за придобиване на българско гражданство, какъвто е наличен при Алексей.Не случайно и в българските Регистри на населението не е отразено на какво правно основание Алексей е бил вписан като български гражданин?Ето защо аз се обърнах към самия Алексей Трифонов, който е висш магистрат и председател на Софийския градски съд, със същия въпрос:На какво правно основание е станал български гражданин, след като е роден в СССР?Съдия Трифонов отказа да се срещне с мен, защото не се срещал с журналисти. Но ми отговори чрез пресцентъра на Съда, че той „винаги е имал само българско гражданство и е служил в Българската армия. Неговият баща е българин и съгласно чл. 25 ал. 1 от Конституцията „български гражданин е всеки, на когото поне единият родител е български гражданин. Относно правното основание, компетентни да отговорят са други институции.”Шокирана съм от този отговор!Никога в българското законодателство, уреждащо българското гражданство, не е била предвидена правна възможност да се придобие българско гражданство чрез отбиване на служба в Българската армия!И още! Цитираната в отговора разпоредба от Конституцията се оказа, че се съдържа в… сега действащата Конституция на РБ от 1991 година!А тя урежда случаите 19 години след раждането на Алексей Трифонов и 3 години след като, без посочено правно основание за това, той е вписан в Регистрите като български гражданин!Основен принцип за определяне на гражданството на всяко лице е прилагането на правната уредба, действаща към момента на раждането му. В случая към 02.07.1972 година, когато се е родил Алексей, в СССР е действала разпоредбата на чл. 6, буква „г”, от Закона за българското гражданство от 1968 година. Според този член лицето не придобива българско гражданство към момента на раждането си, когато само единият от родителите му е български гражданин и детето е родено на територията на родителя чужд гражданин.С други думи, дори да не беше сключен двустранен международен договор между НРБ и СССР /Конвенцията/, Алексей отново нямаше да придобие българско гражданство към момента на раждането си поради действащата нормативна уредба.Заради шокиращия отговор, получен не от кого да е, а от магистрат с 20-годишен стаж в съдебната система като съдия, аз отново попитах компетентния орган – Министерството на правосъдието, /а и съдия Алексей Трифонов ми пише да ги питам/:Може ли по чл. 25 ал. 1 от Конституцията на РБ автоматично да се придобие българско гражданство от лице, родено в чужбина през 1972 година?И отново получих отговор от заместник-министъра на правосъдието – г-жа Десислава Ахладова, която отговаря за българското гражданство.Отговорът е, че не може по този член от Конституцията да се придобие автоматично българско гражданство, тъй като в по-долната алинея – ал. 6 на същия този чл. 25, посочен от Алексей Трифонов, се казва, че условията и редът за придобиване на българско гражданство се определят със закон.И това е Законът за българското гражданство. Заместник-министър Ахладова уточнява, че в общите разпоредби на този закон, „изрично е посочено, че българското гражданство се урежда от нормативните актове, които са в сила при настъпването на фактите или събитията, свързани с гражданството.”Иначе казано, важно е кой закон действа, когато се е родил Алексей?А съдия Алексей Трифонов цитира Конституция, приета 19 години след неговото раждане!Какъв извод се налага от документите и от експертните становища?Това, че най-големият съд в България се оглавява от лице, което е вписано в Регистрите на населението като български гражданин без законови основания.А в същото време това лице 20 години правораздава като съдия, за която длъжност се изисква само българско гражданство.Аз се обърнах и към руските общински власти в град Курск с въпроса:Руски гражданин ли е Алексей Трифонов?Но от там ми написаха, че по руския закон на този въпрос могат да ми отговорят само 3 институции: президентът на Руската федерация, вътрешното или външното им министерство.Ето как едни съмнения поставят под въпрос независимостта на един магистрат.", "date": "2019.04.22", "title": "Магистратът, който разрешава подслушванията в България, е със съмнително българско гражданство"}
{"url": "https://offnews.bg/nashite-avtori/da-izrinem-na-praseto-701784.html", "text": "Някъде там между 1984 и 1987 година често ми се случваше да ходя при любимата си баба и тя да ми възлага най-различни поетически задачи, свързани със земеделие и животновъдство. Примерно да плевя лехите с доматите, да обръщам с казмата, да тесам с мотиката. Но любимото ми беше да нахлузя гумените ботуши, да взема лопатата и да прескоча в хола на Гошо, който си грухтеше на спокойствие, защото декември още бе далече и нищо не хвърляше сянка върху свинското му битие.Холът му служеше едновременно като спалня и тоалетна, натрупваше се много органичен отпадък и аз по заповед на стопанката прекарвах РК1 да ми е на сгода и я пълнех догоре с благоухания. (Оператор на РК1 е престижна професия, става дума за Ръчна Количка с 1 колело.) Загребвах плътно и пльосвах лопатите една след друга, след което я изкарвах на торището и я преобръщах там. Три-четири колички и на Гошо му ставаше съвсем чистичко. Миризмата си я спомням до ден днешен, но не ми е противна. Трудотерапията на моята баба ми даде много, възпита ме чудесно. След като си ринал на прасето, после стремежът ти към мечтите е много по-амбициозен. А редовният лаф на всички тогавашни баби и дядовци беше – тук ти смърди, ама като седнеш на масата ти ухае, нали!Познавам хора, които изпадат в депресия, ако на масата им няма мръвка, та ако ще и най-пропадналата кучешка радост от лев и трийсет и пет да е. Разболяват се, обзема ги отчаяние и вселенска тъга, самосъжалението им стига дотам, че почват да си задават въпроса защо изобщо са се родили на този свят. Без сочна пържола или дори само без едно мижаво кебапче красотата и смисълът на съществуването се изпаряват, при вида на постен боб погледът им помръква, лицата им посърват, обида засяда на гърлото им. В такъв момент те са готови да станат наемни убийци срещу заплащане в свински бутове, ребра, рибици и джолани. И си мисля, че след като има наркозависимост, алкохолна зависимост и всякакви други зависимости, не може да няма и свинезависимост. И сега сигурно се хилите, защото се сещате за поне един свинезависим или самите вие сте такива. Но човек е това, което яде, както казват японците. Нашите клетки се изграждат от веществата, които поемаме с храната. И изразът да се освиним всъщност не е в преносен смисъл.Евреите не ядат свинско, но Библията свидетелства, че са отглеждали прасета, сигурно за бизнес. Сещам се за два библейски примера, където се говори за прасета. Блудният син като се запилял и профукал всички кинти на татко си, отишъл в една ферма да гледа свине и като нямало какво да яде, посягал и на свинската храна. А вторият случай е с един легион бесове, зли духове, демони, които били обладали един човек, но Христос сторил чудо, изгонил бесовете от човека, те влезли в едно стадо прасета, което пасяло наблизо, стадото се сурнало в езерото и се издавило. Значи може и да са симпатични животни, но отрицателните конотации и културни наслагвания съвсем ясно ни показват, че с прасетата трябва да се внимава. Щото колкото и да е вкусно печеното беконче, ако прекаляваме с него, се получават всякакви ексцесии – високо кръвно, вреден холестерол, подагра, омазнен черен дроб и да не изброяваме повече. На човека му е дадено знание свише, че трябва да внимава какво яде и пие. Не си го е измислил сам. Но трябваше да минат 2016 години от нашата ера, за да докаже японецът Йошинори Осуми, че автофагията (самоизяждането на натрупаните вредни вещества) на клетките е полезна за организма и дори животоспасяваща.Това, което ни предлагат книги като „Гладът – приятел и лекарство“ и „Гладуването може да спаси живота ви“, е древно знание, обяснено по съвременен и популярен начин. За да започне да работи нормално разумът ни, да функционира с по-голям КПД мозъкът ни, тялото ни трябва да изпита глад. За да се освежат всички части на анатомията ни, клетките ни трябва да бъдат подложени на стрес и да се изчистят от натрупаните боклуци. Постът има много измерения. Ако преминем през по-ниските телесни нива, имаме шанс да стигнем и до духовните. Време е да изринем на прасенцето вътре в нас, да му почистим кочинката. Изобщо, време е от прасенца да се превърнем в лебеди. Не е невъзможно. Останаха само пет дни, другари. Сега е моментът, не го изпускайте!", "date": "2019.04.22", "title": "Да изринем на прасето"}
{"url": "https://offnews.bg/ikonomika/zapochva-izgrazhdaneto-na-magistrala-hemus-ot-boaza-do-tarnovo-701793.html", "text": "Поетапното строителство на автомагистрала „Хемус“ в участъка между Боаза и връзката с път I-5 Русе - Велико Търново. Проектът ще се изпълнява изцяло със средства от републиканския бюджет от държавното дружество „Автомагистрали“ ЕАД, съобщиха от АПИ. Преди символичния старт на новото трасе ще бъде проверен напредъкът при изграждането на отсечката между Ябланица и Боаза на АМ „Хемус“, която е близо 10 км, обясняват от агенцията. Строителството й започна в края на март м. г. и се финансира също с национални средства. Работата по нея напредва и е напълно реалистично да е готова през есента, около половин година по-рано от предвиденото, подчертават от АПИ. По договор отсечката трябва да е завършена през март 2020 г.За изграждането на 134,14 км от АМ „Хемус“ в участъка от пътен възел „Боаза“ до пресичането с път I-5 Русе - Велико Търново в края на миналата година правителството осигури от бюджета 1,12 млрд. лв. без ДДС. Трасето, което ще се изгражда от „Автомагистрали“ ЕАД, е разделено на 6 участъка. Първият е с дължина 15,26 км. Започва от Боаза и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци“. Връзката със съществуващата републиканска мрежа ще се осъществява чрез два пътни възела - п. в. „Боаза“ при 88-ми км и п. в. „Дерманци“ при 98-ми км.Вторият участък е 19,2 км. Той е от края на пътен възел „Дерманци“ – при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик“ (от км 103+060 до км 122+260).Третият участък е 17,08 км. Той ще започва от края на пътен възел „Каленик“ при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен“ (от км 122+260 до км 139+340).Участък № 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).Петият участък е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).Последният шести участък е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000).Изграждането на първите три участъка ще стартира тази година, до края на 2019 г. трябва да е готово техническото проектиране на участъци 4, 5 и 6. Целта е цялостното изграждане на АМ „Хемус“ в участъка от Боаза до пресичането с път I-5 Русе - Велико Търново да приключи до 2023 г., посочват от АПИ.", "date": "2019.04.22", "title": "Започва изграждането на магистрала Хемус от Боаза до Търново"}
{"url": "https://offnews.bg/snukar/shon-marfi-s-istorichesko-postizhenie-pri-pobedata-si-nad-kvalifikant-701786.html", "text": "Магьосника защити прякора си с невиждано постижение от 27 години насам! Шон Мърфи постигна разгромна победа с 10:0 фрейма над Хонгао Луо в двубой от световното първенство по снукър шефийлдския театър \"Крусибъл\".Така Магьосника стана едва вторият състезател в историята на първенството на планетата, който записва такава категорична победа. Единственият предишен случай бе през 1992-ра, когато големия Джон Парът съсипа Еди Чарлтън.Иначе 19-годишният Луо записа още един антирекорд при дебюта си в Крусибъл. Китаецът вече има записани на сметката си най-малко отбелязани точки в двубоя си - 89.Страховитата победа обаче не трябва да окрилява Мърфи, тъй като той ще има далеч по-сериозно изпитание в следващия си двубой - намиращият се в невероятна форма Нийл Робъртсън. Левичаря от Мелбърн бе близо до днешното постижение, след като разгроми Михаел Георгиу с 10:1 и се класира за 1/8-финалите. Робъртсън водеше с 9:0 след първата сесия, но даде възможност на Георгиу да \"счупи геврека\", спечелвайки фрейм.Робъртсън има три ранкинг титли през сезона и е един от тримата фаворити за титлата, заедно с Рони О'Съливан и Джъд Тръмп.Феновете на снукъра станаха свидетели и на друго невероятно постижение днес. Гари Уилсън спечели най-дългия фрейм в историята на Крусибъл, побеждавайки с 10:9 Лука Бресел.Така британецът стана първия квалификант през този сезон, който елиминира поставен състезател, а последната 19-а партия продължи респектиращите 79 минути и 31 секунди и постави рекорд по продължителност.", "date": "2019.04.22", "title": "Шон Мърфи с историческо постижение при победата си над квалификант в Крусибъл"}
{"url": "https://offnews.bg/analizi-i-komentari/hristianstvoto-e-naj-presledvanata-religia-po-sveta-701808.html", "text": "Сутринта на Великден се събудих преди изгрев слънце, за да се подготвя за първата служба за празника. Това означава, че по същото време, когато бомбите са избухвали в Шри Ланка, аз съм чел пасаж от книгата на Езекил пред своето паство. Пасажът говори за мъртви кости, които се съединяват отново, за тела, които се обвиват отново с плът, и за живот, който е вдъхнат отново в тях. В същото време в Шри Ланка костите са били разкъсвани една от друга, а плътта раздирана от тялото. Тези хора са се събудили сутринта, пълни с надежда, въодушевени от очакването да чуят историята за възкръсването на Иисус. Те са облекли най-хубавите си дрехи и са лъснали обувките си. А сега бършат кръвта им с парцал от пода на светилището.Онзи ден разговарях с експерта Мери Биърд за преследването на християните в Римската империя – за хвърлянето им на лъвовете в Колизея и т.н. Тя ми сподели, че според нея нещата не били чак толкова лоши, колкото ги изкарват християните в по-късни времена. Без съмнение, няма нищо по-добро от няколко преувеличени истории за гротескни мъченичества, които да задълбочат усещането за солидарност сред религиозната общност. Е, аз се прекланям пред огромните познания на Мери за античния Рим. Макар да е вярно, че твърде много от историите за римско преследване на християните да са измислица, точно обратното се случва днес. Живеем във времето на едно от най-сериозните преследвания на християнството в историята, а повечето хора отказват да повярват.През последния век християнството почти е изкоренено от Близкия изток, от мястото на неговото раждане. По това време миналата година аз бях в Дамаск на посещение на християнската общност там. На входа на църквата, където отидох неделя сутринта, имаше огромна фреска на Арменския геноцид. Тези християни първоначално са били бежанци от Турция, избягали от най-жестокото възможно преследване. Колко точно обаче знаем от историята им? Тази седмица израелските историци Бени Морис и Дрор Зе‘еви ще публикуват дългоочаквания си труд около периода.  твърди, че между 1894 и 1924 г. турските власти систематично са избили 2,5 милиона християни. В началото на този период по места като Анадола християните са били около 20% от населението. Към края му там е имало едва 2% християни. През целия 20-и век и последвалия 21-и християните са изгонени от Близкия изток с бомби и куршуми, но без нито мъцване от страна на светския Запад.Къде е гневът? Да, ужасните убийства ще влязат във вестниците за ден-два, но като цяло на нас ни пука много повече за пожара в известна катедрала отколкото за хората, чиито тела са разкъсвани на парченца насред архитектурно по-незначителни места за поклонение.Защо оставаме слепи за страданието им, особено що се отнася до това, че ни пука толкова много за всякакви други форми на потисничество. Все пак се чудя дали на едно подсъзнателно ниво светският и като цяло прогресивен Запад не си мисли, че християнството си го заслужава. Те свързват християнството с папите и техните армии, с кръстоносни походи и инквизиции, с антисемитизъм, с британския империализъм, с поддръжниците на Тръмп и протестиращите срещу абортите.Християните на Запад също не помагат. Окачествявайки думата „преследване“ с нищожните сблъсъци на християнството със закона на Запад – като това да правят торти за гей двойки и забраната на улични проповедници – християните там обезцениха истинското значение на „преследване“ и го направиха да звучи като манипулация, имаща за цел да си върне изгубеното място в културата. Още повече, червендалестите и угоени епископи в Камарата на лордовете не изглеждат да са особено преследван животински вид, така че когато те говорят за преследване на християните, изглежда почти нелепо.А може би съществуват и тези, които не искат да говорят за преследването на християните, тъй като се страхуват, че това може да бъде използвано – и понякога наистина е – като алиби на ислямофобията. На тях им е по-лесно да си мълчат за убийствата на християни отколкото да бъдат сложени в един кюп с расистите, които винят мюсюлманите за всичко. Разбирам този им мотив, но въпреки това не го приемам.Според , християнството е най-преследваната религия на света. Единствената причина, поради която го споменавам в един вид класация на страданието, е, за да подчертая оглушителното мълчание около него. От Северна Корея (добре, там е разбираемо) през Китай и все повече Индия – по цял свят християните са подложени на насилие само заради своята вяра, която ние толкова горещо уж декламираме. Заради която бръщолевим, че животът е по-силен от смъртта. Че любовта в крайна сметка ще триумфира над омразата.И това означава, че ние вярваме, че тероризмът никога не ще стъпче възвестяването на добрите новини за Великден. По Великден мракът не ще има последната дума. Затова хората са отишли на църква в онзи ден, включително в Шри Ланка, за да чуят отново и отново тази вест: Христос воскресе. Алилуя.", "date": "2019.04.22", "title": "Християнството е най-преследваната религия по света"}
{"url": "https://offnews.bg/futbol/manchestar-iunajted-gotvi-vatreshni-rokadi-za-novia-sezon-701794.html", "text": "Шефовете в Манчестър Юнайтед готвят промени в щаба на мениджъра Оле Гунар Солскяер за следващия сезон, пише британският \"Daily Mail\".Очаква се Майк Фелан да стане технически директор в клуба, а Майкъл Карик да заеме неговата позиция на асистент на норвежкия специалист.Вътрешните промени са обсъждани още при назначението на Солскяер за постоянен мениджър на \"червените дяволи\". Фелан беше асистент и на легендарния сър Алекс Фъргюсън.Той оказа пълна подкрепа към Солскяер за постоянното му назначение. Фелан има и опит като директор, тъй като изпълняваше същата роля в австралийския клуб Сентръл Коуст Маринърс.Иначе Солскяер се извини на феновете на Юнайтед за ужасяващото поражение с 0:4 срещу Евертън в мач от 35-ия кръг на английската Висша лига, който се игра вчера. \"Червените дяволи\" загубиха пето поредно гостуване във всички турнири, което не се е случвало от 1981-а година.\"Далеч сме от това, което искаме да бъдем и трябва да се съвземем. Може би няма да се случи за един ден, но ще се случи със сигурност. Знаем колко трудно ще бъде и колко работа трябва да свършим. Ще го направим заедно, като отбор. Длъжни сме, защото играта ни не е достатъчно добра.Всичко се развиваше лошо още от първия съдийски сигнал. Искам да се извиня на феновете. Днес те са единствените, които носят емблемата на Юнайтед с гордо вдигнати глави. Не мога да кажа същото за нас. Евертън беше по-добър във всичко, а ние имаме много работа. Сам по себе си талантът никога не е бил достатъчен\", каза Солскяер.", "date": "2019.04.22", "title": "Манчестър Юнайтед готви вътрешни рокади за новия сезон"}
{"url": "https://offnews.bg/drugi/talantat-na-evrofutbol-radina-borisova-specheli-bronz-po-taekuondo-g1-701775.html", "text": "Спортният талант на Еврофутбол - Радина Борисова, спечели бронзов медал от 5-о издание на международния турнир по таекуондо G1 Sofia Open, който се проведе през уикенда в столичната зала \"Асикс Арена\".14-годишната представителка на дупнишкия клуб \"Гладиатор\" в първата си среща победи сръбкиня с 9-2. Последва убедителен успех с повече от 20 точки разлика срещу представителка на Гърция. Французойка обаче, спря Ради по пътя й за финала. Въпреки това, тя грабна бронза в категория до 55 г. при девойките.От 19-ти до 21-ви април в столичния плувен комплекс \"Диана\" се проведе отборния шампионат по плуване. Тимът на \"Астери\" спечели сребърните медали в комплексното подреждане, а в състава на варненци личат имената на двама Спортни таланти на Еврофутбол – Василики Кадоглу и Георги Цурев.17-годишният Георги грабна бронз на 200 м гръб с резултат 2:05.99 мин, а Василики спомогна на отбора с призови класирания на 100 м бътерфлай и свободен стил.Светлозар Николов спомогна на тима си \"Спринт\" да грабне бронза в отборното класиране и 4-то място при мъжете. 19-годишният пловдивчанин грабна две златни отличия на 200 м съчетано (2:05.52 мин) и на 400 м съчетано плуване (4:26.78 мин). На 200 м свободен стил е 4-ти с 1:55.33 мин, а на 50 метра бътерфлай е 12-ти.Още един Спортен талант в плуването – Тиана Темелкова, се класира във финал \"Б\" на 50, 100 и 200 м гръб в отборния шампионат, което за нейната 13-годишна възраст е своеобразен успех. Тя е най-бърза сред връстничките си в късите дистанции.Продължава лятната подготовка на таланта ни в биатлона - Константин Василев, с участия в състезания по планинско бягане. На 20.04. Косьо (16 г.) се класира на 6-о място на Националния шампионат за възрастова група юноши под 18 години.", "date": "2019.04.22", "title": "Талантът на Еврофутбол Радина Борисова спечели бронз по таекуондо G1 Sofia Open"}
{"url": "https://offnews.bg/obshtestvo/lekar-obvini-balgarskata-koleda-che-zabluzhdava-ne-e-kupuvan-robot-701763.html", "text": "Инициативата \"Българската Коледа\" не е купувала  за България, както се твърди. Подобна информация заблуждава дарителите, предупреждава инициаторката на кампанията за закупуването на широкоспектърен робот за рехабилитация, с чиято помощ например деца с церебрална парализа и парализирани след инсулт прохождат. Днес българската лекарка, която повече от 20 г. живее и работи в Австрия, д-р Анелия Хохвартер изпрати апел до медиите да публикуват писмото ѝ до \"Българската Коледа\" от 10 февруари тази година, което е било посрещнато с мълчание оттам. То е адресирано до управлението на дарителската инициатива и експертния ѝ съвет с молба да се опровергае информация, публикувана в редица медии, че през 2013 г. чрез \"Българската Коледа\" са били купени пет робота локомат. Всъщност, купени са роботи локохелп - различни уреди с по-ограничени възможности.\"Разпространяването на тази погрешна информация е контрапродуктивна за водената от мен кампания „Локомат за България“ и възможността този робот най-после да бъде закупен в България и от него да се възползват десетките хиляди хора, които за момента са лишени от нужната и животоспасяваща за тях рехабилитация - пише д-р Хохвартер. - Моята молба  остана без реакция, въпреки предоставеното писмо от фирмата производител на Локомат, че такъв не е поръчван и доставян в България (общо 2 удостоверения)\".Информацията продължава да циркулира, а след последната дарителска кампания е оповестено, че е купен Локомат за Варна. Там отново е купен Локохелп.Тя разяснява, че локоматът има много по-комплексни функции и възможности, обхваща значително по-широк спектър от заболявания и е предназначен за всички възрастови групи.\"Ако тези недоразумения не водят до злоупотреби и накърняване авторитета на отделни личности и опетняване на тяхното име, както и саботиране на една кампания с благотворителна цел, може да се подминат, но в случая се касае за опетняване на една социална кауза, подета с най-чисти намерения от мен, на която аз отделих две години и половина от свободното си време и много лични средства, за да даря надежда на нуждаещите се и да променя, доколкото ми е възможно, отношението към рехабилитацията в България изобщо\", завършва писмото на д-р Анелия Хохвартер до \"Българската Коледа\".Пред медиите тя споделя, че е притеснена от факта, че \"въпреки многократните ми срещи с представители на \"Българската Коледа\", след които останах с впечатлението, че работим за една кауза и в партньорство, апелът ми да бъде адресирана тази подвеждаща информация остава без отговор\".OFFNews потърси представител на \"Българската Коледа\" за коментар. Получихме обещанието, че когато е възможно, ще се свържат с редакцията. Ако получим такъв, ще го публикуваме.", "date": "2019.04.22", "title": "Лекар обвини 'Българската Коледа', че заблуждава: Не е купуван роботът за рехабилитация локомат"}
{"url": "https://offnews.bg/obshtestvo/vanshno-tarsim-vrazka-s-bg-turist-v-shri-lanka-701755.html", "text": "Близки на български гражданин, който е на почивка в Шри Ланка заедно с още петима свои приятели, са се свързали с мисията ни в Делхи. Посолството е в процес на установяване на неговото местонахождение, съобщи МВнР. Министерството на външните работи в Шри Ланка официално е оповестило идентифицираните чуждестранни граждани, жертви на атентатите от 21 април, и сред тях няма български граждани. Сред загиналите чужденци са граждани на Индия, Португалия, Турция, Великобритания, САЩ.По последни данни на властите в Шри Ланка 290 души са загинали при атентатите, а 500 са ранени.Мисията ни в Делхи е установила контакт с общо 12 български граждани на територията на Шри Ланка, които са добре. Шестима от тях се намират в един от пострадалите хотели при атентатите в Коломбо, но не са били засегнати. Другите шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват.Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.Българските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява. Въведеният вчера полицейски час в столицата на Шри Ланка вече е отменен. ", "date": "2019.04.22", "title": "Външно: Търсим връзка с бг турист в Шри Ланка"}
{"url": "https://offnews.bg/obshtestvo/dva-balgarski-cherni-leshoiada-otletiaha-dalech-na-sever-701782.html", "text": "Четири черни лешояда, освободени от страната ни като част от проект „Светло бъдеще за черния лешояд”, вече са поели на различни посоки, съобщават от федерацията на природозащитни сдружения „Зелени Балкани”.Те разказват за две от птиците – Злостен, освободен от волиерата в Котел, и Балкан, освободен от волиерата в природен парк „Сините камъни”, Сливен, които са избрали да останат в районите, в които са освободени и засега се справят добре, опознавайки новия си дом.Другите два лешояда – Хуан и Кутелка, изглежда са пътешественици. Хуан веднага се насочил към Румъния, като се спрял близо до град Търгу Муреш.„Ние побързахме да се свържем с местни организации, които да помогнат на младия лешояд. Колегите ни от Milvus Group, бяха много отзивчиви и веднага издириха птицата и организираха спасителна акция. Тъй като и четирите освободени лешояда са снабдени с GPS трансмитери, с които следим движението им, като част от процеса на адаптация на птиците, локализирането на Хуан бе достатъчно лесно”, пишат в сайта на федерацията.Кутелка е продължила далеч на север, като кацнала чак в Украйна. Там тя отново е била наблюдавана от природозащитници, а след това е решила да се върне към България, като се изтощила в Румъния и спряла да си почине до град Фокшани.„Колегите ни от Milvus Group, помогнаха за спасяването и на тази птица, за което сме им много благодарни.Сега и двете птици са в безопасност в Румъния, а за нас предстои организирането на транспорт за връщането им в България”, се казва още в изявлението.Реинтродукционната програма на черния лешояд е част от проект „Светло бъдеще за черния лешояд” LIFE14 NAT/BG/649, осъществяван с финансовия инструмент LIFE на Европейската общност.", "date": "2019.04.22", "title": "Два български черни лешояда отлетяха далеч на Север"}
{"url": "https://offnews.bg/politika/izborite-za-ep-6-preporaki-i-6-nedopustimi-komunikatcionni-dejstvia-701791.html", "text": "СитуациятаНамираме се в навечерието на Изборите за Европейски парламент. Редица страни в комуникационния процес – Европейска комисия, политически лидери на европейско и национално ниво, анализатори – коментират, че тези избори са съдбовни за развитието на континента.Европа е арена на все по-бурни политически борби. От една страна, част от големите партии губят позиции. Процес, който е отворил вратите на популистки и националистически движения. Засилват се антимигрантските настроения, в различни страни-членки на ЕС расте напрежението и евроскептицизма. От друга страна, добрата стара Европа понякога затъва в бюрократични плетеници, принудена е да се занимава с Брекзит и с отделни високопоставени политици, компрометиращи европейската идея. Добрата новина е, че се инвестират ресурси и се правят реални опити за достигане все по-близо до хората.Самата европейска идея обаче продължава да носи заряд, който да увлича хора след себе си. В същината тя е насочена към едно по-добро бъдеще за всички и една по-значима човечност. Най-доброто от нея трябва да бъде запазено и надградено. Именно това е част от отговорността на кандидатите за Европейски парламент в България в момента.Кампанията скоро ще започне. В резултат на наблюдения и анализи на публичността, Центърът за анализ и кризисни комуникации извежда 6 препоръки към партиите и кандидатите и 6 недопустими действия, които биха имали потенциал да предизвикат криза.6 комуникационни препоръкиКонструктивната цел на препоръките е да могат щабовете на партиите и коалициите да изградят и осъществят предизборни кампании, които да са по-чисти от предишни години, да се базирани на сблъсък на идеи за бъдещето на обединена Европа и за мястото на България в нея, както и да изключват личностни нападки или компромати. Недоверието на масовата аудитория към политическия елит и политическите комуникации е достигнал своеобразен максимум. Затова и нашите препоръки са:1. Дебати. Независимо дали защитават една или друга идея, партиите, коалициите и кандидатите трябва да влизат в дебати помежду си. Бягството от дебати, което видяхме в някои от предишните предизборни кампании, в чисто комуникационен план може да предизвика негативи с натрупване – хората започват да си мислят, че нещата се решават задкулисно. От което страда цялата политическа класа и цялото общество.2. Оптимизирани бюджети. Разточителните бюджети за предизборни инициативи само дразнят хората. Отмина времето на масовото производство на плакати и подаръчета, отмина необходимостта от грандиозни предизборни концерти с безплатни напитки и мащабни турнета, както и на дарения към социално зависими граждани, направени по време на предизборната кампания. Освен всичко, парите за това могат да бъдат насочени към по-градивни инициативи. Партиите и кандидатите могат да получат предимство и само с умело използване на комуникационните платформи.3. При хората. Връща се времето на директните срещи с гласоподаватели. Всъщност, то никога не си е отивало. При изборите за Европейски парламент това е още по-важно, тъй като за разлика от националните и местните, те са доста по-абстрактни и често неразбираеми от гражданите. Всички граждани трябва да знаят защо и как се случва, каква е ролята на „Брюксел“ в процеса по оформяне и реализиране на дадена политика. Така избирателите ще могат да гласуват информирано и отговорно.4. Обратна връзка. Изборите за Европейски парламент са и тест – за системата, за настроенията на хората. Политиците трябва да разчетат добре обратната връзка, която избирателите им дават и ще им дадат – включително и в социалните мрежи. И да я вземат предвид, за да подобрят политиките си.5. Дългосрочна отговорност. Всеки кандидат трябва да държи сметка за това, което комуникира – не само в краткосрочен план, когато иска да надвие своя опонент, но и в дългосрочен план – дали и как ще повлияе на обществото задълго. Лъжите и евтините компромати може и да осигурят моментно предимство, но правят средата по-непоносима и не носят развитие за обществото и за икономиката6. България. Независимо от това, че става въпрос за избори за Европейски парламент, разговорите се водят в и за България. Хвърлянето на абстрактни и откъснати от действителността мнения или погледите навън само отдалечават комуникацията от избирателите. И затварят съответния кандидат в кула от слонова кост.6 недопустими действияПоследните години бяха изпълнени с редица кризи – къде по-значими, къде по-незначителни. Все повече обаче кризите възникват или се развиват в резултат на лоша комуникация или въобще на липсата на такава. През последните години станахме свидетели и на някои недопустими практики около избори. Препоръката ни е това да не се случва и в тази кампания:1. Тролове и фалшиви новини. Използването им е като да кихнеш в пепелник – цапаш опонента, себе си и цялата среда. Масовото използване на такива неетични похвати води само до едно – хората се отвращават и спират да гласуват. От което никой няма полза. През 2017 г. българската PR-общност (БДВО, БАПРА, БААК, СБЖ и АСКО) излязоха с обща приеха декларация, с която се противопоставиха на използването на платени или провокирани коментатори в интернет, познати като „интернет тролове”. Тогава повод бе старта на тогавашната предизборна кампания, период, в който обичайно тази практика се активизира.2. Лични нападки. Изкушаващо е кандидатите да си разменят лични нападки – лесно е, особено когато не разполагат с доводи. Аргументите ad hominem обаче изместват вниманието и създава предпоставки за напрежение – а в момента никой няма нужда от това, особено в ситуация на очаквани кризи.3. Пренебрегване на медиите. Медиите в България – каквито и да са – имат своята аудитория. Постоянното говорене за зависимости и отдаване на приоритет на едни медии пред други създава предпоставки за разцепления в обществото4. Пренебрегване на социалните мрежи. В социалните мрежи имало много хейт. Така е. Само че той не се заражда, а намира там своето русло да излезе на повърхността. Невниманието към социалните мрежи и към управлението на взаимоотношенията там може да поднесе неприятни изненади.5. Игри със страховете. Пускането на плашила и спекулациите какво ще стане или няма да стане, ако се случи дадена политика, пораждат силен ефект на бумеранга. Едва ли има кампания, която игрите със страховете на хората са били градивни.6. Подценяване на малките. Изненади на настоящите избори едва ли ще има. И все пак – партиите, коалициите и кандидатите биха сгрешили, ако още от тази кампания не се противопоставят на до този момент малки политически и граждански движения, но с голям разрушителен заряд.Идващите избори за европейски парламент ще са изключително важни. Политическите партии, коалиции и кандидати частично вече поеха ангажименти да водят открита и прозрачна кампания. Ако го изпълнят, предпоставките за успех ще са налице.-----------Центърът за анализи и кризисни комуникации е създаден през месец септември 2018 г. от доц. д-р Александър Христов, Любомир Аламанов и Даниел Киряков. Центърът има за цел създаване на анализи и прогнози за комуникационни кризи, оценка на потенциалните комуникационни рискове, препоръки за създаване на процедури по превенция и реакция в случай на криза.Доц. д-р Александър Христов е управляващ директор на Параграф 42 – ПР агенция, профилирана в измерването и оценката на ефективността в комуникациите и част от голямото семейство на The Smarts,. Редовен преподавател е в УНСС, води лекции и в НБУ от 2005 г. насам. В периода 2011–2013 г. е Председател на Българско дружество за връзки с обществеността (БДВО). С ПР се занимава с кратко прекъсване от близо 18 години. Бил е журналист, заемал е мениджърски позиции маркетингови и комуникационни звена във финансови институции, управлявал е комуникационни проекти на клиенти от различни браншове като акаунт директор в ПР агенция Сивитас България. Завършил е Международни икономически отношения в УНСС и е защитил докторска дисертация по тема, свързана с негативните въздействия на рекламата. Автор е на три книги и над 80 публикации.Любомир Аламанов работи в сферата на комуникациите повече от 20 години. За този период той е ръководил проекти за Coca-Cola, Microsoft, HP, Telenor, Lidl, Nestle, Beiersdorf, Siemens и много други. Проектите и кампаниите, в които е участвал, са спечелили повече от 100 български и международни награди. През 2016 г. е посочен за един от най-влиятелните комуникационни специалисти в сферата на Community Relations, а една от най-авторитетните световни медии за комуникации PR News го включи в своя ежегоден списък с професионалисти-иноватори, допринесли изключително за развитието на ПР професията - 50 Game-Changers of PR for 2017. През 2018 г. The Holmes Report го посочи в престижния списък Innovator 25 EMEA 2018. В края на 2018 г. най-голямата световна организация на ПР-агенции и национални асоциации International Communications Consultancy Organization (ICCO) го класира на второ място за PR Leader за целия свят в престижните Global Awards 2018. В момента Любомир Аламанов е управляващ партньор в SiteMedia Consultancy - агенция за класически и иновативни комуникационни услуги.Даниел Киряков, PMP в момента е мениджър „Комуникации“ на Американска търговска камара в България, която наброява 350 членове. Експерт по комуникации и корпоративна социална отговорност с над 13 г. опит в сферата на комуникациите, който е натрупал в сектор „Енергетика“ (компаниите-собственици на ТЕЦ „Марица-изток 3“ – Enel и ContourGlobal) и в минната индустрия (Българска минно-геоложка камара). Член е на БДВО и EACD, председател на Етичната комисия към БДВО, доброволец към фондация bCause.", "date": "2019.04.22", "title": "Изборите за ЕП: 6 препоръки и 6 недопустими комуникационни действия"}
{"url": "https://offnews.bg/politika/ninova-predlozhila-oshte-prez-dekemvri-na-ivo-hristov-da-vleze-v-lista-701746.html", "text": "Лидерът на БСП Корнелия Нинова е предложила на бившия шеф на кабинета на президента Иво Христов да се кандидатира за евродепутат в листата на левицата още през декември миналата година. Това заяви Христов по бТВ. Президентът Румен Радев знаел от месеци за предложението, уточни той.На 14 април изненадващо за членовете на Националния съвет на партията Христов бе предложен от Нинова за част от листата и зае четвърто място в списъка с кандидати за Брюксел от БСП. Моята кауза е промяната в България още от избирането на президента, който беше издигнат от БСП, уточни Христов.  Според него тези избори са решаващи за българската политическа ситуация, защото те са ключ към по-нататъшния й развой.„При победа на листата на БСП, се създава нова ситуация, условия за предсрочни избори и излизане от безизходицата. При победа на ГЕРБ, ще наблюдаваме как властта се бетонира, защото разполагат с целия необходим ресурс. Тя владее цялата администрация, местната власт, националната и изпълнителна власт, има някакво, макар и разклатено мнозинство в парламента, владее службите, до голяма степен медиите, правораздаването, влияе на прокуратурата. При това положение есента на местните избори може вече и да не избираме“, допълни Христов.Той обясни, че предложението да се включи в листата на БСП датира още от началото на година и президентът знае за това. Христов подчерта, че между тях има ненакърнимо доверие. „Голям шанс за България е да има толкова почтен и принципен човек начело. Той никога не измени на това, което заяви в кампанията. Никога не жертва нито един човек от екипа си, защото е обект на шантаж от страна на опонентите. Абсолютно последователен и достоен за доверие човек“, подчерта Христов.По повод изказването на Борисов, че в листата на БСП са наредени шпиони и хора от „Държавна сигурност“, той коментира: „Напоследък бивши служители на службите, служители на силови групировки, шефове на охранителни фирми, какъвто е случаят на премиера, определят кой е европеец и кой не“. Той припомни и думите на Борисов, че в листата на БСП няма хора, които да разбират от Европа. „Всеки българин, дори и последният български старец, забравен в някое обезлюдяло село в Балкана, е също толкова европеец, колкото всички останали европейци и цялата брюкселска администрация“, каза още той. Христов уточни, че когато приключи един период, историците дават определение за автокрация. „Но признаците са налице. Преди месеци той беше привикал целия генерален щаб на откриването на Министерски съвет, за да обяви колко пари дава за армията. Ролята им беше да гледат благодарно. Същото се разиграва и с митрополити от Българската православна църква и рутинно се разиграва с шефове на всякакви спортни федерации. Това автокрация ли е? Най-малкото е спектакъл на автокрацията“, коментира кандидатът за евродепутат. Той допълни, че бюджетът също се променя по волята на премиера, в нарушение на Закона за държавния бюджет, строеж се спира пак по негова воля, при положение, че има компетентни органи.„Всичко опира до Борисов и той самият си дава сметка, че това е вече трудно работеща схема, тъй като всеки го търси за всичко“, каза още той. По повод думите на премиера за военен преврат Христов попита: „По чия инициатива да е възможен военен преврат? Президентът няма власт над армията. Занимаваме се с параноични фантасмагории“, категоричен е Христов.", "date": "2019.04.22", "title": "Нинова предложила още през декември на Иво Христов да влезе в листата за евровота"}
{"url": "https://offnews.bg/ikonomika/balgaria-specheli-deloto-vodeno-ot-fonda-na-oman-zaradi-ktb-701750.html", "text": "Арбитражното дело, заведено на 22 октомври 2015 г. в Международния център за разрешаване на инвестиционни спорове срещу България от Държавния резервен фонд на Султаната Оман в качеството му на , приключи в полза на България, съобщи Българската народна банка (БНБ). Претенциите на Държавния резервен фонд се основаваха на твърдение, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите между България и Султанат Оман, чрез действията на българското правителство, Българската народна банка и българския съд, свързани с поставянето под специален надзор на „КТБ“ АД и отнемането на лиценза на „Корпоративна търговска банка“. Държавният резервен фонд претендираше обезщетение в размер на 80 милиона евро, съобщи БНБ. В това дело България беше представлявана от експерти на Министерството на финансите и водещи адвокатски кантори.По време на защитата в Международния център за разрешаване на инвестиционни спорове бяха представени писмени свидетелства от представители на ръководството на БНБ, както и становища от авторитетни световни експерти. В резултат от успешната защита на българската страна Държавният резервен фонд на Султаната Оман се отказа от исковете си срещу БНБ и другите органи на Република България. Този изход на делото изключва и възможността същите искове да бъдат предявени наново пред този или друг международен трибунал.Приключването на делото в полза на България доказа законосъобразността на атакуваните от Държавния резервен фонд на Султаната Оман действия и решения на БНБ, свързани с „Корпоративна търговска банка“.", "date": "2019.04.22", "title": "България спечели делото, водено от фонда на Оман заради КТБ"}
{"url": "https://offnews.bg/sviat/zhertvite-pri-atentatite-v-shri-lanka-dostignaha-290-701748.html", "text": "Броят на загиналите при вчерашните атентати срещу църкви и хотели в Шри Ланка нарасна до 290, ранените са над 500, съобщиха световните агенции.По последни данни полицията е арестувала най-малко 24 души - всички местни граждани.Днес училищата и университетите в страната ще останат затворени от съображения за сигурност..Смята се, че три от нападенията са дело на атентатори камикадзе. Открит е микробус, който е превозил терористите, както и къща, която те са обитавали в покрайнините на Коломбо.Вчера вечерта взривно устройство е било намерено близо до летището на града и и е било обезвредено.Засега никой не е поел отговорност за атентатите. Те бяха извършени на католическия Великден в църквата \"Свети Антоний\" в квартала Кочикада в Коломбо, в църквата \"Свети Себастиян\" в град Негомбо и в още една църква в град Батикалоа. По същото време избухнаха експлозии в хотелите \"Шангри-ла\", \"Синамон Гранд\" и \"Кингсбъри\" в Коломбо. Последваха още два взрива - в зоологическа градина в столицата и в квартал \"Дематагода\".Сред жертвите има поне 35 чужденци. ", "date": "2019.04.22", "title": "Жертвите при атентатите в Шри Ланка достигнаха 290"}
{"url": "https://offnews.bg/temida/ubietcat-na-viktoria-marinova-niama-da-lezhi-dozhivot-priznal-si-zver-701783.html", "text": "Делото срещу 21-годишния Северин Красимиров, обвинен в убийството на телевизионната водеща Виктория Маринова, започна в Русенския окръжен съд. Красимиров беше доведен от затвора в Белене, той е обвинен за блудство, изнасилване и умишлено убийство на Маринова. Делото ще се гледа по реда на съкратеното съдебно следствие, тъй като Северин Красимиро се признава за виновен и по трите обвинения.Това на практика означава, че той ще се спаси от най-тежкото наказание, а именно доживотен затвор без право на замяна, съобщи БНТ. Близките на Виктория Маринова поискаха обезщетение от общо 450 000 лева за нанесените морални щети. ", "date": "2019.04.22", "title": "Убиецът на Виктория Маринова няма да лежи доживот, признал си зверствата"}
{"url": "https://offnews.bg/temida/sadat-opravda-bivshia-zam-ministar-hristo-angelichin-701796.html", "text": "Апелативният специализиран съд отмени осъдителната присъда на бившия зам.-министър на външните работи Христо Ангеличин по делото за покупката на телефонни централи за 12 български мисии в чужбина.На първа инстанция той беше осъден на 2 години условно.Христо Ангеличин има 4-годишна ефективна присъда и по друго дело в Спецсъда за това, че е разпоредил Министерството на външните работи да плати половин милион лева за служебни пътувания, без обществена поръчка.Присъдата се обжалва пред второинстанционния наказателен съд, съобщи БНР. По същото дело на първа инстанция беше оправдан бившият министър на външните работи Даниел Митов.", "date": "2019.04.22", "title": "Съдът оправда бившия зам.-министър Христо Ангеличин"}
{"url": "https://offnews.bg/knigi/poslednata-vecheria-ot-pejcho-kanev-701753.html", "text": "Пейчо Кънев е най-публикуваният съвременен български поет в английски литературни издания и антологии с повече от 900 публикация в списания от САЩ, Великобритания, Канада, Австралия, Индия и др. Автор на девет книги с поезия и един сборник с разкази, публикувани в България, Америка и Европа. Стихотворенията му са се появявали в издания като: Rattle, Poetry Quarterly, Evergreen Review, Front Porch Review, Hawaii Review, Taj Mahal Review, Barrow Street, Sheepshead Review, Off the Coast, The Adirondack Review, Sierra Nevada Review, The Cleveland Review и много други. Съосновател и главен редактор на литературното издателство „Kanev Books”, Ню Йорк – от 2019 до 2013 г.“Последната вечеря” (Издателство за поезия ДА) е четвъртата му книга на български.Избрано от  \"Последната вечеря”: ", "date": "2019.04.22", "title": "'Последната вечеря' от Пейчо Кънев"}
{"url": "https://offnews.bg/kultura/vizhte-novia-videoklip-na-b-t-r-tezi-dni-video-701757.html", "text": "Факт е видеото към четвъртия сингъл „Тези дни“ от 12 – ия студиен албум на Б.Т.Р. „Невидими стени”. Режисьор на лентата е Петър КП, оператор Александър Кърцов, фотограф Цветан Игнатовски.В клипа са използвани кадри от: making - of „Несбъдване”, USA tour, making - of „Моята сила”, making - of „Никога преди”, концерт – премиера „Невидими стени” 2018.Премиерата на клипа беше на финалния концерт от европейското турне на Б.Т.Р. в City stage София на 19 април.Европейското турне с 13 концерта в Германия, Чехия, Франция, Италия и Испания, премина при пълни зали, срещи на рокаджиите с почитатели и бе отразено от чуждестранната преса.Музиката и текстът на „Тези дни“ са на Славчо Николов, аранжимент Б.Т.Р.", "date": "2019.04.22", "title": "Вижте новия видеоклип на Б.Т.Р. 'Тези дни' (видео)"}
{"url": "https://offnews.bg/kultura/pristignaha-fotografiite-na-vivian-majer-701751.html", "text": "Първата изложба у нас на Вивиан Майер, “жената без сянка”, се открива утре, 23 април, в СГХГ. Документалният филм за нейния живот с режисьори Джон Малуф и Чарли Сискел, номиниран за Оскар през 2015 г., ще се прожектира в пространството на изложбата.Творчеството на Вивиан Майер, която 40 години работи като детегледачка в Ню Йорк, е открито за света от Джон Малуф през 2007 г. по щастливо стечение на обстоятелствата. Нейната внушителна и интелигентна работа включва над 120 000 фотографии - една съкровищница от снимки и ленти, сред които невероятни открития. Преследвана от страстта си да снима, която тя превръща в реалност, днес Майер се смята за един от най-емблематичните автори на улична фотография, а мястото й в историята на фотографията е до това на Дайан Арбъс, Робърт Франк, Хелън Левит и Гари Уайногранд.Утре, 23 април, българската публика за първи път ще види част от забележителното наследство на Вивиан Майер: 107 фотографии от нейната любима среда - улицата, и най-вече кварталите на средната класа, където може да вкуси живота от извора; портрет след портрет на непознати или на хора, които усеща близки, дарявайки им секунда вечност в кратката ласка на погледите; един жест, едно изражение, един застинал момент в красотата на малките неща, близо до нас.В снимките си Вивиан Майер запечатва и света на децата – една вселена, която познава от толкова отдавна. Свят на свобода, където времето е спряло своя ход; форми, ритмични фигури, материали, подобни на вещи, намерени по време на дългите й разходки. Първоначално тя снима в черно-бяло, а от 60-те години нататък и в цвят, включвайки в инструментариума си музиката на цветовете и играейки си с нейните свойства. Когато прави първите си опити да снима филми с камери Super 8 и 16 мм, то не е, за да ускори хода на времето, а за да го спре в „замръзнали” кадри. Подходът на Вивиан Майер е не да снима сцени, а да документира пространството в поредица от фотографски образи.Изложбата на Вивиан Майер “В нейните ръце” е 11-а поред за платформата “Майстори на фотографията”, създадена от фондация МУСИЗ. Ще можем да я видим между 23 април и 2 юни в Софийска градска художествена галерия. Куратор: Ан Морен. Изложбата се случва в партньорство между МУСИЗ, Столична oбщина, Посолство на САЩ, VIVACOM и Samsung, със съдействието на diChroma photography и с благодарност към Колекция Maloof и галерия Howard Greenberg, Ню Йорк.", "date": "2019.04.22", "title": "Пристигнаха фотографиите на Вивиан Майер"}
{"url": "https://offnews.bg/politika/eto-koi-sa-kandidatite-za-ep-na-partia-volt-palen-spisak-701758.html", "text": "На Цветница, един от най-хубавите български празници, Европейска партия Волт регистрира листата си в ЦИК за участие на евроизборите на 26 май 2019 г.Водач на листата е Настимир Ананиев. За първи път в България от началото до края на листа се редуват мъж, жена, мъж, жена и т.н., а историческото за страната е, че чужденец попада сред кандидатите за Европейския парламент. Това е холандецът Дани Ван Сантен, който от 3 години работи и живее в София, а съвсем скоро ще се ожени за българската си приятелка. Сред останалите предложения на Волт България са утвърдени адвокати по европейско правосъдие като Мартин Граматиков, Светла Миланова и Борислав Тасев. В листата има също така предприемачи, експерт в Европейския парламент като Златимира Цолова, директор на училище, студентка, търговец и пенсионер.Настимир Ананиев е голям привържаник на преференциалното гласуване и призова всички да използват преференция, независимо дали ще гласуват за първия или за последния в листата.Друг интересен факт е, че листата на Волт е от 16 кандидата, като по този начин има по равен брой мъже и жени.Волт е част от първата общоевропейска партия с над 31 органиации в Европа, 12 регистрирани партии в Европейския съюз и вече 8 регистрирани партии за участие на европейските избори през май.Ето пълния списък на кандидатите на ПП Волт за изборите през месец май:1. Настимир АнаниевНастимир Ананиев има две висши образования – едно от Грифит Колеж в Ирландия и едно от Американския университет в България. Завършил е престижното училище Кенеди в Харвардския университет. Бил е маркетингов директор за Централна и Източна Европа на най-големия частен колеж в Ирландия. В момента е предприемач и се занимава със собствен бизнес.От 2014 г. влиза активно в българската политика, след като е избран за народен представител в 43-то Народно събрание, а впоследствие става председател на Комисията по транспорт, информационни технологии и съобщенията.Ананиев е първият българин, който оглавява Политическия комитет на Централноевропейската инициатива, където членуват 18 държави от Европа. Семеен с две деца.Ще работи за:Европейско самочувствие на българитеЕвропейско здравеопазване и доходиСамостоятелна законодателна инициатива на Европейския ПарламентСилен микро и семеен бизнесПоемане на лична отговорност на заемащите публични длъжности2. Златимира ЦоловаЗлатимира Цолова има разнообразни интереси в сферата на политиката, гражданските инициативи и изявено отношение и принос към развитието на гражданското общество.Води се от поговорката „който търси намира” и „с труд всичко се постига” (и с малко късмет, разбира се). Златимира е завършила Софийския университет, Американския университет в България и Международното училище по протокол и дипломация в Брюксел, Белгия.Професионалният й опит е главно от европейските институции, където над 9 години работи първо в Евроопейската комисия, а в момента в Европейския парламент. Тя също има от неправителствена организация с политическа визия (Атлантическият клуб в България), развитие на международни партньорства, организация на обучения и изпълнение на европейски проекти от Американския университет, и в две Европейски институции (Комисията и Парламента). Възприема се като гражданин на света и най-вече на Европа, вярвайки че някой ден България ще бъде Швейцария на Балканите.3. Мартин ГраматиковМартин Граматиков е на 45 години. Роден е във Велико Търново, но е израснал в София. Женен е и има две деца – на 11 и на 15 години.По професия е юрист, но има и докторска степен по политология. В момента работи като директор на изследванията в Хагския институт за иновации в правото, който е един от най- известните институти за промотиране на иновации в целия свят. Част от работата му е изследването на правните нужди на хората, като ръководи големи изследвания на хиляди хора за правните им проблеми в ежедневието. Към настоящия момент има проекти от Арженитина, Мали, Уганда, Кения, Бангладеш и Фиджи. Въз основа на тези изследвания формулира политики за повишаване на иновациите, за подобряване достъпността до правосъдие и това то да задоволява нуждите на гражданите. Върху тези проблеми работи вече повече от 20 години.В Европейския парламент ще работи за:Върховенство на закона и добра, и надеждна система за мониторинга му;Достъпа до правосъдие, за да бъде удобно за хората и въвеждане на модерните технологии в областта, най- вече за възможността за он-лайн разрешаване на спорове;Спазването правата на човека и фокус върху тях, във всяка една от политиките.4. Венцислава ЛюбеноваВенцислава Любенова е живяла 18 години в Ирлания. Съвсем скоро се връща в България със съпруга си и двете им деца. Има две висши образования – магистър по „Международен бизнес“ от Дъблинския университет по технологии и магистър по „Глобални информационни технологии и системи“.Работила е като IT анализатор по киберсигурност и информационни технологии в компания, намираща се на 5-то място в света по фармацевтика, биотехнология и медицинска техника. Вярва, че инвестицията в образованието е с най-голяма възвръщаемост.Нейните приоритети са дигитално управление и иновациите. Убедена е, че така могат да бъдат спестени много средства и време на бизнеса и гражданите.„Много харесвам естонския модел на управление, който трябва да бъде модел за Европа и България. В Естония за 5 минути може да си подадете данъчните декларации, да си платите битовите услуги или да си отворите фирма“, посочва Любенова.Венцислава ще работи усилено и за развитието на микро и семейния бизнес, който да се превърне в гръбнак на икономиката на България.5. Ивайло ИлиевИвайло Илиев е роден на 14 октомври 1981 г. в гр. Бургас. Средното си образование завършва в морския град, в продължение на 12 години е активен състезател на Плувен клуб „Черноморец” – гр. Бургас.Като професионален спортист, Ивайло знае как да печели, той има множенставо медали от различни съзтезания.Към момента се обучава в бакалавърска програма „Бизнес администрация“ в Нов български университет. От 2006 г. до сега работи в сферата на туризма и търговските услуги на различни позиции.Ивайло е областен координатор на Волт за област Бургас.6. Светла ИвановаСветла Иванова е родена във Варна. Завършва средното си образование в Първа езикова гимназия с преподаване на английски и немски език. Има магистърска степен по начална педагогика от Шуменския университет “Епископ Константин Преславски”, както и бакалаварска степен по филология към Нов български университет – София.Изучавала е управление на образованието към ВТУ “Св.св. Кирил и Методий”. Степендиант е на американското правителство и организация за глобално развитие и образование IREX по програма TEA преподаватели по английски език. Работила е за Корпус на мира в България като обучаващ учител. Участвала е и в различни обучения и семинари в страната и чужбина.Има опит в реализирането на международни проекти в областта на образованието.Член е на професионална общност по професионално образование от 2017 г.7. Дани Ван СантенДани Ван Сантен е на 31 години и е роден във Венрай, Холандия. От 3 години живее в България. Работи в финансовия отдел на голяма международна компания.„Преди 3 години дойдох в тази невероятна страна. Веднага се влюбих и никога повече не исках да си тръгна. През тези 3 години започнах да виждам редица проблеми в здравеопазването, корупцията и инфраструктурата. Бях шокиран, че след повече от 10 години в Европейския съюз пътищата и болниците не са се подобрили“.Дани Ван Сантен е първият чужденец, който влиза в листа за европейските избори в България. Твърдо решен е да се бори с корупцията, която възпрепятства повишаването на стандарта на живот.„Считам, че българите заслужават много повече! Искам да са равни на останалите западноевропейски народи и да не бъдат третирани като „втора ръка“. Вярвам, че следвайки примера на Волтер, мога да бъда тази разлика!“, категоричен е Дани.Съвсем скоро Ван Сантен ще сключи брак с българската си приятелка. Категоричен е, че иска да отгледат бъдещите си деца в България, заради което има още по-голям стимул да работи за доброто на страната.8. Маргарита КръстеваМаргарита Кръстева e на 32 години. Родена е и е израснала в София.Има син на 2 години. Мотивацията й да се включи в политиката е борбата й за достоен живот, добро здравеопазване и добро образование.Живяла е в САЩ, където завършва гимназия. Има две висши образования- едното е „Топло и ядрена енергетика“, а другото е „Бизнес администрация“ с профил „Маркетинг“ от унивеситетът Кардиф Метрополитън.„Една от каузите, за които аз ще се боря, ако бъда избрана за евродепутат, е реформа в здравеопазването, защото в момента държавата или няма воля, или не знае как да направи реформи, а те са нужни сега. Важно е да се знае кой и за какво използва средствата от здравноосигурителната каса, от осигуровките, които всеки гражданин плаща. Вярвам, че чрез европейските лостове здравеопазването в България може да достигне изключително високо.9. Борислав ТасевБорислав Тасев е роден във Велико Търново. Завършва средното си образование в 101-во СОУ “Бачо Киро” в София с профил „Технологичен и стопански мениджмънт“. След това продължава обучението си с две висши образования в Нов български университет. Първото е „Право“, а второто “Политически науки с Европейско управление”. От 2017 г. е съдебен заседател в Софийски градски съд с мандат до 2021 година. Междувременно става председател на Съвета на съдебните заседатели в Софийски градски съд от 2018 година, след като е избран с пълно мнозинство от всички 9 члена на Съвета. Сред основните му отговорности е да представлява всички 181 съдебни заседатели.През годините е заемал различни постове. Има няколко успешни стажа, сред които при съветник на президента по правни въпроси, както и в Министерството на спорта. Преминал е и през обучение и на тема “Защита на класифицираната информация”.Мотивацията му да се включи в активната политика са ценностите на Волт и желанието му да промени правораздавателната система у нас и в Европа.10. Светла МилановаСветла Миланова е родена в София, където живее и в момента със своето семейство. Самата Миланова е завършила е „Право“ в Софийския университет “Св. Климент Охридски”. В последните няколко години се ангажира със защита правата на гражданите в съответствие с правото на Европейския съюз и прилагането му в България.„Моя лична кауза са реформите в нашето общество, най- вече в сферата на законодателството и граждански процесуален кодекс. Чрез тези реформи да се осигури реален достъп на българския гражданин, който да чувства закрилата на закона. Също така, премахване на привилегиите на банките по член 417 и съдебен контрол в изпълнителното производство, който в действителност да работи ефективно“, посочва Светла Миланова.Убедена е, че реформите в съдебната система ще имат основополагащ тласък на борбата с корупцията в България и Европа.Дълбоко вярва в хуманните ценности на европейската цивилизация и се гордее с достиженията й.„Радея за едно нормално социално гражданско общество и именно това ме накара да стана част от Волт, и да участвам в европарламентарните избори“, категорична е Миланова.11. Кристиян ЯнкуловКристиян Янкулов е на 21 години от София. В момента е студент по психология и философия в Нов Български Университет. Говори английски и руски.Предприемач и едноличен земеделски производител.Приоритетите са му младежки политики и предприемачество. Вярва ,че с личния пример е най-важен и ще работи в посока максимален брой млаади хора да подкрепят Волт на изборите на 26 май 2019 г.12. Красимира ГергиноваКрасимира Гергинова е родена в София. Завършила е висшето си образование в Свищов, след което 35 години години работи в държавната администрация.Пенсионер е вече повече от 10 години, но пояснява, че в никакъв случай не се чувства възрастна.„Вярвам, че всеки пенсионер в България трябва се живее достоен начин на живот. Тук се включват високият жизнен стандарт, европейското самочувствие и доходи и доброто здравеопазване“, пояснява Красимира Гергинова.Това я мотивира да стане част от европейска партия Волт и се включва в листата за кандидат евродепутат.13. Васко ДелирадевВаско Далирадев е на 39 години и е роден в София.. Завършил е 81-во средно образователно училище “Виктор Юго” с профил Математика и информатика.Женен е и има 4 деца. В момента се занимавам с презентиране на продукти за природосъобразен начин на живот.„За мен и моето семейство физическото и психично здраве са кауза. През 2013 загубихме дъщеря си след тежко боледуване. След почти 5 години борба за нашето дете, много трудности и липсата на адекватна медицинска подкрепа, загубихме неравностойната битка“, споделя Васко.Тогава осъзнал безпомощността на здравната система в нашата страна. Като основни проблеми посочва липсата на ранно диагностициране, възможност за лечение в чужбина, липсва на дарителски кампании и психологична помощ за семействата.Част от промените, за които ще работи са вече заложени в стратегическата рамка за европейско сътрудничество в областта на образованието и обучението, а именно:– Превръщане на учението през целия живот и мобилността в реалност;– Подобряването на качеството и ефективността на образованието и обучението.14. Йорданка ПетроваЙорданка Петрова е родена и израснала в Пазарджик. Завършила е Професионална гимназия по химични и хранителни технологии.Впоследствие заема високи позиции във фирми в областта на застраховането и недвижимите имоти.Личната й кауза да се включи активно е политиката са децата в неравностойно положение и хуманното отношение към животните.15. Георги СтоичковГеорги Стоичков е на 53 години. Работи в Техническия университет в София от около 30 години. Женен е и има две деца.Неговата кауза е свързана с образованието и по-специално на бюджетите на университетите.„Може би бяха въведени с добри намерения и цел, но в крайна сметка не постигнаха нищо положително, защото освен да улеснят счетоводството на администрацията, те не помагат по никакъв начин, нито на преподавателите, нито на учениците“, смята Георги.Друг приоритет за него, който го е накарал да влезе активно в политиката, е бягството от лична отговорност на администрацията в България.„В крайна сметка, тази система се издържа от парите на хората и работата й е да помага на гражданите. Иска ми се да взимаме добрите примери от другите уредени държави, за да подобрим нашето състояние“, категоричен е Стоичков.16. Анна ФилиповаАнна Филипова е на 27 години и е от София. Има бакалавърска степен по „Икономика“ от Университета за национално и световно стопанство (УНСС). В момента завършва магистратура „Бизнес администрация със специализация “Висш мениджмънт” отново в УНСС.Като млад човек се интересува от вземането на решенията на общоевропейско ниво и приложението им в законодателството на България. Има активна гражданска позиция по редица чувствителни теми.Каузата й е да работи за създаването на условия, гарантиращи развитието на хората в неравностойно положение в съответствие с техните права и потребности и с ценностите на хуманното и социално отговорно демократично общество.Друг от основните й приоритети е хуманното отношение към животните, тъй като е убедена, че това е белег на развитите страни. Категорична е, че е необходимо уеднаквяване на законодателството на страните членки относно закрилата на животни. Анна посвещава усилията си за създаване на европейски стандарти в тази област чрез въвеждане на категорични забрани за безпричинното умъртвяване или подлагане на мъчение на животни.„Аз вярвам в равенството, свободата и във възможността да живеем достойно, защото това са европейски ценности, а аз съм европеец!“, категорична е Анна Филипова.", "date": "2019.04.22", "title": "Ето кои са кандидатите за ЕП на партия Волт (пълен списък)"}
{"url": "https://offnews.bg/politika/momchil-nekov-razbihme-si-tkzs-tata-do-10-g-niama-da-ima-bg-zelench-701765.html", "text": "На хората им писна да ги лъжат и да живеят в очакването, че нещата ще се оправят някъде в бъдеще. Затова и темата за двойните стандарти в храните беше толкова широко обсъждана.Това заяви кандидатът за евродепутат от „БСП за България“ Момчил Неков по БСТВ. \"Трябва да имаме равни възможности. Направих предложения и участвах активно. По тази тема социалистите можем да се гордеем, защото успяхме да убедим нашите колеги да се преустанови тази практика, защото е дискриминационна“, подчерта Неков. Той е на мнение, че трябва да има средносрочна и дългосрочна визия за сектор земеделие.„Министерството на земеделието се е превърнало в машина за раздаване на пари, а не в институция, която да развива селското стопанство. Търси се само финансовата облага. Има субсидиевъдство, а не развитие на сектора“, каза още той. По неговите думи до 10 години няма да има български зеленчуци, въпреки че имаме перфектни условия за тяхното отглеждане. Според него липсва визия, но липсва и търсенето на външни пазари, където да можем да изнесем продукцията си. „Българското селско стопанство има бъдеще“, категоричен е Неков, но трябва да се помогне за това. „Къде отидоха нашите домати, а сега внасяме италиански?“, попита той. Неков подчерта, че европейското финансиране е една малка част, но ние не можем да разчитаме само на това.„Полша и Чехия не си разбиха т.нар. ТКЗС-та. Там имаше плавен преход. В България реално фалирахме успешен модел за развитие на земеделие и сега вместо да се инвестира в тези институти, те фалират. Нямаме наука“, каза още той.По повод предстоящия Брекзит, Неков е на мнение, че се очакват големи сътресения. „Ние сме за излизане със споразумение, защото правата на българите там са изключително важни. Ако има твърд Брекзит, тогава Великобритания трябва да договаря отношенията си с всяка страна членка“, коментира кандидатът за евродепут.", "date": "2019.04.22", "title": "Момчил Неков: Разбихме си ТКЗС-тата, до 10 г. няма да има бг зеленчуци"}
{"url": "https://offnews.bg/futbol/tcska-botev-pd-shte-se-igrae-pred-palni-tribuni-701768.html", "text": "Пълни трибуни се очакват на \"Българска армия\" за реванша от полуфиналите на турнира за Купата на България между ЦСКА и Ботев Пловдив.В първата среща \"канарчетата\" спечелиха с 3:2 след дискусионно съдийство, но \"червените\" запазиха шансове да продължат с двата си гола на чужд терен.Досега са продадени над 7500 билета, а очакванията са на мача да има поне 10 000 зрители, което ще е нов рекорд за домакински мач на ЦСКА срещу български отбор. До този момент най-посетен е бил двубоят с Лудогорец на 6 декември - около 8500 зрители.Пропуските за двубоя са на цена 6 лева за всички сектори, включително за гостуващите привърженици. Във финала на 99% съперник на победителя от двойката ще е Локо (Пловдив). \"Смърфовете\" разбиха Септември с 4:0 у дома и реваншът утре изглежда протоколен.", "date": "2019.04.22", "title": "ЦСКА - Ботев Пд ще се играе пред пълни трибуни"}
{"url": "https://offnews.bg/temida/spetcsadat-ostavi-5-alo-izmamnitci-v-aresta-oshte-6-chakame-ot-rumani-701754.html", "text": "Спецсъдът определи най-строгите мерки за неотклонение „Задържане под стража“ на петима от участниците в организирана престъпна група за телефонни измами, задържани в Горна Оряховица и София на 18 април, съобщиха от спецпрокуратурата. Други шестима от групата бяха задържани с Европейска заповед за арест в Румъния. Предстои те да бъдат предадени от румънските власти, да бъдат върнати в страната и да им бъдат предявени обвинения.Специализираният наказателен съд прие тезата на прокуратурата, че събраните доказателства са достатъчни, за да се направи категорично обосновано предположение, че са съпричастни с деянията, за които са обвинени. Едновременно с това, налице е опасност всеки от тях да извърши друго прпестъпление и да влияе на свидетели по делото, определи съдът. Мерките за неотклонение могат да бъдат обжалвани пред Апелативния специализиран наказателен съд.", "date": "2019.04.22", "title": "Спецсъдът остави 5 ало измамници в ареста, още 6 чакаме от Румъния"}
{"url": "https://offnews.bg/zvezdi/sharliz-teron-spodeli-che-otglezhda-7-godishnia-si-sin-kato-momiche-701766.html", "text": "Кино звездата Шарлиз Терон сподели в интервю за британския в. \"Стандарт\", че отглежда 7-годишния си син Джаксън като момиче.По-голямото от двете осиновени деца на актрисата сам обявил на майка си, че е момиче, когато бил едва тригодишен.43-годишната южноафриканка допълва, че сега \"отглежда две красиви момичета\".\"И аз я мислех за момче. Докато един ден не ме погледна и ми каза \"Не съм момче!\", разказва актрисата..\"Ето че си имам две красиви дъщери, които - като всеки родител - искам да закрилям и да преуспеят\", добавя тя.Споделя още, че вярва, че \"те са родени, каквито са, и растейки ще открият точното си място в света и какви искат да бъдат, не аз трябва да реша това\". Според нея ролята ѝ на родител и да им се радва и да ги обича и да им осигури всичко необходимо, за да бъдат това, което искат.Терон осинови Джаксън през 2012 г., а дъщеря си Огъст - през 2015-а. Двете момичета са от афроамерикански произход..", "date": "2019.04.22", "title": "Шарлиз Терон сподели, че отглежда 7-годишния си син като момиче"}
{"url": "https://offnews.bg/politika/listata-na-volia-za-izborite-za-ep-spisak-701767.html", "text": "Партията на варненския бизнесмен Веселин Марешки обяви кандидатите си за изборите за Европейски парламент на 26 май т. г. Ето кой влиза в листата на \"ВОЛЯ-Българските Родолюбци\" за ЕП:ВЕСЕЛИН МАРЕШКИ – водач на листата на „Воля –Българските Родолюбци”Неговата дейност на фармацевтичния пазар и на пазара с горива е истинска революция. На 52 г. от Варна. По образование е машинен инженер. Учил е в МГТУ “Станкин” в Москва и завършва Техническия университет във Варна. През 2004 г. придобива специалност „Здравен мениджмънт“ в Икономическия университет в морската столица.През 1991 г. основава аптеки “Марешки”, най-голямата верига аптеки в България, с над 400 обекта.През 2015 г., повежда битката с картела в горивата като отваря първата от верига бензиностанции “ВМ Петролеум”. Те вече са 17 в цялата страна.Създава движение ВОЛЯ в края на 2016 г., след като на президентските избори през същата година получава 11,17% или подкрепата на 427 660 гласа, което е своеобразен рекорд за мажоритарен кандидат.На изборите през 2017 г. ПП ВОЛЯ се пребори за 12 места в парламента.В момента е зам.-председател на Народно събрание на Република България.На 1 март 2018г. г-н Марешки прие поканата на европейските патриоти – Движение за Европа на нациите и свободите, да се присъедини към това европейско семейство.Семеен, с две деца.ОРХАН ИСМАИЛОВ - от квотата на Народна партия „Свобода и достойнство“Специалистът по национална сигурност в нашата листа.На 40 години от Търговище. Завършил е военния университет „Васил Левски“ във Велико Търново със звание „Лейтенант“ и гражданска специалност „Машинен инженер“. Има диплома и от Академията на МВР със специалност „Защита на националната сигурност“. Второто му висше образование е право във Великотърновския университет. Има и научна степен доцент.Кариерата му минава през ДКСИ – Държавната комисия по сигурността и информацията като зам.-председател, по-късно същата позиция заема и в т.нар. Комисия по досиетата.Заемал е и поста заместник- министър в Министерство на отбраната.През 2016 г. е избран за председател на Народна партия „Свобода и Достойнство“.АНДОН ДОНЧЕВ от квотата на ВОЛЯТой е човекът, който се бори за правата на българите в чужбина и осветява корупционни практики, свързани с получаването на българско гражданство.Андон Дончев е на 52 г. от Варна. Има диплома по специалността „Технологическа Информатика“ от Московския държавен технологически университет. Докато учи разработва 3D компютърна графика и анимация към Руската централна телевизия, а след това създава собствена компания в тази област.В България работи като софтуерен инженер – програмист. Има опит и в частния бизнес в сферата на производството, външната и вътрешната търговия.От 2017 г. е народен представител в 44-то Народно събрание от ВОЛЯ и председател на Комисията по политиките за българите в чужбина.Семеен е с две деца.КРИСТИНА КОСТОВА от квотата на ВОЛЯСпециалистът по археология в листата коалицията.На 44 години е, от Бургас.Доктор e по археология в Софийски yниверситет „Св. Климент Охридски”, където pаботила като aрхеолог. Има опит и като лектор в Нов български университет. Автор е на научни статии, публикации. Изнасяла е доклади в международни конференции и симпозиуми.Oт 2006 г. до момента е оперативен мениджър в търговска компания.Била е говорител на кампания на Green peace. Помага при мониторинг на диви животни и опазването на природни резервати в Ботсвана и ЮАР.Говори френски, английски, руски.БОРЯНА ГЕОРГИЕВА от квотата на ВОЛЯНашият специалист по проблемите на младежта. Бори се активно срещу налагането на „джендър“ идеологията, както и за създаването на здравословна среда за българските деца.На 31 години е. Бакалавър е от Колежа по туризъм във Варна. Боряна Георгиева има над десет годишен опит във фармацевтичния бизнес на ръководни позиции.В момента тя е народен представител в 44-то Народно събрание и е зам.-председател на Комисията по въпросите на децата, младежта и спорта.ВЛАДИМИР АКСИЕВ от квотата на ВОЛЯВъзпитаник е на английската гимназия в Пловдив и на Техническия университет в Дрезден, Германия.Години наред работи като инженер-конструктор в Германия, а след това като експерт към застрахователни дружества; ръководил е собствена фирма за търговия в Берлин.Активно участие има в областния съвет на БЧК в Пловдив.Владимир Аксиев е експерт в областта на роботизацията и автоматизацията на производството. Владее отлично немски, английски и руски език.Семеен, с четири деца.ГЕОРГИ СОКОЛОВ от квотата на Български земеделски съюз „Александър Стамболийски“На 39 години е. Завършил е Софийски университет “Св. Климент Охридски” специалност „Право“.От 2013 г. работи като правен консултант, а от 2018 г. е адвокат в Софийска адвокатска колегия.Взел е атестация по информатика в Милано, Италия. Говори свободно италиански и английски език. Семеен.ЕМИЛ ЕМИЛОВ От квотата на Българска социалдемократическа партияУбеден социалдемократ, той е човекът, инициирал посмъртното награждаване на д-р Петър Дертлиев с Орден „Стара планина“. Привърженик е на идеята за европейски базов доход.49-годишен, софиянец. Възпитаник е на НАТФИЗ „Кръстю Сарафов“. Актьор, режисьор, преподавател, мениджър и директор на Нов драматичен театър.Председател е на ,,Национален синдикат на българските артисти”.Потомък е на истински родолюбец и герой – на Кочо Георгиев Лютов – Кочо Лютата, който остава в историята като най – стария хайдутин, водил военни действия и най-възрастния боец в македоно-одринското опълчение.ДИМИТЪР ТОПАЛОВ от квотата на ВОЛЯНа 35 години е. Дипломира се като юрист във Варненския университет „Черноризец Храбър“, а по-късно придобива и магистърска степен „Софтуерно инженерство“ в Европейския политехнически университет в Перник. Специалист е по европроекти и международни дейности.Има организационен опит в общинската администрация на Ракитово, където е заместник- кмет от 2010 година досега.Говори италиански и руски.Женен е, с едно дете.СУЗАНА НИКОЛОВА от квотата на ВОЛЯСпециалистът по европейски фондове и проекти.Счетоводител-икономист, на 50 години, от Пловдив.Има две магистърски степени по “Счетоводство и анализ” и “Математика и информатика” в Пловдивски университет “Паисий Хилендарски“.Била е председател на Съвета за управление на Пловдивски общински гаранционен фонд за гарантиране на кредити на малки и средни предприятия, както и общински съветник.От години се занимава с благотворителна дейност, работи с деца в неравностойно положение и организира обществени мероприятия и кампании.Говори английски и руски език.МАРТИНА ЙОРДАНОВА от квотата на ВОЛЯНа 36 г. е и дипломиран юрист във Варненски свободен университет „Черноризец Храбър“ .Работи като юрисконсулт в община Варна като през 2008 г. става главен юрисконсулт на общината, а от 2013 г. е директор на дирекция „Правно-нормативно обслужване“.През годините отговорностите й са свързани с непрекъснато следене на промените в законодателството, както на Република България, така и на ЕС.Говори английски и италиански език.ИРИНА АБАДЖИЕВА-РЕПУЦ от квотата на Християндемократическа партия на БългарияТя е от Панагюрище. Завършила е юридическия факултет в СУ “Св. Климент Охридски”, след което специализира в Страсбург. От 20 години е адвокат към Софийска адвокатска колегия.Учредител и председател е на Инициативен родителски комитет, който активно участва с предложения за промени в образователното законодателство.Г-жа Репуц е председател на Християндемократическата партия.Успоредно с професионалните си ангажименти, тя е майка на пет деца, най-голямото от които завършва медицина в Дюселдорф, а най-малкото е само на година и половина.ТИХОМИР ПЕЙЧЕВ от квотата на Народна партия „Свобода и достойнство“54-годишен. Има бакалавърска степен “Библиотечно-информационни дейности” от Великотърновски университет „Св. Св. Кирил и Методий”. В същото висше училище по-късно придобива и магистърска степен “Масови комуникации и журналистика”. Успоредно с това любовта към тениса го води до Националната спортна академия “Васил Левски” в София, където става треньор по тенис, а малко по-късно придобива и докторска степен по „Спорт и национална сигурност“ в “Университет по библиотекознание и информационни технологии (УНИБИТ).От 20 години е преподавател по спорт и национална сигурност.Говори руски и английски език.СТАНИМИР ЦОЛОВ от квотата на ВОЛЯОще един доказал се специалист от ВОЛЯ.Има голям административен и организационен опит.Дипломирал се е в УНСС - „Статистика и геометрия”, след което специализира „Бизнес администрация“ в Технически университет – Берлин.Бил е на ръководни позиции в немски компании, има опит в анализирането на пазари, в управляването на процеси и разработването на софтуери.Пета година е на мениджърска позиция в швейцарско инвестиционно дружество за екологични проекти.Говори немски, английски и руски езици.КОЛЬО ПАРАМОВ от квотата на ПП „Обединена социалдемокрация“Познат е на широката общественост като отличен финансов експерт и политик.В СУ „Св. Климент Охридски“ е завършил „Икономическа география“ и „Философия”. Специализира и “Международни икономически отношения” в УНСС.Има политически опит като народен представител в 36-то НС, както и административен опит като кмет на село Ерма река. Г-н Парамов е бил главен ревизор на БНБ и премиерски съветник.Бил е председател на ПП “Обединена социалдемокрация”.Интересуват го финансово-икономическите проблеми на държавата, като често коментира тези въпроси във вътрешен и международен план. Ползва широка информационна база за развитието на България през целия преход и е детайлно запознат с държавната финансова политика.МАРИЯ КОЛЕВА от квотата на ВОЛЯТя е адвокат, член на Софийската адвокатска колегия. Има 35 годишен трудов стаж, който е преминал на различни места, сред които Надзорния съвет на банка „Хеброс“, „Международна ортодоксална банка“ и „Балканбанк“. Адвокат Колева е била главен счетоводител на „Българо-ирландско представителство“, както и началник на отдел „Финансов“ във Фонд „Земеделие“.От 2015 г. е председател на ОИК – община Ботевград.Б. ред. - Визитките на кандидатите са подадени от партията.", "date": "2019.04.22", "title": "Листата на Воля за изборите за ЕП (списък)"}
{"url": "https://offnews.bg/112/nad-900-hiliadi-tcigari-bez-banderol-hvanaha-v-sofia-i-pernik-701761.html", "text": "939 760 къса нелегални цигари задържаха митнически служители при две проверки в частни имоти в София и Перник. 7500 кутии нелегални цигари задържаха митнически служители от ГД „Митническо разузнаване и разследване“ в района на София, кв. „Обеля“. Митническите служители установяват две лица, които товарят в лек автомобил чували с кашони. При проверка се установява, че в автомобила вече са натоварени три кашона, обвити в чували и съдържащи общо 1500 кутии цигари без бандерол с марката \"KARELIA blue\" и с надписи \"DUTY FREE\". За случая е уведомен разследващ митнически инспектор.При проведени процесуално - следствени действия на адреса пред който е бил паркиран автомобила са открити още 6000 кутии цигари, опаковани в 12 кашона. Общото количество на откритите цигари е 150 000 къса.Ден по-късно при друга проверка, митническите служители проверяват частен имот в Перник, при която установяват в помещенията на приземния етаж и гаража на къщата наличие на множество кашони, съдържащи 39 488 кутии (789 760 къса) с цигари без бандерол, с търговска марка „GR“.", "date": "2019.04.22", "title": "Над 900 хиляди цигари без бандерол хванаха в София и Перник"}
{"url": "https://offnews.bg/obshtestvo/otkriha-bg-turista-i-oshte-pet-sanarodnitci-na-pochivka-sa-v-grad-tam-701769.html", "text": "Установен е контакт с още , намиращи се на почивка в Шри Ланка, за които по-рано сигнализираха техни близки, съобщи МВнР. Шестима българи се намират в град Тамбуа. Единият от тях е потвърдил пред близките си, че всичките са добре. Посъветвани са да не предприемат пътувания и да изчакат нормализирането на ситуацията в страната.Предадени са им и телефоните за връзка с посолството в Индия, което е готово да им окаже съдействие при необходимост.Така мисията ни в Индия вече е във връзка 18 български граждани в Шри Ланка. Всички те са невредими след атентатите от 21 април.", "date": "2019.04.22", "title": "Откриха бг туриста и още пет сънародници, на почивка са в град Тамбуа"}
{"url": "https://offnews.bg/zvezdi/vensan-kasel-stana-tatko-na-treta-dashteria-701760.html", "text": "Венсан Касел стана татко за трети път, съобщава в. „Дейли мейл“. Това е първото дете на актьора от съпругата му - моделът Тина Кунаки, за която се венча през август м.г. във Франция в тесен семеен кръг.Момиченцето е кръстено Амазони - вероятно като жест към Бразилия - страната, в която двойката прекарва голяма част от годината. Щастливият татко сподели новината за раждането на дъщеричката си с пост в Instagram. Той публикува снимка на идиличен водопад в бразилската дъждовна гора, под която написа \"Амазони се роди\".Венсан Касел беше женен за актрисата Моника Белучи в продължение на 14 години. Двойката се разведе през 2013 г. Тогава Моника разкри, че тя и Венсан не живеят заедно от 5 години.Двамата се срещнаха на снимките на филма \"Апартаментът\" през 1995 г. и се ожениха през 1999 г. Имат дъщери Дева и Леони.", "date": "2019.04.22", "title": "Венсан Касел стана татко на трета дъщеря"}
{"url": "https://offnews.bg/obshtestvo/bez-voda-v-chasti-ot-kriva-reka-gevgelijski-katina-i-lozen-701731.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Инвестиционен проект за подмяна на уличен водопровод на ул. „Яков Крайков“ в кв. „Крива река“ налага спиране на водоподаването от 9:00 до 19:00 ч. на ул. „Яков Крайков“ от ул. „Св. Георги Софийски“ до ул. „Виктор Григорович“.Изпълнение на инвестиционен проект за подмяна на уличен водопровод на ул. „Професорска“ в с. Кътина налага спиране на водоподаването от 9:00 до 18:00 ч. на ул. „Сливница“ (четни номера), ул. „Младежка“, ул. „Летец“, ул. „Професорска“. След възстановяване на водоснабдяването е възможно временно повишаване мътността на водата. След реализацията на тeзи инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.Подмяна на сградно водопроводно отклонение на ул. „Свети Спас“ в с. Лозен налага спиране на водоподаването от 9:30 до 17:30 ч. на ул. „Свети Спас“, по ул. „Рудината“ от ул. „Сергин Сердарски“ до ул. „Георги Бенковски“.Прекъсване на сградно водопроводно отклонение на ул. „Богданци“ в жк „Гевгелийски“ налага спиране на водоподаването от 10:00 до 17:00 ч. по ул. „Богданци“ от ул. „Мировци“ до ул. „Гевгели“. ", "date": "2019.04.22", "title": "Без вода в части от Крива река, Гевгелийски, Кътина и Лозен"}
{"url": "https://offnews.bg/obshtestvo/otkrivat-pametnika-na-pancho-vladigerov-v-borisovata-701635.html", "text": "Официалното откриване на възстановение бюст-паметник на Панчо Владигеров ще се състои днес на Алеята на безсмъртните (до Лятната естрада) в Борисовата градина. Събитието е част от Националната програма за честване на 120-годишнината от рождението на големия български композитор.На откриването ще присъстват кметът на София Йорданка Фандъкова, доц. д-р Тодор Чобанов, заместник-кмет на Столична община; проф. д-р Панчо Владигеров-младши, внук на композитора; Величка Владигерова, съпруга на Александър Владигеров – син на композитора; Надя Сотирова, директор на Къща музей „Панчо Владигеров“ в София; скулпторът-реставратор Марин Марков, представители на Инициативния комитет по възстановяването, на творчески съюзи, образователни и културни институции. В комитета се включват наследниците на композитора и представители на образователни, творчески и културни институции в България - Националната музикална академия \"Проф. Панчо Владигеров”, Националното музикално училище „Любомир Пипков”, Съюзът на българските композитори, Съюзът на българските музикални и танцови дейци, Българската асоциация на работодателите в областта на културата (БАРОК), Софийска филхармония, Къща музей „Панчо Владигеров” – София, Фондация „Духовно наследство на Панчо Владигеров” и Фондация „Панчо Владигеров”. Комитетът внася предложение и получава одобрението на Столичния общински съвет за повторното изграждане на паметника.Автор на оригиналния бюст е скулпторът Тодор Първанов. Той го създава през 50-те години на миналия век, като Панчо Владигеров лично му позира за него. Паметникът е поставен в Борисовата градина през 1987/1988 г. по повод 10-годишнината от смъртта на композитора. За щастие, преди години дъщерята на скулптора - Олга Първанова, дарява копие на Съюза на българските композитори, което и до днес се съхранява там.След откриването на това единствено запазено копие на оригиналния бюст, с цялостното му възстановяването се заема скулпторът-реставратор Марин Марков. Неговият екип изработва новата отливка, почиства съществуващия мраморен постамент, възстановява надписите и извършва цялостния монтаж на паметника, така че да върне оригиналната му визия и блясък.", "date": "2019.04.22", "title": "Откриват паметника на Панчо Владигеров в Борисовата"}
{"url": "https://offnews.bg/temida/tragva-deloto-za-ubijstvoto-na-viktoria-marinova-701740.html", "text": "Разпоредително заседание по делото срещу Северин Красимиров, обвинен за убийството на 30-годишната Виктория Маринова - административен директор на ТВН и водеща на предаване, ще сесъстои днес в Съдебната палата в Русе, съобщиха от Окръжния съд.Срещу 21-годишния подсъдим Северин Красимиров са повдигнати три обвинения за извършени тежкиумишлени престъпления - изнасилване, блудство и убийство по особено мъчителен за жертвата начин ис особена жестокост.Северинов може да получи наказание от 15 до 20 години затвор, доживотен затвор или доживотен затвор без замяна. Тялото на Виктория Маринова бе открито до крайбрежната алея в Русе на 6 октомври миналата година,а четири дни по-късно в Германия бе арестуван укрилият се там Северин Красимиров. ", "date": "2019.04.22", "title": "Тръгва делото за убийството на Виктория Маринова"}
{"url": "https://offnews.bg/sviat/konsulat-ni-v-india-ustanovihme-vrazka-s-8-balgari-v-shri-lanka-701742.html", "text": "Установена е връзка с осем български граждани в  Те са на сигурно място, съобщи консулът ни в Индия Емил Миланов.Шестима от тях са в хотел в Коломбо, а двама на 100 километра от столицата, уточни той по БНТ. Миланов съобщи, че ситуацията в страната постепенно се нормализира. Полицейският час е отменен, но на летището все още има забавяне на полетите.Българският консул препоръча на гражданите да изчакат пълно нормализиране на ситуацията преди да предприемат пътуване. Добре е туристите да избягват райони с много население и да поддържат връзка с близките си и с българското посолство.", "date": "2019.04.22", "title": "Консулът ни в Индия: Установихме връзка с 8 българи в Шри Ланка"}
{"url": "https://offnews.bg/obshtestvo/tv1000-s-minisezon-na-kuentin-tarantino-701631.html", "text": "Очаквайте минисезон на Куентин Тарантино по кино канала  от понеделник, 22 април.\"Гадни копилета\" с Брад Пит, Мелани Лорен, Кристоф Валц, Майкъл Фасбендър, Диане Крюгер можете да видите в понеделник, в 22:00 часа, и сряда, 24 април, в 23:50 часа.В окупираната от нацистите Франция група от еврейско-американски войници, известни като \"Копилетата\", са избрани да предизвикат ужас в Третия Райх като скалпират и брутално убиват нацисти.Култовият „Криминале“ се завръща по TV1000 в понеделник, 29 април, в 22:00 часа. Пътищата на двама наемни убийци, боксьор, съпруга на престъпен бос и обирджии на ресторант се преплитат в четири истории за насилие и изкупление.В ролите са Джон Траволта, Ума Търман, Самюъл Л. Джаксън и др.", "date": "2019.04.22", "title": "TV1000 с минисезон на Куентин Тарантино"}
{"url": "https://offnews.bg/obshtestvo/zapochva-strastnata-sedmitca-poslednata-ot-zemnia-zhivot-na-isus-701637.html", "text": "На Велики понеделник започва Страстната седмица. Това е последната седмица от земния живот на Исус Христос.Наименованието „страстна седмица\" идва от старославянската дума „страст\", което означава страдание. Всеки ден от тази седмица се нарича „велик\", а в храмовете се извършват специални богослужения.На Велики понеделник Исус Христос влиза в Йерусалимския храм и го намира пълен с търговци. Божият Син гони търговците, защото храмът е дом за молитва, а не тържище.На Велики вторник Христос проповядва в храма и дава своите последни нравствени наставления, разказва притчата за десетте мъдри девици, очакващи идването на Господа и притчата за талантите. Христос прави пророчества за съдбата на град Йерусалим.На Великата сряда Христос е посетен от покаяла се грешница, която в притеснението си счупва съда с драгоценното миро. Провежда се Тайната вечеря на Божия син с Апостолите, по време на която Той им казва, че един от тях ще Го предаде. Юда излиза и Го предава, а през нощта срещу четвъртък Христос се моли в Гетсиманската градина до идването на предателя и залавянето му.На Велики четвъртък е произнесена смъртната присъда над Исус Христос и е потвърдена от Пилат Понтийски. В същата вечер той е разпнат.Разпети петък е Денят на великите страдания на Исус. Той приема смирено униженията, бичуването, боя, венеца от тръни на главата, тежкия кръст, който трябва да носи към лобното си място, за да бъде разпънат на него между двама разбойници и да издъхне в мъки.Великата събота е Ден на оплакването и погребението на Исус Христос от майка му Света Богородица и жени, носещи миро. Гробът му е запечатан и пред него е поставена стража.На следващия ден е светлото Христово възкресение. Отново службата започва през нощта. Неделният ден е започнал от залез слънце на съботния ден. След полунощ в църква свещеникът изнася светлината и призовава вярващите да дойдат и вземат светлина от незалязващата светлина, понеже Христос е възкръснал.", "date": "2019.04.22", "title": "Започва Страстната седмица, последната от земния живот на Исус"}
{"url": "https://offnews.bg/sviat/zelenski-parvata-mi-zadacha-kato-prezident-e-da-varna-vsichki-zatvorn-701744.html", "text": "Първата ми задача като президент на Украйна ще бъде освобождаването на всички украински затворници, пленени по време на конфликта в източната част на страната, заяви Володимир Зеленски, цитиран от Ройтерс и БТА.Ще продължим преговорите, за да се постигне прекратяване на огъня, каза кандидатът от партия \"Слуга на народа\" след първите резултати от екзитпол анкетите, сочещи го за безспорен победител на балотажа на президентските избори. \"Задача номер едно - да върнем всички наши затворници, всички пленници. Ще направя всичко, за да върнем нашите момчета у дома\", увери Зеленски на пресконференция в щаба си. Той заяви, че в най-скоро време ще представи план за действия за прекратяване на огъня в Донбас и че смята да ускори Минския процес. \"Ние ще водим много мощна информационна война, за да бъде прекратен огъня в Донбас. Скоро ще оповестим нашия план за действия\", посочи Зеленски, цитиран от ТАСС. Зеленски даде да се разбере, че смята да смени ръководството на Генералния щаб на Въоръжените сили на Украйна, както и да назначи нов главен прокурор на мястото на Юрий Луценко.Във видеообръщение, разпространено в \"Телеграм\" от изборния му щаб, Зеленски заяви, че неговата победа на президентските избори в Украйна представлява обединителен фактор за страната. Според резултатите той печели на балотажа над 70% от гласовете, близо три пъти повече от действащия държавен глава Петро Порошенко.", "date": "2019.04.22", "title": "Зеленски: Първата ми задача като президент е да върна всички затворници и пленници в Украйна"}
{"url": "https://offnews.bg/sviat/nov-vzriv-do-tcarkva-v-shri-lanka-politciata-otkri-87-detonatora-na-a-701798.html", "text": "Нов взрив отекна край църква в столицата на Шри Ланка Коломбо, където при атентат вчера загинаха десетки хора. Експлозията е станала в бус, докато властите са опитвали да обезвредят взривно устройство в него. \"Бус експлодира, докато екип от сапьори от специалните сили и ВВС се опитваха да обезвредят бомбата\", казва свидетел на случилото се, цитиран от Ройтерс и БТА.Говорител на силите за сигурност засега не е коментирал информацията.По предварителни данни по време на обезвреждане се е взривил натъпкан с експлозиви бус, паркиран до църквата.Полицията в Шри Ланка откри 87 детонатора на автогара в столицата Коломбо днес - ден след вълната от самоубийствени атентати в страната, отнели живота на над 290 души.\"87 детонатора са открити на частната автогара Бастиан Мавата в Пета - столичен квартал, разположен по средата между хотелите и църквата, разтърсени вчера от експлозии, съобщиха силите на реда.\"Полицията откри 12 от тях, пръснати по земята, и по-късно претърси сметище, където откри още 75 детонатора\".", "date": "2019.04.22", "title": "Нов взрив до църква в Шри Ланка, полицията откри 87 детонатора на автогара в квартал на столицата"}
{"url": "https://offnews.bg/obshtestvo/slanchevo-nachalo-na-sedmitcata-dovechera-idva-dazhd-701732.html", "text": "Първият ден от новата седмица започва със слънце, следобяд обаче облаците ще се увеличат в цялата страна. Слаб дъжд ще превали на отделни места, а вятърът ще е до умерен.Максималните температури ще са между 16 и 21 градуса, според прогнозата на НИМХ. Край морето ще е облачно, но без валежи. На брега термометрите ще се качат до 12-13 градуса, толкова ще е и сред вълните от 2 бала. В планините ще преобладава слънчево време, след обяд с временни увеличения на облачността, но само на отделни места ще превали слаб дъжд. Максималната температура на височина 1200 м ще е около 10 градуса, а на 2000 м - около два градуса.Вечерта облаците се увеличават и над запдадната част от страната ще завали дъжд. ", "date": "2019.04.22", "title": "Слънчево начало на седмицата, довечера идва дъжд"}
{"url": "https://offnews.bg/112/podpaliha-kolata-na-kmeta-na-kozloduj-701745.html", "text": "Колата на кмета на Козлодуй Маринела Николова е подпалена тази нощ. Според разследващите палежът е умишлен. Автомобилът е бил паркиран пред блока на кмета. Бързата намеса на пожарникарите е предотвратила пламването на други моторни превозни средства. Семейната кола от години се ползва от кмета на общината Маринела Николова, уточнява Нова тв.По случая е образувано производство.", "date": "2019.04.22", "title": "Подпалиха колата на кмета на Козлодуй"}
{"url": "https://offnews.bg/futbol/napusna-ni-legendata-na-tcska-krasimir-bezinski-701756.html", "text": "Легендарният бивш защитник на ЦСКА Красимир Безински е починал на 57-годишна възраст, след като загуби битката с рака. Бившият футболист на \"червените\" беше диагностициран с рак на дебелото черво през 2017 година и започна лечение, но медицината се оказа безсилна. Новината за смъртта му беше разпространена от официалния сайт на ЦСКА. Ето какво написаха от клуба в памет на една от големите си легенди:, пише в сайта на 31-кратните шампиони.", "date": "2019.04.22", "title": "Напусна ни легендата на ЦСКА Красимир Безински"}
{"url": "https://offnews.bg/politika/prezidentat-armiata-ne-e-zaplaha-za-demokratciata-a-polititci-bez-mo-701772.html", "text": "Ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават. Това заяви пред журналисти държавният глава Румен Радев, помолен да коментира изказване на министър-председателя Бойко Борисов, че в България има опасност от „военен преврат“.По думите на президента „това е един нелеп и абсолютно излишен дебат“.Той призова в навечерието на светлите празници да бъдем „по-обединени и по-смирени“.Президентът е там по повод празника на общината.", "date": "2019.04.22", "title": "Президентът: Армията не е заплаха за демокрацията, а политици без морал"}
{"url": "https://offnews.bg/offtopic/gorili-ot-kongo-pozirat-za-selfi-701773.html", "text": "Две горили са били заснети, позирайки за селфи с хората, които преди две години са ги спасили от бракониери, разказва Би Би Си.Снимката е направена в приют за животни в Национален парк Вирунга в Конго, където животните са израснали от бебета, след като техните родители са били убити.Зам.-директорът на Националния парк г-н Мбуранумве казва, че те са се научили на имитират хората, които се грижат за тях откакто те са намерени. Според него горилите ги смятат за техни родители.Той разказва, че майките им са били убити от бракониери през юли 2007 година, когато горилите са били едва на два и на четири месеца.Малко след като са намерени, малките тогава горили са откарани във Вирунга, където са и до днес.Тъй като те са израснали с рейнджърите там, те ги имитират. Стоят на два крака и това е техният начин да се учат да бъдат като хората.„ В повечето случаи това не се случва и не е обичайно”, добавя Мбуранумве.„Беше много забавно и изненадващо, когато го видяхме. Много е любопитно да видиш как горила имитира човек и стои на два крака.”Да си рейнджър в такъв парк обаче не винаги е забавно. Това главно е много опасна работа.Миналата година в същия парк в Вирунга са били убити петима рейнджъри по време на засада с предполагаеми бунтовници. От 1996 година насам във Вирунга са убити повече от 130 рейнджъри от парка.Източната част на Конго е в конфликт между правителството и различни въоръжени групировки, някои от които се крият в Националния парк и често крадат или убиват животни.", "date": "2019.04.22", "title": "Горили от Конго позират за селфи"}
{"url": "https://offnews.bg/futbol/levski-shte-pochete-sasho-kostov-v-petak-701739.html", "text": "Левски ще почете с минута мълчание паметта на легендата Сашо Костов в двубоя срещу Берое в петък, 26 април, информира \"Меридиан мач\". Двубоят ще се изиграе на “Герена” от 20,30 часа и е от програмата на 31-ия кръг. В Левски са разочаровани от колегите си от ЦСКА за липсата на минута мълчание преди дербито от 30-ия кръг в събота.От клуба от Борисовата градина заявиха, че не са получавали такава молба, което беше потвърдено и от делегата на срещата. Явно в Левски са предпочели да спазят традицията си и в такива тъжни случаи да отдадат дължимото на големия футболист в първата си домакинска среща.Така “сините” вече постъпиха и при смъртта на други фигури от историята на клуба - Павел Панов, Георги Марков и Цветан Веселинов. От “Герена” са искали да си спестят грозни сцени като освиркване от противниковата агитка. Затова решението за минутата мълчание било оставено на съвестта на шефовете на ЦСКА.Мнозина смятат, че до казус нямаше да се стигне, ако от БФС бяха обявили всички мачове от кръга да започват минута мълчание в памет на Костов, който е бил част и от националния отбор.", "date": "2019.04.22", "title": "Левски ще почете Сашо Костов в петък"}
{"url": "https://offnews.bg/tenis/grigor-dimitrov-veche-e-43-v-sveta-701741.html", "text": "Най-добрият ни тенисист Григор Димитров загуби 15 позиции в световната ранглиста след ранното си отпадане от турнира от сериите Мастърс в Монте Карло, където отстъпи в 1/8-финалите пред Рафаел Надал. Българинът вече заема 43-о място в ранглистата на ATP с 1030 точки, като от актива му са отнети 90 точки.През миналата година Димитров игра полуфинал в Монте Карло отново срещу Надал. Испанецът не успя да защити титлата си и също се прости с 500 точки, но продължава да заема второто място с 8085 точки. Лидер е Новак Джокович 11 160 точки. През тази седмица Григор няма участие, а в следващия понеделник стартира участието си в Барселона, където изтегли тежък жребий.За последно Григор Димитров беше извън топ 40 в света през февруари 2013 г., когато беше 41-ви. Настоящото класиране е най-лошото за българския тенисист от 2012 г., когато завърши сезона на 48-о място.", "date": "2019.04.22", "title": "Григор Димитров вече е №43 в света"}
{"url": "https://offnews.bg/obshtestvo/92-ma-dushi-sa-zagubili-zhivota-si-na-rabotnoto-miasto-701743.html", "text": "92 черни балона ще бъдат пуснати в небето днес в памет на загиналите по време на трудови злополуки през 2018 г.Така синдикатите отбелязват Световния ден, посветен на безопасността и здравето на работното място.Според данните на КНСБ България се нарежда в челото на негативната класация сред държавите в ЕС.Броят на смъртните случаи на работното място у нас е два пъти по-висок от средния за Европейския съюз. 92 -ма работници са загубили живота си през миналата година у нас.", "date": "2019.04.22", "title": "92-ма души са загубили живота си на работното място"}
{"url": "https://offnews.bg/tenis/loshoto-momche-na-tenisa-fabio-fonini-701770.html", "text": "Фабио Фонини бе на седмото небе след незабравимия триумф в Монте Карло. Той победи на финала Душан Лайович от Сърбия след 6:3, 6:4 и спечели своя първи Мастърс трофей в кариерата си.Италианецът спечли 1000 точки за ATP ранглистата и ще получи 958 055 евро от наградния фонд. По пътя към първата си титла от сериите Мастърс Фонини имаше доста спорни моменти.През последните години името му често беше свързвано със скандали около корта. През 2014 година Фабио трябваше да плати глоба от 27 500 долара заради невъздържано поведение по време на \"Уимбълдън\". Малко след това италианецът бе глобен с 2000 долара за това, че показа среден пръст към китайските фенове на турнир в Шанхай. Това стана при поражението му от 553-ия в света Шухан Ванг със 7:6, 6:4 в първия кръг. Тогава Фонини си позволи и да удари мрежата на корта.\"Върхът\" в скандалните изяви беше през есента на 2017 година по време на турнира от Големия шлем US Open. Фонини беше глобен с 24 000 долара заради неспортстменско поведение по време на двубоя от първи кръг на надпреварата срещу своя сънародник Стефано Травалия.Италианският тенисист се замеси в три ситуации, които му донесоха глоби в различен размер, включително и обида към съдията на стола. Той нарече шведската реферка Луис Енгзел \"к***а\". Впечатляваща визитка. Сякаш скандалите, свързани с него, са повече от успехите.През тази година Фонини се представяше доста колебливо от началото на кампанията. Преди турнира в Монте Карло той имаше осем загуби в 12 мача през 2019 година, а сезонът на любимата му настилка започна със загуба от 101-ия в света Иржи Весели в първия кръг в Маракеш.\"Наистина съм много щастлив, наистина. Не мога да кажа нищо веднага след този успех, явно трябва да запазя малко спокойствие. Трябва да се отпусна и да помисля за това, което постигнах, защото то е наистина нещо невероятно.Подготвих се за мача толкова добре, колкото мога и колкото го правя винаги. Знаех, че ще ми бъде адски трудно. Все пак съм радостен, че излязох краен победител. Постигнатото е просто невероятно\", каза Фонини след триумфа си в Монте Карло.", "date": "2019.04.22", "title": "Лошото момче на тениса Фабио Фонини"}
