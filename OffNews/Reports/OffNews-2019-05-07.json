{"url": "https://offnews.bg/politika/slavi-se-podigrava-s-poseshtenieto-na-papata-u-nas-702761.html", "text": "\"От три дена не съм на себе си. Не съм спал, не съм излизал от нас. Какво съм правил? Благоговеех! Коленопреклонно коленича пред изконната за нас, българите, религия - католицизма. Самобичувах се. Три дена. Като във филма \"Името на розата\". Самобичувах се за грехове, които дори не съм извършил.\"Това заяви тази вечер в шоуто си водещият Слави Трифонов. В предаването той иронизира посещението на папа Франциск у нас и освен хапливия коментар, посвети и два скеча на събитието - с участието на Краси Радков, Иво Сиромахов и Иван Кулеков.От три дена вечерям само нафора, пия светена минерална вода и си лягам с кардиналска шапчица, червена. Защо правя всичко това? За да бъда достоен за височайшото посещение на папата у нас. Той вече замина към другата България - Северна Македония. Но аз искам да благодаря най-официално на всички телевизии за творческия устрем и религиозното дръзновение, с което отразиха всяка малка стъпчица на големия папа. Една малка стъпка на големия папа - една голяма крачка за българската ТВ журналистика, иронизира Трифонов.Ама толкова съм доволен, ама толкова съм щастлив. Папата прави богослужение - ние нищо не разбираме. Обаче сме щастливи. Ами вие ходили ли сте в катедрала на католическо богослужение? Не. България беше катедрала на католическо богослужение. И всички бяхме щастливи. Вярно - аз пред телевизора, у нас, докато се самобичувам. Но имаше хора, които успяха да минат, толкова трудности да прескочат, да успеят, да стигнат, да тичат. И накрая кеф! Папата говори, те не разбират, ама се кефят. Само един човек може да се мери с присъствието на папата по телевизиите ни тези дни. Това е той, българският папа, мамата, мамата на всички ни, българският министър-председател! - каза още телевизионният водещ.В началото на предаването Трифонов уточни, че доостават 62 предавания.Затова ще ви разказваме за някои неща, които са се случили в шоуто и извън шоуто, но зрителите не са ги видели. Ще разказвам с помощта на моите колеги, обясни той, но изобщо не засегна темата какво ще прави заедно с екипа си след последното издание на \"Шоуто на Слави\" на 31 юли.", "date": "2019.05.07", "title": "Слави се подиграва с посещението на папата у нас"}
{"url": "https://offnews.bg/tehnologii/nad-50-pati-po-malko-opiti-za-telefonni-izmami-v-mrezhata-na-vivacom-702749.html", "text": "VIVACOM регистрира значителен спад на измамите по телефона в собствената мрежа. В резултат на съвместните усилия на телекома и МВР Главна дирекция \"Национална полиция\" само за два месеца – март и април, опитите за извършване на такива престъпления в мрежата на телекома са намалели над петдесет пъти.Отчитайки високата социална цена на бизнеса с телефонни измами, жертва на който са предимно възрастни хора, VIVACOM предприе активни действия за извънреден мониторинг и ангажира допълнителен човешки и финансов ресурс за максимално ограничаване на възможностите за извършване на телефонни измами спрямо своите абонати и клиенти. Сформиран беше екип от експерти и беше създадена организация за ежедневен мониторинг на телекомуникациите за нетипичен трафик, който се изразява в последователно набирани множество стационарни номера от мрежата на VIVACOM от чуждестранни или български мобилни номера.По данни на VIVACOM, през февруари 2019 г. броят на опитите за измами по телефона в мрежата на телекома е бил 81 000. В резултат на съвместната операция с МВР Главна дирекция \"Национална полиция\" през март 2019 г. опитите на измамниците да извършат престъпление вече са пет пъти по-малко – 18 792. През април опитите на измамниците да се свържат с абонати на VIVACOM са сведени до 1 515, което е 50 пъти по-малко.VIVACOM ще продължи да си партнира с Националната полиция в стремежа за максимално ограничаване на телефонните измами. Телекомът отчита, че само с общи усилия може да бъде противодействано на този вид измами.", "date": "2019.05.07", "title": "Над 50 пъти по-малко опити за телефонни измами в мрежата на VIVACOM"}
{"url": "https://offnews.bg/politika/vremennite-rezultati-v-anketata-na-offnews-za-izborite-kup-iznenadi-702745.html", "text": "Доста сериозни изненади, които имат твърде малко общо с актуалните социологически прогнози, показват междинните резултати от анкетата на OFFNews за предстоящия вот.На въпроса ни \"За кого ще гласувате на изборите за Европейски парламент на 26 май?\" до момента най-сериозна подкрепа сред читателите на сайта ни среща \"Демократична България\".За извънпарламентарното обединение на страницата ни са дали подкрепа 2196 души, които са равни на 25,71% от участвалите до момента в гласуването.На второ място по подкрепа се нарежда друга извънпарламентарна формация. 1784 са обявилите, че ще подкрепят партия \"Възраждане\". Те са равни на 20,89% от всички гласове.Едва на трета позиция идва големият партньор в управлението на държавата ГЕРБ. За партията на Бойко Борисов са обявили, че ще гласуват 1234 души, които са равни на 14,45%.След тях се нарежда листата на БСП. За Столетницата са заявили, че ще гласуват 1021 от читателите на OFFNews. Тези гласове са равни на 11,96% от всички участници в допитването.Любопитно е и че двамата независими кандидати, включени в анкетата ни, показват впечатляващ резултат. 646 души или 7,56% заявяват, че ще подкрепят бившия кмет на столичния квартал \"Младост\" Десислава Иванчева, която бе осъдена на първа инстанция. Други 5,14% (439) от читателите ни дават глас за бившия военен министър и лидер на БЗНС Николай Ненчев.Гласуването в анкетата ни ще продължи до деня за размисъл - 25 май.", "date": "2019.05.07", "title": "Временните резултати в анкетата на OFFNews за изборите - куп изненади"}
{"url": "https://offnews.bg/snukar/tramp-higins-me-prinudi-da-pokazha-naj-dobroto-ot-sebe-si-702746.html", "text": "Новият световен шампион по снукър Джъд Тръмп не скри радостта си след победата над Джон Хигинс с 18:9 фрейма във финала в шефийлдския театър \"Крусибъл\". Това е първа титла за англичанина, с което той взе реванш за загубения финал през 2011 година именно от \"Вълшебника от Уишоу\" с 15:18. \"В момента всичко е сюрреалистично, ще отнеме известно време да се приземя на земята. Джон ме принуди да покажа най-доброто от себе си. Бях подготвен за такава масивна битка, така че резултатът е налице и това е невероятно. Трудно е да го опиша с думи.Брат ми Джак ми помогна много този сезон. Той пътува заедно с мен по време на Тура. Да спечеля турнира в присъствието на родителите ми е нещо невероятно. Това е сбъдната мечта.Ще продължа с работата през следващия сезон и ще се върна със същия глад за победа. Сега мога да участвам във всеки един турнир и ще бъда малко по-спокоен, което ще ми помогне да покажа най-добрата си игра.Много съм доволен от играта си по време на надпреварата. От края на втория кръг срещу Дин Дзюнхуей усетих сила и я задържах в себе си до финала\", каза Тръмп.", "date": "2019.05.07", "title": "Тръмп: Хигинс ме принуди да покажа най-доброто от себе си"}
{"url": "https://offnews.bg/politika/majdel-v-zavod-za-elektromobili-v-ruse-imame-potentcial-za-visoki-teh-702743.html", "text": "В България имаме потенциал да сме в челните места по иновации и технологии в ЕС, а именно те създават нови производства и работни места. Затова продължавам да подкрепям предприемачи с визия и идеи като Росен Даскалов. Това каза кандидатът за евродепутат от листата на ГЕРБ и СДС за изборите за Европейски парламент Ева Майдел, която посети днес русенския производител на автомобили Sin Cars със собственик инж. Росен Даскалов. Тя разговаря с работници и служители във фирмата.Даскалов представи фирмата, а кандидатът за евродепутат Ева Майдел научи от собственика на Sin Cars, че се подготвя изграждането високотехнологична фабрика за производство на електрически и хибридни автомобили в Русе. Той обясни, че производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места. Оптимизираният производствен процес ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар.Една от водещите цели при създаването на проекта L-city е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза в заключение Даскалов. ", "date": "2019.05.07", "title": "Майдел в завод за електромобили в Русе: Имаме потенциал за високи технологии"}
{"url": "https://offnews.bg/kultura/puskat-super-evtini-bileti-za-proshtalnia-kontcert-na-hose-kareras-u-n-702748.html", "text": "Утре, 8 май, големият тенор Хосе Карерас пристига на летище София за предстоящия си грандиозен концерт в Арена Армеец на 11 май (събота), с който ще се сбогува с българската публика като част от прощалното си турне.За да могат да се насладят възможно най-много хора на събитието, организаторите от Арт БГ пускат допълнителни билети за концерта на цена от 38 лева. Те са вече в продажба в мрежата на Eventim и .Карерас и екипът му ще останат в София цели четири дни, като три от тях ще посветят изцяло на репетиции с оркестъра на Софийска опера и балет. Легендарният испански артист ще прецизира и вокални дуети със своя любимец и ученик Росен Ненчев и сопраното Илина Михайлова, с които ще излезе на сцената на Арена Армеец в събота, заедно със симфоничния оркестър на Операта. На 9 май програмата на Карерас ще бъде динамична. Между отделните репетиционни сесии той ще отдели време, за да посети Националната музикална академия „ Проф.Панчо Владигеров“, където лично ректорът Димитър Цанев ще го удостои с най-високото почетно звание „Доктор хонорис кауза“. ", "date": "2019.05.07", "title": "Пускат супер евтини билети за прощалния концерт на Хосе Карерас у нас"}
{"url": "https://offnews.bg/futbol/reshitelni-bitki-po-vsichki-frontove-prez-tazi-sedmitca-702739.html", "text": "През седмицата ще научим финалистите в Шампионска лига. Ливърпул приема Барселона тази вечер и има тежката задача да заличава пасив от 0:3. Мърсисайдци са без Мохамед Салах и Роберто Фирмино, което прави ситуацията им изключително трудна. Срещата е от 22:00 часа българско време и ще можете да го гледате .Утре пък Аякс ще търси първи финал в турнира на богатите от 1996 година насам. Тимът приема на митичния \"Йохан Кройф Арена\" Тотнъм след победа с 1:0 в Англия в първата среща.Именно в първенството на Острова ще се разплетат няколко големи възела през уикенда. След титанична битка между Манчестър Сити и Ливърпул е сигурно, че ще научим кой ще стане шампион на Англия. \"Гражданите\" са с една точка преднина в класирането и гостуват на Брайтън, докато за мърсисайдци задачата е да победят задълително Уулвърхемптън. Челси пък си осигури място в зона Шампионска лига, а Манчестър Юнайтед е аут от борбата. Арсенал все още има шансове и трябва задължително да победи Бърнли като гост и да се надява Евертън да отвее Тотнъм.В италианската Серия А битката за Топ 4 е също толкова заплетена. За място под звездите се борят Аталанта, Милан, Торино, Лацио и Рома, който в този кръг е домакин на хегемона Ювентус. Двата тима ще се изправят един срещу друг в неделя от 21:30 часа бългаско време и ще можете да наблюдавате сблъсъка . \"Росонерите\" пък имат тежка визита на Фиорентина, който е освободен психически, защото не играе за нищо.В нашата любима Първа лига ЦСКА приема Лудогорец и при победа ще се изравни с разградчани на върха в класирането. Освен ключовата среща за титлата, започват и плейофите за местата, даващи право на участие в Лига Европа и оставане в елита. За турнира първите двойки са Етър – Локомотив Пловдив и Славия – Ботев Враца, а за оцеляване Витоша – Дунав и Септември – Верея.", "date": "2019.05.07", "title": "Решителни битки по всички фронтове през тази седмица"}
{"url": "https://offnews.bg/obshtestvo/herman-van-rompoj-es-niama-da-se-razpadne-no-triabva-da-se-reformira-702734.html", "text": "Европейският съюз е в безопасност от разпад, но това може да се промени, ако не се извършат необходимите реформи. Това коментира бившият министър-председател на Белгия и бивш председател на Европейския съвет Херман Ван Ромпой на конференция на тема \"Политиките на България в евроатлантическата реалност\", организирана от Дебати.бг и Фондация \"Америка за България\" днес. \"Популизмът и дезинформацията застрашават Европейския съюз и парламент, но въпреки това в новия мандат на парламента ще доминират проевропейски настроени представители\", заяви той. Според него обаче истинската опасност ще застигне съюза скоро, ако не се промени нищо в него.\"Основното предизвикателство е какво ще се случи след 5 години, а не сега. Ако нищо не се промени през този период, ситуацията може да стане много по-тежка\", допълни той.Според Ромпой в Европарламента евроскептиците все още са малцинство и това ще остане така засега. Такива са настроенията и на континента, коментира той - средно 68% от хората искат да останат в съюза, като за България процентът е 64%. Въпреки това, той отбеляза, че развоят на преговорите за излизане на Великобритания от Европейския съюз е принудил популистите да сменят стратегията си и да престанат да се борят държавите им да напускат съюза, а по-скоро да се опитват да го разрушат отвътре. Той наблегна, че е станало ясно, че излизането от съюза си има цена.  \"Европейският съюз няма да се разпадне, защото една държава е решила да го напусне. За сметка на това обаче Великобритания ще бъде принудена да плати висока цена заради Брекзит и това вече се случва - от юни 2016 г. паундът се е обезценил с около 20%\", коментира той.Той обаче отбеляза, че ЕС трябва да работи върху структурни реформи, особено в икономическия сектор. Според него нарастващият протекционизъм и изоставането на съюза в технологичната сфера са сред основните му проблеми. Като други такива той отбеляза терористичните заплахи, агресията от Русия, корупцията, масовата нелегална имиграция, безработицата и др. ", "date": "2019.05.07", "title": "Херман Ван Ромпой: ЕС няма да се разпадне, но трябва да се реформира"}
{"url": "https://offnews.bg/futbol/bfs-izhvarli-vereia-ot-parva-liga-702744.html", "text": "Дисциплинарната комисия към Българския футболен съюз наказа ФК Верея (Стара Загора) с ефективно изваждане от състава на Първа професионална футболна лига по чл. 46, ал. 7 от Дисциплинарния правилник на БФС за сезон 2018/2019 г.Комисията \"Етика и феърплей\" сезира експертите от ДК за постъпило писмо от Експерта по почтеността към БФС с 5 броя извадки от анализи, предоставени от УЕФА, и констатирали сигнали за опити за манипулиране на футболни срещи от страна на ФК Верея. На 18.02.2019 г. футболният клуб вече получи финансово наказание от Дисциплинарната комисия по чл. 46, ал. 6, т. \"б\" от ДП, но въпреки предприетите мерки, от УЕФА продължават да се получават сигнали за дейност с цел потенциална манипулация на резултати, с което се уронва престижът на българския футбол и администриращите го органи.Допълнително БФС получи сигнали от интегрити офиса на УЕФА за нерегламентирано финансиране на ФК Верея от страна на китайски граждани, свързвани с международни синдикати за манипулиране на футболни срещи в Европа и света, както и граждани на бившата ОНД, разследвани за манипулиране на футболни срещи на местно ниво.Дисциплинарната комисия прие предложението на Комисия \"Етика и феърплей\" на ФК Верея да се наложи наказание по чл. 46, ал. 7, а именно:\"Когато са налице значителни съмнения с голям обществен отзвук и по предложение на Комисията за етика и феърплей, ДК може да наложи наказание преместване на отбора в по-ниска група или ниво (следващото по низходящ ред) за следващата спортно-състезателна година без право да довърши участието си в настоящата спортно-състезателна година\".Експертните комисии към Българския футболен съюз са категорични, че наказанието е справедливо с оглед предотвратяването на уговаряне на манипулативни резултати и защита на авторитета на българския футбол както на национално ниво, така и към международните организации, ръководещи европейския футбол.Всички материали, касаещи нерегламентирано финансиране на ФК Верея, както и други данни, получени в БФС, са предоставени на вниманието на прокуратурата. Българският футболен съюз подчертава готовността си да сътрудничи на държавните институции за разрешаването на случая.", "date": "2019.05.07", "title": "БФС изхвърли Верея от Първа лига"}
{"url": "https://offnews.bg/politika/borisov-obeshta-27-mln-leva-za-novata-sgrada-na-bolnitcata-v-iambol-702747.html", "text": "Премиерът Бойко Борисов обеща Министерският съвет утре да отпусне 27 млн. лева за довършване на новата сграда на болницата в Ямбол. Строежът на новата болница е започнал още през 1979 г. Сградата обаче все още е на груб строеж, а кабинетът периодично отпуска различни суми за довършването ѝ. Бившият здравен министър Петър Москов обеща през 2015 г. сградата да бъде завършена до година и половина. Тогава беше обявено, че за завършването ѝ ще са необходими около 9 млн. лева, а кабинетът отпусна 2 млн. лева. Болницата в момента се помещава в стари сгради от павилионен тип.\"Утре ще отпуснем 27 милиона лева. Сегашната болница е на павилиони, а пациентите се пренасят на ръце, което е недопустимо\", обяви Борисов. Новата сграда е разположена на площ от 32 000 кв. м и има капацитет до 250 легла.Ние сме оптимизирали всички структури максимално, така че цялата болница с всички дейности ще бъде разгърната на 8 етажа, като ще оставим 2, разбира се, след време идеята ни е да имаме хотелска част, хоспис и т.н., обясни директорът на болницата д-р Панайот Диманов, цитиран от БНТ.Предвидено е на първия етаж да има спешен център. Ще обявим обществената поръчка за центъра за спешна медицинска помощ. Той ще е около 500 кв. м., на стойност около 482 000 лв. 11 линейки ще има в центъра за спешна медицинска помощ, от които 7 от нормален тип, останалите 4 - 4х4 и реаномобил ще има също, посочи здравният министър Кирил Ананиев.Разчети показват, че сградата може да бъде довършена до 18 месеца. Ще бъде ремонтиран и пътят до новата болница със средства, отпуснати от Агенция \"Пътна инфраструктура\" и ще бъде преработена схемата за градския транспорт за улеснение на пациентите.", "date": "2019.05.07", "title": "Борисов обеща 27 млн. лева за новата сграда на болницата в Ямбол"}
{"url": "https://offnews.bg/sviat/erdogan-novite-izbori-v-istanbul-shte-ukrepiat-demokratciata-v-turtci-702750.html", "text": "Президентът и лидер на управляващата в Турция партия Реджеп Ердоган изрази задоволство от решението за касирането на вота и провеждането на нови избори в Истанбул.„Считам, че решението на Висшия изборен съвет е важна крачка към укрепването на демокрацията в Турция, това е най-правилното решение. Насрочените за 23 юни избори в Истанбул ще позволят да се отстранят всички спорове по повод резултатите от вота на 31 март“, каза той в речта си пред заседанието на парламентарната си група.Той посочи, че след съобщението за разликата от 25-28 хиляди гласа, с които партията му загуби вота в мегаполиса, хората му били готови да приветстват ситуацията, обаче после се изяснили много пропуски и нарушения, невалидни гласове и възражения, и така картината рязко се променила.„Видяхме, че волята на 15 000 наши избиратели е била публично похитена. Ако някои от тези грешки са били допуснати неволно, то е очевидно, че в по-голямата си част те не са неумишлени. Единствено в гласовете за партията ни се очертаха толкова грешки и неточности, докато за другите нямаше, и тази разлика излезе наяве. Когато разследвахме проблема, открихме че има сериозна корупция с членовете на секционните комисии и избирателните списъци. И след възраженията си внесохме казуса във Висшия изборен съвет. Документите са много стабилни, има чувствителни доказателства и ако разликата в гласовете не беше спаднала наполовина, случаят нямаше да стигне дотук“, каза Ердоган. Той подчерта, че не може да подминат със затворени очи несправедливостта и погазената народна воля.Според него появата на разлика от такъв голям брой гласове била достатъчна да предизвика съмнения. А и въпреки изричната заповед в изборния кодекс, близо 20 000 членове на 62 комисии били неправилно избрани, което допълнително засилило подозренията. „Видно е, че има намеса на мръсни ръце. Искрено вярваме, че има организирана корупция и пълно беззаконие. Отделните грешки, недостатъците, дефектите могат да бъдат извинени, но никой не може да обясни като невинна грешка това, че членовете на изборните комисии са били назначени незаконно. Продължихме законната си борба до миналата нощ. Турция е демократична и правова държава. Ние сме тези, които възродиха демокрацията и реализират проектите. Няма да дадем възможност на онези, които се опитват да сложат ръка на управлението на страната“, заключи Ердоган.Той изрази твърда увереност в успеха на кандидата за кметския пост в Истанбул Бинали Йълдъръм.Междувременно неуспели партийни кандидати за кметове на Голямата Истанбулска община обявиха, че се оттеглят от новите избори и декларираха подкрепата на избирателите си за анулирания Екрем Имамоглу, който на практика ще се състезава само с Йълдъръм. Така за кметувалия само 19 дни е възможно да гласуват други десетки хиляди, плюс електората на републиканците.", "date": "2019.05.07", "title": "Ердоган: Новите избори в Истанбул ще укрепят демокрацията в Турция"}
{"url": "https://offnews.bg/izvan-terena/majkata-na-ronaldo-haresa-falshiva-novina-za-iuventus-702741.html", "text": "Майката на мегазвездата на Ювентус Кристиано Роналдо Мария Долорес Авейро се поизложи в социалните мрежи. Тя публикува в своя профил в Туитър фалшива новина за новия клуб на сина си.Според написаното Ювентус се е намирал в ужасна криза и от две десетилетия не е ставал шампион на Италия, но с идването на сина й ситуацията коренно се е променила.\"Моята гордост\", написа Авейро.В действителност преди идването на Роналдо Ювентус се утвърди като хегемон на Апенините и спечели седем поредни титли, а наскоро добави и осма.Португалецът стана част от \"Старата госпожа\" през лятото на м.г., като премина от Реал Мадрид срещу 112 милиона евро. През настоящия сезон Ювентус не успя да постигне голямата си цел - трофей в Шампионската лига, след като отпадна от Аякс в четвъртфиналите.", "date": "2019.05.07", "title": "Майката на Роналдо хареса фалшива новина за Ювентус"}
{"url": "https://offnews.bg/112/rumania-ni-predava-shestima-zadarzhani-za-telefonni-izmami-702742.html", "text": "Румънските власти ще ни предадат утре шестима задържани за телефонни измами, съобщи БНТ, позовавайки се на източници от прокуратурата. Съдът в Букурещ е разрешил екстрадицията на арестуваните. Очаква се те да бъдат предадени на ГКПП \"Дунав мост\" утре преди обяд. Те бяха заловени в рамките на акция срещу телефонни измами у нас и в Румъния на 18 април. В България бяха арестувани петима души, а в северната ни съседка - 28. От прокуратурата тогава обявиха, че с действията си измамниците са спечелили над 2 млн. лева. У нас действат още 5-6 такива престъпни групи. Това е първата група, която е обект на подобна мащабна операция, която е резултат от дълго разследване, започнало през 2017 година, уточниха от прокуратурата.", "date": "2019.05.07", "title": "Румъния ни предава шестима задържани за телефонни измами"}
{"url": "https://offnews.bg/sviat/papata-v-skopie-zatvornitci-na-virtualnostta-zagubihme-vkusa-i-aroma-702757.html", "text": "„Привикнахме да се храним от твърдия хляб на дизинформацията и се превърнахме в затворници на дискредитацията, етикетите и на моралното падение; вярвахме, че конформизмът ще утоли нашата жажда, но се заситихме от безразличието и безчувствието; хранихме се с мечти за великолепие и величие, но в крайна сметка се хранихме с разсеяност, затвореност и самота; преситихме се от връзки и загубихме вкуса на братството. Търсихме бързия и сигурен резултат, а се озовахме подтиснати от нетърпението и неспокойството. Затворници на виртуалността, загубихме вкуса и аромата на реалността“.Това заяви папа Франциск на богослужение на централния площад „Македония“ в Скопие, засягайки темите с  \"предизвикателствата на посткомунизма, но и нерегулирания капитализъм\".На богослужението се събраха вярващите от католическата общност в Северна Македония. Католическото присъствие в страната е само 1%, като около 3660 вярващи живеят в Скопие. На литургията с папата присъстваха около 10 000 души, някои от които бяха дошли от Албания, Косово и Хърватия, съобщава Един от най-важните моменти на апостолическата визита на папа Франциск в Северна Македония бе посещението на мемориала на Майка Тереза в Скопие. Този мемориал е модерна конструкция, тържествено открита през 2009 г., в която се намира малък музей със снимки, предмети и някои реликви на Майка Тереза.Същевременно по време на икуменическата и междурелигиозна среща в Скопие с близо 1500 младежи папа Франциск заяви:„Един от главните днешни проблеми на много хора и младежи е, че са изгубили способността да мечтаят – нито много, нито малко, те не мечтаят. А когато човек не мечтае, това пространство се заема от оплакването и от примирението. Никога не е твърде много да се мечтае… мечтайте за велики неща!“Наред с думата „мечта“ папа Франциск произнесе и думата „приключение“, като припомни, че „младият човек не се страхува да направи живота си хубаво приключение“.Папата изтъкна, че „мечтите ни помагат да поддържаме жива увереността си, че друг свят е възможен и че сме призовани да участваме в него с нашия труд, ангажимент и действия“.Папа Бергольо посочи също, че „най-хубавите мечти се постигат с надежда, търпение и ангажимент, отказвайки се от бързането. В същото време не трябва да се блокираме от неувереност, не трябва да се страхуваме да рискуваме и да грешим. Не се страхувайте да бъдете градители на мечти и надежда“.Светият Отец даде за пример Майка Тереза, като каза, че „тя имаше велики мечти и затова и обичаше много… Нейната ръчно изработена мечта я предложи на Господ, повярва в нея, изстрада я, но никога не се отказа от нея… Всеки един от вас, като Майка Тереза, е призован да направи нещо хубаво от живота си. Не позволявайте да открадват мечтите ви“.Папата поясни още, че „никой не може да се справя с живота като е изолиран, вярата, мечтите не могат да се преживяват без колектива… затворени и изолирани между четири стени, нужна е общност, която да ни подкрепя, да ни помага. Колко е хубаво да мечтаем заедно! Както правите днес: тук всички обединени, без бариери. Мечтайте заедно, а не сами; с другите, никога срещу другите“.", "date": "2019.05.07", "title": "Папата в Скопие: Затворници на виртуалността, загубихме вкуса и аромата на реалността"}
{"url": "https://offnews.bg/politika/vigenin-bivshiat-komunist-borisov-klejmi-komunistite-702751.html", "text": "„Бившият комунист Борисов, обграден от бивши комунисти, заявява в Ямбол, че по-нахално от комунист няма. Това вече е диагноза. Бившият комунист Борисов клейми комунистите”. Това заяви секретарят на ПГ на \"БСП за България\" Кристиан Вигенин по повод изказването на премиера за строежа на новата сграда на болницата в Ямбол.Борисов обеща на утрешното заседание на Министерския съвет да бъдат отпуснати още 27 млн. лева за довършването на сградата. \"Царе са моите опоненти на започнато и недовършеното. Така са почнали \"Хемус\", така са почнали \"Тракия\", така са почнали до Перник \"Струма\", и какво ли не още. Държавата работи по-добре. Утре ще ви отпуснем 27 млн., защото аз знам цифрата от кмета с ДДС, но лев повече не давам\", каза той.„През 2012 година кабинетът „Борисов 1” обещава новата болница в Ямбол да влезе в експлоатация до март 2014 година, но досега тя не е открита. През 2015 година кабинетът „Борисов 2” обещава същата тази болница да бъде завършена за година и половина, но отново резултатът е нулев\", изреди Вигенин.Той допълни, че през 2017 г. Борисов е обещал 12 млн. лева за доизграждане на новата сграда на болницата в Ямбол, но отново не е спазил обещанието си. Народният представител подчерта, че преди половин година при гласуване за приемането на бюджета за 2019 година ГЕРБ отхвърли предложението на БСП в бюджета да се осигурят 12 милиона за болницата в Ямбол.„Днес вождът Борисов еднолично обещава 27 милиона от вашите пари за доизграждане на новата болница, като срокът отново е година и половина. Защо се удвояват тези средства? Дали това е от политиката на ГЕРБ всичко да струва двойно – половината за изграждане на съответните обекти, половината да потъва незнайно къде”, коментира Вигенин.Той зададе и въпрос - дали е трябвало Цветанов да си купи апартамент с личен асансьор, за да получат най-после ямболци болница с асансьор и да не се налага да носят на ръце своите болни. ", "date": "2019.05.07", "title": "Вигенин: Бившият комунист Борисов клейми комунистите"}
{"url": "https://offnews.bg/sviat/bodra-smiana-v-rusia-nad-500-hlapeta-ot-detski-gradini-vav-voenni-uni-702738.html", "text": "В югозападния руски град Пятигорск се състоя парад на „предучилищните войски“ с участието на над 500 бъдещи бойци от детските градини, съобщава „Новая газета“.Събитието е отразено в официалния сайт на градската администрация. Питомците на детските градини марширували на площад „Вечният огън“, облечени в униформите на пехотинци, танкисти, пилоти, моряци, артилеристи и медицински сестри. „Колкото по-рано започне патриотичното възпитание, толкова по-здраво е обществото. Това не е просто весела игра. Това е нашата благодарност, нашата памет, нашата гордост“, казала шефката на отдела за образованието Наталия Васютина. Според нея броят на участниците в парада доказва, че такива формати са нужни и наложителни.Кметът на Пятигорск Андрей Скрипник приел парада. Той отбелязал, че мероприятието може да стане традиционно. „Тук са стотици млади граждани и това значи, че връзката на поколенията е жива и неразривна“, добавил градоначалникът.В ефира на радио „Ехото на Москва“ директорката на Института за възрастова физиология Марьяна Безруких определила като диващина обличането на деца във военни униформи за празничния 9 май. Тя коментира, че това няма никаква връзка нито с паметта, нито с връзката на времето, нито с благодарността към дедите. „Имам една надежда, че за децата в предучилищна възраст това е игра. Те не влагат в това никакъв дълбок смисъл и то няма да остане в паметта им. Организаторите на този парад не са били наясно какво точно правят“, е подчертала тя.Гости на събитието са били ветерани, членове на движението „Юнармия“, представители на обществени организации, администрацията на Пятигорск и местния парламент, педагози и родители на хлапетата. Детски хор изпълнил „Катюша“, невръстни рецитатори изпълнили стихове за победата, а други играли танци в памет за онези, които не се завърнали от войната.Патриотичното възпитание съвсем не приключило само с парада на предучилищната войска. За пръв път в града се е състояло мащабно шоу на училищните хорове, в големия патриотично-песенен маратон участвали 19 творчески колективи с общо 2 500 изпълнители, всички във военни униформи, съобщава още сайтът на администрацията.", "date": "2019.05.07", "title": "Бодра смяна в Русия: над 500 хлапета от детски градини във военни униформи на парад"}
{"url": "https://offnews.bg/futbol/stoichkov-otseche-manchestar-siti-shte-specheli-titlata-v-anglia-702736.html", "text": "Живата легенда на българския футбол и Барселона Христо Стоичков прогнозира, че Манчестър Сити ще излезе победител от драматичната сага в английското първенство през този сезон.Тази неделя ще стане ясно и кой ще е шампионът на Висшата лига. \"Гражданите\" са с една точка преднина в класирането и гостуват на Брайтън, докато за мърсисайдци задачата е да победят задълително Уулвърхемптън.\"Според мен титлата ще е за Манчестър Сити. Отборът притежава всички футболни аргументи да извоюва победата в последния си мач и да вдигне трофея. Няма да имат проблеми си мисля аз\", сподели Стоичков в предаването си за мексиканската телевизия \"Унивижън\".За Камата големият коз на Сити се крие в мениджъра Хосеп Гуардиола. Двамата бяха съотборници в Барселона преди много години и точно затова и българинът стиска палци за неговия отбор.", "date": "2019.05.07", "title": "Стоичков отсече: Манчестър Сити ще спечели титлата в Англия"}
{"url": "https://offnews.bg/sviat/zalozhnicheska-drama-s-4-zheni-kraj-tuluza-702760.html", "text": "Въоръжен 17-годишен младеж държа няколко часа 4 жени за заложници в магазин за цигари в град Бланяк - близо до Тулуза, в Югозападна Франция.Във вторник вечерта жените бяха освободени. Най-напред похитителят освободи 30-годишна жена, която излезе от магазина към 20.30 ч. българско време. Другите три жени бяха освободени близо два часа по-късно.Самият похитител остана в сградата. Tой не е поставял никакви искания. Твърди, че е член на \"въоръженото крило на жълтите жилетки в Тулуза\".По време на заложническата драма 17-годишният младеж два пъти откри стрелба по полицаите, обградили магазина. Засега властите не свързват случая с тероризъм и се придържат към версията за неуспешен опит за грабеж.", "date": "2019.05.07", "title": "Заложническа драма с 4 жени край Тулуза"}
{"url": "https://offnews.bg/tenis/velieva-otnovo-e-na-final-na-darzhavnia-po-tenis-702755.html", "text": "Хюлия Велиева ще защитава титлата си срещу Елена Тренчева във финала на Държавния женски турнир, който се провежда на кортовете на ТК Дема в София.Любопитното е, че и двете финалистки са представителки на Тенис клуб Про Спорт. Миналогодишната победителка Велиева срази в полуфиналите с 6:4, 6:0 над Михаела Цонева от Дряново, докато Тренчева преодоля Денислава Глушкова от Дема.Преди година Велиева успя да победи във финалния мач легендата Маги Малеева, която се пусна тогава с покана от организаторите, но сега не участва.Неприятната изненада за участниците на турнира, освен лошото време в София, беше и намаляването на общия награден фонд близо 2,5 пъти.", "date": "2019.05.07", "title": "Велиева отново е на финал на държавния по тенис"}
{"url": "https://offnews.bg/futbol/sezonat-v-parva-liga-startira-na-12-iuli-bfs-obmislia-promeni-vav-for-702708.html", "text": "Следващият сезон в Първа лига ще започне рекордно рано. Българският футболен съюз планира стартът на кампания 2019/20 да е на 12 юли, петък. За сравнение - този сезон тръгна на 20 юли 2018-а. Досега рекордът в това отношение държеше сезон 2017/18. Тогава той бе открит с мача Етър - Локомотив (Пловдив), който се игра на 14 юли.Началото на кампанията ще бъде гласувано на Изпълком на БФС веднага след края на настоящата, съобщава \"Тема спорт\". Стартът й ще подрани, защото тя трябва да приключи в средата на месец май 2020 година. Причината е, че след това предстои Европейското първенство.Отделно от това в БФС ще обсъждат и варианти за реформи във формата на Първа лига. Първата фаза в него ще бъде запазена - отборите ще се срещнат по два пъти на разменено гостуване. След това тя ще бъде разделена. Отново ще има първа шестица, като в нея съставите пак ще играят по два пъти един срещу друг - у дома и като гост. Промени обаче ще има в групите във втората осмица.Един от вариантите е в тях точките на тимовете да бъдат разделени, за да е по-малка разликата между тях и срещите за определяне на това кой да продължи да се бори за бараж за Лига Европа и кой да отиде да играе за оставане в групата да бъдат доста пo-оспорвани.Друга опция е класиралите се между 7-о и 10-о място след редовния сезон да формират една група, която да излъчи кандидат за бараж за Лига Европа, а в другата да влизат тези между 11-о и 14-о. Най-вероятно от следващия сезон последният ще изпада директно, а няма да играе баражи за оцеляване. Всичко това ще бъде разгледано на заседание на Изпълкома на БФС.", "date": "2019.05.07", "title": "Сезонът в Първа лига стартира на 12 юли, БФС обмисля промени във формата"}
{"url": "https://offnews.bg/politika/bsp-sled-apartamentgejt-idva-li-magistralagejt-702752.html", "text": "След „Апартаментгейт” идва ли „Магистралагейт”? - това попита председателят на предизборния щаб на „БСП за България” Георги Свиленски по време на пресконференция на \"Позитано\" 20.Той информира, че Европейската сметна палата започва проверка на българските пътища и магистрали.По думите му на прага на Европейските избори ГЕРБ получава нов европейски шамар.Свиленски акцентира, че от 2017 г. БСП е внесла сигнали в българската прокуратура за съмнения при разходване на средствата за българските автомагистрали, както и за качеството на построените пътища:„От 2017г. до днес сме внесли 3 писма до АПИ с искане за проверка на българските пътища. Бяхме им посочили 46 точки, 46 места, които според специалисти са опасни и създават опасност за българските граждани, пътуващи по тези пътища”.Свиленски обясни, че в отговор на тези искове, от БСП за пореден път са получили писмо от АПИ, с което се обяснява, че трябва да изчакат още няколко седмици, за да получат съдействие по тази проверка:„Само че Европейската сметна палата няма да ги чака. Европейската сметна палата взема това решение и проверка ще има. Колкото и да се опитват да скрият кражбите от българските пътища, те ще станат явни. Българското общество ще разбере защо пътищата на българина са некачествени и скъпи, а апартаментите на управляващите – евтини”.По време на пресконференцията Свиленски засегна и проблема за използването на държавен ресурс при водене на предизборна кампания:„В качеството му на министър-председател и на председател на предизборния щаб на голямата коалиция, г-н Борисов не спира да използва държавен ресурс за водене на предизборна кампания. Той трябва да се оттегли от поста министър-председател до европейските избори, да излезе в отпуск”БСП ще внесат сигнал до ЦИК и СЕМ, за да вземат съответните институции отношение по този въпрос:„До ЦИК – за това, че г-н Борисов е в конфликт на интереси, а до СЕМ – за това, че българските медии отразяват неговите посещения, които на практика са предизборна кампания”", "date": "2019.05.07", "title": "БСП:  След Апартаментгейт идва ли Магистралагейт?"}
{"url": "https://offnews.bg/futbol/luis-suares-niama-da-praznuva-ako-vkara-na-livarpul-702720.html", "text": "Нападателят на Барселона Луис Суарес заяви категорично, че няма да празнува, ако се разпише във вратата на Ливърпул тази вечер.Двата тима ще премерят сили на стадион \"Анфийлд\" в реванша от полуфиналите на Шампионска лига, като мърсисайдци ще имат изключително тежката задача да наваксат пасив от 3 гола след първия мач на \"Камп Ноу\".Суарес пък сподели, че каталунците са научили своя урок след краха срещу Рома през миналата година, след като римляните победиха точно с 3:0 Барса в италианската столица и ги изхвърлиха от турнира.\"Поучихме се от грешките в миналото. Идваме на \"Анфийлд\" след тежък край на миналия сезон, който ни е останал в главите.Не трябва да се залъгваме от първия резултат, тъй като Ливърпул може да накаже всяка грешка при нас. Отборът им беше финалист миналата година в турнира, а през тази година се бори за титлата в Англия.Много съм благодарен на Ливърпул за всичко, което направи за мен и съм развълнуван, че се връщам тук. Няма да празнувам, ако отбележа тук, както не празнувах, когато вкарвах на Грьонинген с Аякс, когато гостувахме\", каза Суарес.", "date": "2019.05.07", "title": "Луис Суарес няма да празнува, ако вкара на Ливърпул"}
{"url": "https://offnews.bg/politika/medijnata-tcena-v-nachaloto-na-kampaniata-1-6-miliona-leva-za-10-d-702756.html", "text": "Кампанията за Евроизбори 2019 стартира на 26 април. Традиционно медийното отразяване представлява най-голямото перо от партийните разходи по време на предизборните кампании.Съгласно Изборния кодекс медиите, които отразяват предизборната кампания на кандидатите, следва да публикуват сключените договори с тях в тридневен срок след подписването им и да ги премахнат не по-рано от обявяване на резултатите от изборите.Институтът за развитие на публичната среда отново провежда мониторинг на изпълнението на изискванията в кодекса. Той обхваща официалните страници на 44 национални и регионални медии – 11 телевизии, 3 радиостанции, 16 вестника и 14 информационни сайтове и агенции.  Десет дни след началото на предизборната кампания институтът публикува междинни резултати от мониторинга - с актуалност към 6 май 2019 г. Данните не са окончателни, тъй като са на база на публикуваните към момента договори, а много от участниците в изборите все още не са сключили договори с медиите.Според Изборния кодекс заплащането на медийните услуги става предварително (т.е. преди съответното излъчване или публикуване) и при спазване на обявените от съответния доставчик ред, условия и цени, които трябва да са еднакви за всички.Към 6 май 2019 г половината от включените в мониторинга медии са публикували информация за сключени договори с участници в изборите.От публикуваните до този момент договори става ясно, че медийната група на bTV (305 150 лв. без ДДС) e привлякла най-много средства за десет дни след старта на кампанията. Следва групата на NOVA (183 756 лв. без ДДС) и ТВ Евроком (149 206 лв. без ДДС).Според публикуваните данни за договори в 22-те медии, единадесет от регистрираните в кампанията субекта не са изразходвали средства за медийна кампания. Това са, както следва: КП “Път на младите – НДСВ и ПП Новото време”, Ваня Григорова – независим кандидат, Венислава Атанасова – независим кандидат, КП “Възход”, Десислава Иванчева – независим кандидат, Минчо Куминев – независим кандидат, ПП “ДОСТ”, ПП “Глас народен”, ПП “Движение 21”, Христо Симеонов – независим кандидат, ПП “Движение Презареди България”.Към 6 май най-много средства за отразяването на предизборната кампания са вложили от ПП ГЕРБ – 393 367 лв. (без ДДС) – това са около ¼ от всички похарчени средства в кампанията до момента. На второ място по разходи за медии в кампанията е коалиция “Воля – Българските родолюбци” – 313 621 лв. (без ДДС), а на трето – КП “БСП за България” – 224 081 лв. (без ДДС).Данните от Следващите междинни резултати от мониторинга ще бъдат публикувани на 16 май.", "date": "2019.05.07", "title": "Медийната цена в началото на кампанията – 1,6 милиона лева за 10 дни"}
{"url": "https://offnews.bg/zdrave/bezplatni-pregledi-za-rak-na-kozhata-v-dktc-sv-ivan-rilski-702725.html", "text": "ДКЦ „Св. Иван Рилски“ се включва в Националната кампания „Евромеланом 2019“ за превенция на рака на кожата.На 15 май 2019 г. (сряда) проф. Соня Маринска ще преглежда безплатно от 13:00 до 16:00 часа пациенти, имащи по кожата си петна, които: - променят размера, цвета и/или формата си; - са асиметрични или с неравни граници; - са разноцветни; - сърбят; - от тях тече кръв или секрет и не зарастват.Прегледите ще стават след предварително записване на тел. 02/952 58 78 и се отнасят само за пациенти с изброените симптоми.Кампанията „Евромеланом“ цели да насочи вниманието към рака на кожата и нуждата от ранното му диогностициране. В рамките на инициативата, която се организира от Българско дерматологично дружество, заедно с Европейска академия по Дерматология и венерология и финансовата подкрепа на Пиер Фабр България, ще се проведат безплатни профилактични прегледи за хора със съмнителни за кожен рак образувания.За рака на кожата:Ракът на кожата може да засегне всеки, независимо от възрастта. Най-често се среща над 50 години и при хора продължително изложени на слънце. По-висок риск има при: - светла кожа и лесно изгаряне на слънце; - изгаряне на слънце в детска възраст;  - продължително или периодично излагане на слънце; - използване на солариум; - наличие на повече от 50 бенки; - семейна история за рак на кожата; - хора над 50 години; - претърпяна трансплантация на орган.Предпазването от рак на кожата е чрез предпазване от слънцето. За целта е необходимо да се: - избягва ненужното излагане на слънце; - носят предпазни дрехи, шапки и слънчеви очила с UV защита; - нанася слънцезащитен крем.Има четири основни вида подозрителни кожни промени:1. МеланомНай-редкият вид рак на кожата, но и най-опасният. Засяга всички възрасти. Започва като тъмно петно,има неравномерни граници и различни цветове - по-тъмни и по-светли. Бързо се разпространява и може да засегне и вътрешните органи. Необходимо е незабавно лечение!Съществува лесно ABCDE правило за ранно откриване на меланом - асиметричност, неравни граници, съдържа различни цветове, големина над 6 мм в диаметър, нараства с времето.2. Базоцелуларен карциномНай-разпространената форма на рак на кожата, но най-малко опасната. Започва като малка подутина с цвета на кожата и перловиден ръб, като не зарастваща рана или нарастваща подутина. Може да се разрани и да проникне в дълбочина. Необходими са преглед, биопсия и лечение!3. Спиноцелуларен карцином Втората най-разпространена форма рак на кожата. Засяга местата най-силно изложени на слънце - лице и скалп. Започва като подутина или като уплътнен участък. Може да нарастне бързо, да се разрани и да се разпространи. Необходими са преглед, биопсия и лечение!4. Актинична кератозаПредраково образование, което засяга местата най-силно изложени на слънце - лице, уши, врат, скалп и задната част на ръцете. Започва като червено-кафяви залющени и грапави петна по кожата. В 10-15% от случаите преминава в спиноцелуларен карцином. Необходими са преглед, биопсия и лечение!", "date": "2019.05.07", "title": "Безплатни прегледи за рак на кожата в ДКЦ 'Св. Иван Рилски'"}
{"url": "https://offnews.bg/sviat/brunej-niama-da-prebiva-s-kamani-homoseksualnite-702723.html", "text": "Султанът на Бруней наложи мораториум върху прилагането на смъртно наказание за гей секс, съобщават световните медии. Такова бе заложено в новия наказателен кодекс, въведен миналия месец. Той предвижда убийство с камъни за гей секс, прелюбодеяние и изнасилване.Кодексът предизвика остри международни реакции.В телевизионно обръщение султан Хасанал Болкиа каза, че ще наложи мораториум върху смъртното наказание и ще ратифицира Конвенцията на ООН против изтезанията.В кампания срещу новия наказателен кодекс се включиха звезди като Джордж Клуни и Елтън Джон. Големи компании като JPMorgan и Deutsche Bank се обърнаха към служителите си с призив да не отсядат в хотели, чийто собственик е султанството.", "date": "2019.05.07", "title": "Бруней няма да пребива с камъни хомосексуалните"}
{"url": "https://offnews.bg/analizi-i-komentari/agenti-na-ds-skochiha-sreshtu-papa-frantcisk-702724.html", "text": "Коментарите на бившите агенти на ДС и руските петоколонници срещу Папа Франциск са обясними - та той представлява всичко онова, което те не са, никога не са били, а и едва ли някога ще бъдат: обичан, добросърдечен, възпитан, смирен, каещ се и - не на последно място - истински вярващ. Защото - няма как да не го отбележим - колкото и да се стараят нашите висши духовници, те не могат да изтрият съмненията кое е по-истинското у тях: вярата или службата им като агенти на Държавна сигурност (11 от 15 члена на Св. Синод са с доказана принадлежност към ДС). Това, уважаеми хора, не е обида към БПЦ, а факт. Всеки, който се засяга от този факт или го интерпретира като нападка срещу Църквата, трябва да се замисли дали всъщност принадлежността към ДС не е истинската атака срещу БПЦ.Това, което не е лесно да се обясни, е неразбирането на словото на Папа Франциск и особено частта му за емигрантите и демографската криза. Той не призовава България да отвори границите си за мигранти. Човек трябва да е много предубеден, за да изтълкува по този начин следните негови думи:Всеки може да си направи сам изводите за визитата на Папата, но не може да не ви е направило впечатление, че за разлика от посещението на Папа Йоан Павел II преди 17 години, сега критиките са значително по-големи. Дали е защото тогава всички очакваха Папата да оневини България за опита за убийството му (между другото подобно очакване говори много за манталитета на хората), дали заради нещо друго - не се наемам да тълкувам, но го отбелязвам като факт.И друг един факт - за разлика от руския патриарх, комуто целуваха ръка наред, главата на Римокатолическата църква се държеше доста скромно. И нито нахока президента, нито му се накара пред камерите така, както това стори патриарх Кирил. А пък са уж равни по църковен сан.Но, както споделих по-горе - човекът е добросърдечен, възпитан и с добри обноски. Държи се човечно, нормално, не забравя, че е гост.Папата ще си замине днес, а ние ще останем - и ще можем да покажем дали сме научили нещо от визитата и думите му или не. Съдейки по реакциите на някои отговорни лица, по-скоро не само нищо ново не са научили, но и нищо старо не са забравили.Ето защо - ако човек види какви ги е дрънкал пловдивският митрополит (който - забележете! - не е бивш агент на ДС!), ще се хване за главата.Убедете се сами:И:Но това не е всичко. Ето ви нещо за десерт:Подобни приказки може да са дело на неграмотен човек или на някакъв религиозен фундаменталист; с подобни думи отците не се стремят да приобщат хората към вярата, към БПЦ или дори към Европейския съюз. С подобни приказки посоката на приобщаването е само една - на изток, към Евразийския съюз.Но, разбира се, какво да очакваме от поп, който преди години обяви удавянето на нашите сънародници в Охридското езеро за наказание, изпратено ни от Бога заради... (не е майтап!) концерта на певицата Мадона в София!?Някъде срещнах мнение, че дядо Николай бил завиждал. Той звучи по-скоро така, сякаш мрази всеки, който не е източноправославен християнин. Надявам се да греша, но знае ли човек какво му е в главата на дядото? Да не забравяме, че той е човекът, който навремето разпореди да бият камбаните в Пловдив, за да отбележат сватбата на... Николай Бареков, нали?Б. ред. - Статията е от Публикуваме я с разрешението на автора.", "date": "2019.05.07", "title": "Агенти на ДС скочиха срещу Папа Франциск"}
{"url": "https://offnews.bg/politika/borisov-papata-kaza-da-prodalzhavame-s-magistralite-702722.html", "text": "Продължавайте да правите мостове и магистрали на Балканите бяха последните думи на папата към България. Това заяви премиерът Бойко Борисов, който тази сутрин изпрати папа Франциск на летището след визитата му у нас, като двамата проведоха кратък разговор, съобщи БНР. Папата отлетя за Скопие, където продължава апостолическото му пътуване. „В лицето на папа Франциск България има голям приятел“, заяви Борисов, след като изпрати Светия отец и добави: „Това е мирът. Последните му думи бяха – „Продължавайте да правите мостове, магистрали на Балканите, защото това е изключително важно“.Борисов подчерта, че папата е останал много доволен от посещението си и е благодарил, че поддържаме добри отношения със съседите и изграждаме мир и мостове. Премиерът коментира и думите на папа Франциск към властите да са отворени към бежанците. „Нашата история е такава, че така сме бягали и ние, така са ни приютявали преди векове и нас. Ние сме против тези, които нощно време през границата, нарушавайки закона, искат да стигнат някъде, където не ги желаят“, заяви Борисов.Попитан за отказа на Българската православна църква да участва в молитвено служение \"Молитва за мир\", Борисов посочи, че не се меси в църковните работи. „Аз в Божиите работи не се бъркам. Господ Бог е назначил и папата, и патриарха\", заяви премиерът и сподели, че с радост е видял как Светият Отец целува кръста на патриарх Неофит.След като изпрати папата, премиерът Борисов благодари на всички служби – МВР, Бърза помощ, местните власти, които са взели участие в посещението на папата. Извини се на тези, които не харесват папата и за тежкия трафик.В рамките на визитата си в Северна Македония Светият отец ще проведе срещи с президента, с министър-председателя, с представители на гражданското общество и с дипломатическия корпус.", "date": "2019.05.07", "title": "Борисов: Папата каза да продължаваме с магистралите"}
{"url": "https://offnews.bg/kultura/desislava-radeva-s-poetichen-tekst-v-sajta-na-izvesten-fotograf-702721.html", "text": "Съпругата на българския президент Десислава Радева се включи със свой текст в сайта за фотография и литература на Веселин Боришев .Известният български фотограф всеки ден добавя по една снимка, към която има текст от различна дама.Днешният кадър на Боришев е на нощно море, а Десислава Радева е написала следния текст към снимката:", "date": "2019.05.07", "title": "Десислава Радева с поетичен текст в сайта на известен фотограф"}
{"url": "https://offnews.bg/politika/nastimir-ananiev-volt-golemite-medii-ne-davat-alternativa-na-grazhda-702727.html", "text": "Трите големи телевизии – БНТ, БТВ и НОВА не дават алтернатива на гражданите, предоставяйки ефирно време предимно на едни и същи политически лица от статуквото. По този начин основните медии в държавата лишават около 30% от населението, които не са решили за кого да гласуват, от възможността да се запознаят с каузите на новите формации. Изборът остава от обичайно заподозрените парламентарни партии, като хора трябва да избират най-малкото зло или пък да не гласуват. Това заяви лидерът на Европейска партия Волт Настимир Ананиев, който е и водач на листата за евровота, по повод днешния Ден на радиото и телевизията.Той добави, че за всички вече е ясно, че инвестициите в медиите трудно могат да се върнат, от което изниква въпросът дали в случая огромните пробойни в бюджета не се запълват на база на подкрепа за партии или за атака на конкуренти. По този начин свободата на словото отстъпва пред гражданския дълг.Той добави, че подобен е случаят дори с националната телевизия, която дава превес на парламентарно представените партии и пренебрегва останалите формации, които са с нов заряд и идеи за правене на политика от съвсем друг тип. И това на фона, че се издържат от парите на данъкоплатците и трябва да са гарант за безпристрастност и плурализъм. Ананиев даде пример с Панорама, най-рейтинговото и гледано предаване с БНТ, където ще се канят само парламентарно представени партии и такива с евродепутати, вместо да има жребий за участията и всеки да има шанс.Заради подобна практика и в останалите държави от ЕС се обмисля да има отделен еврокомисар, който да отговаря за медиите и борбата с фалшивите новини. Точно такава стъпка ще покаже за пореден път, че само европейските лостове могат да ни върнат изконните ценности, които са заложени в основата на съюза. Не случайно и папа Франциск излезе с позиция относно медиите. В посланието си той посочва:На 5 май Европейска партия Волт откри кампанията си в Бургас, където представи своя кандидат за европейски депутат – Ивайло Илиев.Ивайло Илиев добави, че като бивш спортист знае, че в правенето на политика трябва дисциплина и постоянство. Ще се радва бургазлии да го подкрепят в предстоящите европейски избори.", "date": "2019.05.07", "title": "Настимир Ананиев, Волт: Големите медии не дават алтернатива на гражданите"}
{"url": "https://offnews.bg/obshtestvo/mitropolit-naum-s-kakvo-ni-zastrashi-papa-frantcisk-702728.html", "text": "Посещението на Негово Светейшество папа Франциск в България стана повод за всевъзможни полемики, но отприщи и безброй хули и обвинения, както към него, така и към Българската православна църква. И защо е всичко това?Ние, членовете на Св. Синод, го посрещнахме като наш брат в Господа, поздравихме се с Христос Воскресе и му пожелахме приятен престой в нашата страна.Знаем, че неговото посещение в родината ни в никакъв случай нямаше за цел да направи българите католици, както не бе необходимо и някои сънародници, определящи се за „строго ортодоксални”, да стоварват върху плещите на Римския епископ всякакви обвинения за „световна конспирация” и „виртуална демонизация”.Решението на Св. Синод да го посрещне „протоколно” беше взето с мнозинство, въпреки различните мнения на един или друг митрополит, така че всички бяхме длъжни да се съобразим с това, независимо от своите лични разбирания.Добре е всички да осъзнаем, че е нужно да бъдем по-добри един към друг, да обичаме ближните си и да се радваме на добронамереността към нас, което всъщност беше и посланието на Франциск. Защото Бог е любов!Нека най-после черногледието, омразата и завистта, присъщи за мнозина хора, бъдат оставени настрана.В Родината ни папа Франциск се помоли за мир и разбирателство между човеците, за това се молим и всички ние по време на св. литургия. А онези, които сеят ветрове, ще пожънат бури, както е казано премъдро!И още: от България папа Франциск отива в Северна Македония, но замислихме ли се трезво върху думите, които той каза за делото на св. братя Кирил и Методий и отъждествяването им с българщината? За значението на многовековната българска култура и история? Изглежда Римският папа ще се окаже по-голям патриот от някои българи, готови да продадат историята, църквата и миналото си, заради болни амбиции и бъдещи „позиции”!Пожелаваме на папа Франциск да е жив и здрав, защото е добър човек, а на българите да са по-добри и разумни, защото от това имат нужда.Христос воскресе!", "date": "2019.05.07", "title": "Митрополит Наум: С какво ни застраши папа Франциск?"}
{"url": "https://offnews.bg/ikonomika/es-proveriava-kak-harchim-parite-za-patishta-702729.html", "text": "Европейската сметна палата започва одит на финансирането от ЕС на мрежата от пътища, свързваща държавите членки и техните региони. Проверката ще обхване България, Чехия, Полша и Испания. Одиторите ще разгледат дали действията на Европейската комисия и отпуснатите средства осигуряват напредък на държавите членки към навременно завършване на мрежата и по-добра свързаност за гражданите, съобщи институцията. Между 2007 и 2020 г. отделеното еврофинансиране за пътна свързаност на държавите и регионите им възлиза на 82 млрд. евро като половината е дадена за изграждане на основната мрежа. Основните бенефициенти на това финансиране са централно- и източноевропейските държави членки.Проверката ще обхване България, Чехия, Полша и Испания. През 90-те години Европейската комисия си поставя за цел да разработи трансевропейска транспортна мрежа (TEN-T), която включва и пътна инфраструктура. Идеята е до 2030 г. да бъдат завършени девет основни коридора с дължина около 40 000 км от Балтийско море до Атлантика и от Скандинавия до Средиземноморието. До 2050 г. пък е срокът за осигуряване на достъпност и свързаност на всички региони в Европа. Едновременно с това държавите членки в Централна и Източна Европа не са добре обслужени от връзки изток-запад, нито са свързани помежду си, е установила Европейската сметна палата досега. \"В последните десетилетия финансирането от ЕС е помогнао да се подобрят транспортните връзки между държавите членки и техните региони, но в пътната мрежа все още съществуват пропуски, липсващи връзки и места с недостатъчен капацитет,\" заяви Джордже Пуфан, членът на Европейската сметна палата, който отговаря за одита. Той изрази опасение, че цялата основна мрежа на ЕС няма да бъде завършена навреме. Обект на проверката е и това дали самата Еврокомисия контролира спазването на сроковете и дали финансирането отива по предназначение.Очаква се одитният доклад да бъде публикуван в началото на 2020 г. ", "date": "2019.05.07", "title": "ЕС проверява как харчим парите за пътища"}
{"url": "https://offnews.bg/kultura/150-avtori-ot-44-darzhavi-shte-izlagat-tvorbi-na-gabrovskoto-bienale-702731.html", "text": "На 9 май от 18:30 часа организаторите на 24. Габровско биенале на хумора и сатирата в изкуството ще представят изложбите, влизащи в рамките на тазгодишното Биенале в Генератор /бул. Черни връх 47, източен вход, Бизнес център Витоша/ в София.  По темата \"Измерения на публичното\" артисти от цял свят предложиха своите ръбати интерпретации  свързани с публично пространство, публично изкуство, обществен дебат, обществени медии, обществена сигурност и други работи с обществено измерение.  На 17 май официално ще бъдат открити изложбите в Музея на хумора и сатирата в Габрово. Гостите на събитието в столицата ще научат  повече и за развитието на едно от най-дългогодишните биеналета в България, както и за новостите, свързани с изложбите и събитията, които се провеждат в Музея. Присъстващите ще могат да закупят и любимите габровски сувенири от поп-ъп магазина. Изложбите продължават до 30 септември 2019.В представянето ще се включат както екип от Музея на хумора и сатирата, така и Антон Стайков и Чавдар Николов – българските представители в международното жури на конкурса. Публиката ще се срещне и с младата художничка Невена Екимова, автор на изложбата „Град Градина“ – първата изложба създадена специално за деца в рамките на голямо биенале.24. Габровско биенале се организира от Музей на хумора и сатирата в Габрово, Община Габрово и Министерство на културата. Партньори са Испанският културен институт и Италианският културен институт. Подкрепата за изложбата „Град Градина“ е осигурена от Фондация „Америка за България“. Темата Измерения на публичното вдъхнови за участие 649 автори от 69 държави от всички краища на света, които изпратиха за участие 1 212 творби. От тях международното жури одобри 150 автора със 182 творби, който ще могат да се видят в изложбите.Членовете на журито на Габровско биенале са емблематични имена в сферата на карикатурата и съвременното изкуство. Марилена Нарди преподава в Академията за изящни изкуства във Венеция. Сред повече от 50-те ѝ награди за карикатура се нареждат Първа награда от World Press Freedom Cartoon (2011) и наградата Forte dei Marmi за политическа сатира (2013). През 2018 е първата жена в 13-те издания на конкурса World Press Cartoon, удостоена с Голямата награда. Рисува за Diario, притурките на Corriere della Sera, за Gente Money, Borsa&Finanza, и други периодични издания.Чавдар Николов e редакционен карикатурист, автор на анимирани карикатури за телевизионните канали  БНТ, Нова ТВ и БТВ. Съосновател и редактор е на сатиричния вестник Прас-прес. Два пъти е удостояван с Голямата награда за карикатура на Съюза на българските художници. Има две отличия от Наградата за политическа карикатура на Обединените нации (Ню Йорк).Мартин Роусън е британски редакционен карикатурист и писател. Характеризира работата си като \"визуална журналистика\". Карикатурите му често се появяват в The Guardian, Time Out, Daily Mirror, Index on Censorship, The New Statesman, The Observer, Morning Star и много други. Той е председател на Асоциацията на британските карикатуристи и член на борда на Лондонския музей за карикатура.Берта Зихел започва кариерата си в Ню Йорк, където курира изложби за Биеналето в Сао Пауло (1983 и 1985) и раздел Aperto на Венецианското биенале (1993), както и изложби и програми за Whitney Museum, Art in General, Newark Museum, Sculpture Center. През 2000 се премества в Мадрид като директор на Отдела за медийни изкуства в Музея Рейна София. Курира медийни проекти  за Сюзън Лейси, Флуксус Филмс, Ивон Райнър, Майкъл Сноу.Васъф Кортун е носител на Наградата за кураторски постижения на Колежа Бард. Учредява и ръководи институции като Центъра за съвременно изкуство Platform Garanti в Истанбул и Музея към Центъра за кураторски изследвания в Колежа Бард. Курира биеналета, между които Биеналето в Тайпей (2008), съвместно с Ман Рей Хсю и Истанбулското биенале (2005), съвместно с Чарлс Еше. Участва в журита за наградите Търнър, Веласкес, Белведере; журира биеналета във Венеция, Гуанджоу, Periferic и Биеналето на графичните изкуства в Любляна.Антон Стайков е съучредител на секция Комикс в Съюза на българските художници. Куратор е на международната изложба Sofia Comics Expo, 2014 и Първата национална изложба на българския комикс, 2013. Автор е на пионерските издания Кратка история на българския комикс (Награда Хр. Г. Данов) и Българският буквар. 200 години в първи клас (Награда Златен Лъв на Асоциация Българска книга). Заместник председател е на Съюза на българските художници. Подробности по програмата и разнообразни новини за 24. Биенале на хумора и сатирата в изкуството и информация за Музея може да следите на:   и във  на събитието.", "date": "2019.05.07", "title": "150 автори от 44 държави ще излагат творби на Габровското биенале"}
{"url": "https://offnews.bg/tenis/federer-niama-tarpenie-da-igrae-otnovo-na-klej-702726.html", "text": "Швейцарската легенда в мъжкия тенис Роджър Федерер сподели, че е доволен от решението си отново да играе на червени кортове след тригодишна пауза. За последно Маестрото игра на тази настилка през май 2016 година в Рим.Сега той ще направи завръщането си на клей тази седмица в турнира от сериите Мастърс 1000 в Мадрид, където има на сметката си три титли.Федерер ще започне директно от втория кръг на надпреварата и ще се изправи срещу Ришар Гаске който отстрани Алехандро Давидович Фокина с 7:5, 7:6(5).\"Щастлив съм от решението, което взех през декември, когато почувствах, че отново искам да играя на клей. Смятам, че то е правилно. Не съм съжалявал по време на подготовката ми за сезона на червено. Радвам се, че съм в Мадрид и съм доволен, че отново ще играя на тази настилка.Отне ми известно време да свикна с разиграванията, с конструирането на точките, защото на червено се играе повече от основната линия, има възможност топката да се повдига повече, да се използват по-остри ъгли. Ще бъде интересно и забавно, но в никакъв случай и прекалено изискващо.В никакъв случай нямам големи очаквания. Но в същото време знам, че всичко е възможно. В Мадрид кортовете са малко по-бързи. Ще бъде интересно да видим как ще се развият нещата\", каза Федерер.", "date": "2019.05.07", "title": "Федерер няма търпение да играе отново на клей"}
{"url": "https://offnews.bg/futbol/livarpul-i-barsa-reshavat-koj-otiva-na-final-v-shampionskata-liga-pria-702733.html", "text": "Първият финалист в тазгодишното издание на Шампионската лига ще стане ясен довечера след изиграването на мача реванш между Ливърпул и Барселона.Двубоят от \"Анфийлд\" започва в 22:00 часа и ще може да се наблюдава пряко по , както и като pay-per-view на платформата .Каталунците могат да се чувстват почти сигурни участници в големия мач на \"Уанда Метрополитано\" в Мадрид на 1 юни, след като стигнаха до солиден аванс от 3:0 преди дни на \"Камп Ноу\".Тогава бившият играч на мърсисайдци Луис Суарес откри резултата, а през второто полувреме звездата на Барса Лионел Меси добави две нови попадения.Допълнителен удар за домакините от Ливърпул е и контузията на звездата Мохамед Салах, който най-вероятно ще пропусне двубоя.Английският тим обаче неведнъж е доказвал, че никога не се предава, докато Барселона има неприятен спомен от миналогодишното си отпадане от Рома.Преди година каталунци гостуваха за ¼-финала реванша в Рим след нов домакински аванс от 3 гола – победа с 4:1, но допуснаха поражение с 0:3, което ги изхвърли от турнира.", "date": "2019.05.07", "title": "Ливърпул и Барса решават кой отива на финал в Шампионската лига пряко по MAX Sport 3 и на live.a1.bg"}
{"url": "https://offnews.bg/ikonomika/stroitelna-firma-prekasna-kabeli-na-chez-i-ostavi-600-domakinstva-bez-702730.html", "text": "Несъобразени изкопни дейности на строителна фирма прекъснаха два кабела 20 киловолта, собственост на ЧЕЗ Разпределение, в резултат на което в 09:11 часа днес близо 600 клиенти на дружеството в кварталите Горна баня и Суходол останаха без електрозахранване, съобщават от енергото, обслужващо Западна България.Екипи на ЧЕЗ Разпределение работят по отстраняване на повредите. За причинените щети ще бъдат съставени констативни протоколи.Компанията припомня, че информация за стартиращи изкопни дейности трябва да се подава поне две седмици предварително на телефон 0700 10 010 или на имейл klienti@cez-rp.bg, за да бъдат предотвратени подобни неудобства за клиентите в бъдеще.", "date": "2019.05.07", "title": "Строителна фирма прекъсна кабели на ЧЕЗ и остави 600 домакинства без ток"}
{"url": "https://offnews.bg/politika/elena-joncheva-proizvodstvoto-ni-triabva-da-bade-podpomagano-ot-darzh-702737.html", "text": "Българското производство трябва да бъде подпомагано от държавата, а малките и средни фирми да бъдат поощрявани, а не рекетирани. Това заяви водачът на листата на „БСП за България” Елена Йончева на среща с работници в шивашка фабрика в Бяла, област Русе, в която работят над 100 души. Тя коментира, че за последните 10 години, 50 000 производствени предприятия  са затворени заради рекет и произвол на държавата.„Чуждестранните инвестиции за това време  са спаднали 11 пъти. През 2008 г. са били 9 млрд. евро, а през 2018 г. те са под 1 млрд. евро. Този спад според Световната банка се дължи на три фактора -  корупция, лошо работеща съдебна система и липса на предвидимост”, каза още водачът на листата на левицата.Елена Йончева добави, че достъпът на малките и средни предприятия до нови технологии трябва да бъде улеснен. „В същото време не трябва да загърбваме и големите предприятия и заводи, в които работят стотици българи. Тяхното производство също трябва да бъде подпомагано, за да бъде рентабилно на това- в големите европейски държави”, коментира Йончева. Тя добави, че въпреки корупцията и натиска от страна на държавата, предприятия като това, в Бяла, продължават да получават поръчки и да ги изпълняват, защото работа им е качествена. По думите й това, че продукцията е предимно за износ говори за качеството на работата. Елена Йончева каза още, че България вече 12 години е част от ЕС, а разликите в икономическото ни развитие, продължават да са огромни. „В годишния доклад на Института за икономически изследвания при БАН е констатирано, че на страната ни ще са необходими 44 години, за да достигне средните за Европа темпове на развитие. Това, обаче, много бързо може да се промени, ако имаме обща политика по доходите, ефективна борба с корупцията и ефективно разходване на европейските средства, които да не отиват в няколко фирми и политици”, категорична бе Йончева.", "date": "2019.05.07", "title": "Елена Йончева: Производството ни трябва да бъде подпомагано от държавата"}
{"url": "https://offnews.bg/112/mertcedes-blasna-4-detca-v-stolitcata-i-padna-v-reka-obnovena-702735.html", "text": "Кола блъсна четири деца, след което се преобърна в река в София, съобщи Нова тв. Пострадалите са на възраст между 15 и 17 години. Инцидентът е станал в района на стадион „Георги Аспарухов“. Сигнал за пътния инцидент, който е станал на кръстовището на булевард „Владимир Вазов“ и улица \"Васил Кънчев\", е получен малко преди 14 часа.По първоначална информация водачът на лек автомобил „Мерцедес“ е загубил контрол над управлението и блъскайки четири деца, едно момче и три момичета на възраст между 15 и 17 години, е паднал в канала. Веднага към мястото на инцидента са насочени екипи на Пътна полиция, пожарната и Спешна помощ, уточни МВР.Изясняват се всички обстоятелства за възникването на инцидента.Четирите деца са откарани в болница \"Пирогов\", където са преминали обстойни прегледи и изследвания.Те са в стабилно състояние и без непосредствена опасност за живота към момента. Имат фрактури в областта на долните крайници и таза, а едно от момичетата е със съмнения за комоцио, съобщиха от лечебното заведение.Най-сериозно са пострадали момчето и едно от момичетата. Момчето ще претърпи операция по спешност, а момичето най-вероятно в следващите 24 часа, съобщи директорът на \"Пирогов\" проф. Асен Балтов.Другите две момичета остават за активно наблюдение в детската травматология.", "date": "2019.05.07", "title": "Мерцедес блъсна 4 деца в столицата и падна в река (обновена)"}
{"url": "https://offnews.bg/sviat/trima-ot-ranenite-v-avariralia-samolet-v-moskva-sa-v-tezhko-sastoianie-702732.html", "text": "Трима от ранените при пожара след аварийното кацане на самолет на летище \"Шереметиево\" в Москва са в тежко състояние. Пътническият самолет \"Сухой Суперджет 100\", пътуващ от Москва за Мурманск, кацна на летището след само 30 минути във въздуха. При инцидента загинаха 41 души. Десет от пострадалите при пожара се намират в болница, като трима от тях са в тежко състояние, обяви транспортният министър Евгений Дитрих, цитиран от РИА Новости. Петима пострадали са откарани в болница веднага след инцидента, а още петима са потърсили медицинска помощ по-късно, уточни той. Руските власти обявиха, че разглеждат три версии за причините за трагедията като най-вероятни - недостатъчна квалификация на пилотите, техническа неизправност и лоши метеорологични условия.", "date": "2019.05.07", "title": "Трима от ранените в авариралия самолет в Москва са в тежко състояние"}
{"url": "https://offnews.bg/temida/miniu-stajkov-ostava-v-aresta-702754.html", "text": "Специализираният наказателен съд постанови постоянен арест за собственика на \"Винпром - Карнобат\" Миню Стайков, съобщава БНР.Стайков и още седем души са обвинени в престъпно сдружение за неправомерно усвояване на средства по две европейски програми -  за развитие на селските райони и за засаждане на нови лозя.Днешното решение на съда идва непосредствено след като изтече 8-месечният максимален срок за задържане по първото му обвинение – за ръководство на организирана престъпна група за данъчни престъпления и незаконно производство и разпространение на цигари.Стайков чу съдебното определение в инвалидна количка. То може да бъде обжалвано пред Апелативния специализиран съд.", "date": "2019.05.07", "title": "Миню Стайков остава в ареста"}
{"url": "https://offnews.bg/medii/btv-ne-sme-spirali-dogovora-na-shouto-na-slavi-pokanihme-go-za-nov-702719.html", "text": "\"Шоуто на Слави\" не слиза от ефир заради нисък рейтинг, каквато е една от догадките, след като снощи водещият обяви края на предаването.Телевизията е предложила на екипа да продължи шоуто с нов договор от есента, става ясно от официалната позиция на bTV.\"Водим разговори със \"Седем осми\" и както обикновено, поканихме Слави да продължим сътрудничеството си след настоящия сезон, но не сме стигнали до резултат. Все още нямаме официален отговор от \"Седем осми\". Ще се изясним в следващите няколко дни в официална среща\", обявиха от медията.Засега нито bTV, нито \"Седем осми\" коментират повече детайли около новината, че след края на този тв сезон \"Шоуто\" слиза от ефира. Последното му издание ще е на 31 юли, обяви самият Трифонов снощи. Това, от своя страна, подхрани отново слуховете за политическите амбиции на Дългия. По информация на OFFNews Слави не слиза завинаги от \"сцената\". Следващите професионални стъпки на Трифонов ще бъдат обявени скоро. От обръщението на водещия към зрителите стана ясно, че най-вероятно предстои смяна на позицията: Дали тази смяна ще е в телевизионна, политическа или друга посока, Слави засега не разкрива. \"Не се чувстваме част от медийната среда. Бихме искали тази среда да е друга\", каза още шоуменът.", "date": "2019.05.07", "title": "bTV: Не сме спирали договора на 'Шоуто на Слави', поканихме го за нов сезон"}
{"url": "https://offnews.bg/obshtestvo/papata-otletia-za-severna-makedonia-702702.html", "text": "Папа Франциск отпътува тази сутрин от София за Скопие, където продължава апостолическото му пътуване. Министър-председателят Бойко Борисов изпрати на летището главата на Римокаторическата църква.В рамките на визитата си в Северна Македония Светият отец ще проведе срещи с президента, с министър-председателя, с представители на гражданското общество и с дипломатическия корпус.Папа Франциск ще посети къщата-музей „Майка Тереза“ в присъствието на религиозните лидери, след което ще оглави Света литургия в Скопие.У нас посещението на главата на Римокатолическата църква завърши вчера с молитва за световен мир, която папата отправи от центъра на София заедно с представители на основните вероизповедания в България.И в Македония визитата на папата е под мотото „Мир на Земята“. Ватикана определи тази визита като „поклонничество под знака на вярата, единението и мира“.Очаква се късно тази вечер главата на Римокатолическата църква да се завърне обратно във Ватикана.", "date": "2019.05.07", "title": "Папата отлетя за Северна Македония"}
{"url": "https://offnews.bg/kultura/nosht-na-literaturata-2019-vizhte-mestata-za-chetene-v-sofia-702709.html", "text": "За осми път България ще се включи в международното събитие Нощ на литературата. На 15 май от 18 до 22 часа европейска преводна литература ще се чете в единадесет български града – Бургас, Варна, Велико Търново, Добрич, Ловеч, Перник, Пловдив, Русе, София, Стара Загора и Шумен. Главни организатори на събитието са посолства и културни институти на европейски страни (EUNIC България и други), Представителството на Европейската комисия в България, Фондация „Детски книги“. Нощ на литературата е международно събитие, което цели да популяризира съвременни европейски автори. Във всеки от участващите градове се организират интересни за четене места, където в ролята на четци влизат популярни личности – актьори, радио- и телевизионни водещи, музиканти, популярни личности и др. Новото тази година е, че за първи път Нощта на литературата се обръща и към по-младата аудитория с покана към гимназистите от столичните училища също да станат част от утвърденото вече събитие.Новост е и уебсайтът, посветен изцяло на българското участие в международното събитие.За осми пореден път България ще бъде част от четящите в цял свят страни. И тази година изборът е голям и слушателите трябва предварително добре да обмислят маршрута си, защото ще имат възможност да чуят австрийска, унгарска, белгийска, английска, португалска, испанска, датска, френска, немска, ирландска, италианска, македонска, полска, румънска, шведска, словашка или чешка поезия и проза.Главни организатори на Нощ на литературата 2019 са: Чешки център, Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги“, Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София.В градовете организатори и координатори на Нощ на литературата са самите общини в партньорство с библиотеки, читалища, младежки организации и др.В София Нощ на литературата е част от Календара на културните събития на Столична община за 2019 г.Организатори и места за четене в София:Заглавие: Двайсет лева или смърт. Четири пътуванияАвтор: Карл-Маркус ГаусПревод: Жанина ДрагостиноваИздателство: Black Flamingo PublishingГодина на издаване: 2018Място на четене: Студентски дом, зала \"8-ми декември\", пл. \"Народно събрание\" 10Чете: Стефан Стоянов2. Институт БалашиЗаглавие: Най-кратките приказки на светаАвтор: Янош Лацкфи, Тамаш ИяшПревод: Адриана Петкова ПападопулосИздателство: РиваГодина на издаване: 2018Място на четене: Учебен център Britanica, ул. \"6-и септември\" 7Чете: Йоана Буковска-ДавидоваЗаглавие: Животът, гледан отдолуАвтор: Димитри ФерхюлстПревод: Мария ЕнчеваИздателство: Жанет 45Година на издаване: 2018Място на четене: hOUR space, ул. \"Иван Вазов\" 38Чете: Линда Русева4. Британски съветЗаглавие: Бялата вранаАвтор: Маркъс СеджуикПревод: Мариана ХристоваИздателство: ЕнтусиастГодина на издаване: 2012Място на четене: Клуб на артиста, сцена \"Ъндърграунд\", ул. \"Г. С. Раковски\" 127Четe: Ивана Керанова5. Институт КамойншЗаглавие: Всичко това е любовАвтор: Дулсе Мария КардозоПревод: Даринка КирчеваИздателство: Ерго Година на издаване: 2019Място на четене: Учебен център Britanica, ул. \"6-и септември\" 7Чете: Мартина Герджилова6. Институт СервантесЗаглавие: Така започва злотоАвтор: Хавиер МариасПревод: Маня КостоваИздателство: КолибриГодина на издаване: 2018Място на четене: Студентски дом, зала \"Реплика\", пл. \"Народно събрание\" 10Чете: Иван Димитров7. Датско посолствоЗаглавие: Датските железнициАвтор: Педер Фредерик ЙенсенПревод: Росица ЦветановаИздателство: ИзидаГодина на издаване: 2019Място на четене: Галерия-книжарница София прес, ул. \"Славянска\" 29Чете: Петър Русев 8. Детски книгиЗаглавие: Мая, кралицата на Голямата рекаАвтор: Ева ИбътсънПревод: Емилия Ничева-КарастойчеваИздателство: ИК ЕМАСГодина на издаване: 2013Място на четене: Книжарница Colibri, ул. „Иван Вазов“ 36Чете: Анна Ангелова9. Европейска комисияЗаглавие: Медицински романАвтор: Рику КорхоненПревод: Максим СтоевИздателство: БалканиГодина на издаване: 2012Място на четене: Dada Culture Bar, ул. \"Георги Бенковски\" 10Чете: Бойко Кръстанов10. Френски културен институтЗаглавие: Последният пазител на Елис АйлъндАвтор: Гаел ЖосПревод: Красимир ПетровИздателство: Колибри Година на издаване: 2018Място на четене: Студентски дом, зала \"Камерна\", пл. \"Народно събрание\" 10Чете: Ина Добрева11. Гьоте-институтЗаглавие: Краят на самотатаАвтор: Бенедикт УелсПревод: Величка СтефановаИздателство: КолибриГодина на издаване: 2018Място на четене: Студентски дом, зала \"Галерия\", пл. \"Народно събрание\" 10Чете: Марий Росен12. Посолство на ИрландияЗаглавие: Литературен обяд и други разказиАвтор: Ейлиш ни ГуивнаПревод: Димитър КамбуровИздателство: ICUГодина на издаване: 2019Място на четене: The Friendly Bear, ул. \"Славянска\" 23Чете: Петя Миладинова13. Италиански културен институтЗаглавие: Второ лятоАвтор: Кристина Касар-СкалияПревод: Наташа Величкова-ПетроваИздателство: Изток-ЗападГодина на издаване: 2018Място на четене: Университетска библиотека \"Св. Климент Охридски\"читалня „Акад. Стоян Аргиров”Чете: Ива Дойчинова14. Полски институтЗаглавие: Седмият ангелАвтор: Збигнев ХербертПревод: Здравко КисьовИздателство: Издателство за поезия ДАГодина на издаване: 2019Място на четене: Галерия Арт-36, ул. \"Славянска\" 40Четат: Маргарита Хлебарова, Роман Кисьов15. Посолство на РумънияЗаглавие: Паякът в ранатаАвтор: Матей ВишниекПревод: Лора НенковскаИздателство: Панорама плюсГодина на издаване: 2012Място на четене: Учебен център Respect, ул. \"Славянска\" 24Чете: Лора Ненковска16. Културно-информационен център на Република Северна МакедонияКнига: Еретични писма или Намирайки небесата, които сияят в червеноАвтор: Стефан МарковскиПревод: Мариян ПетровИздателство: ИзидаГодина на издаване: 2019Място на четене: Студентски дом, репетиционна зала, пл. \"Народно събрание\" 10Четат: Гьорги Георгиев – Антика, Игор Дамянов17. Посолство на Словашката република в СофияЗаглавие: Затвори очички. Стихове за деца, че и приказкиАвтор: Томаш ЯновицПревод: Димитър СтефановИздателство: Литературен информационен център – Братислава и изд. ХайниГодина на издаване: 2017Място на четене: Учебен център Respect, класна стая, ул. \"Славянска\" 24Чете: Асен Милчев18. Посолство на ШвецияЗаглавие: Нашата историяАвтор: Мартина ХагПревод: Меглена БоденскаИздателство: ЕраГодина на издаване: 2017Място на четене: Галерия \"Райко Алексиев\", ул. \"Г. С. Раковски\" 125Чете: Меглена Боденска19. Чешки центърЗаглавие: ЕзеротоАвтор: Бианка БеловаПревод: Васил СамоковлиевИздателство: ИзидаГодина на издаване: 2018Място на четене: Студентски дом, централно фоайе, пл. \"Народно събрание\" 10Чете: Руси ЧаневАктуална информация ще бъде публикувана на: / и във  на събитието.", "date": "2019.05.07", "title": "Нощ на литературата 2019: Вижте местата за четене в София"}
{"url": "https://offnews.bg/futbol/v-ispania-hvarliha-oko-na-half-na-tcska-702701.html", "text": "Испански агент е харесал изявите на халфа на ЦСКА Кристиян Малинов. Мениджърът е проследил от трибуните двубоя с Черно море на \"Тича\", завършил с победа 3:1 за \"армейците\".Именно Малинов е грабнал окото, а от варненци се е понравил крилото Мартин Минчев, който е в плановете за лятна селекция на ЦСКА. Въпросният агент има австралийски корени, като работи основно за английски клубове. Той има добри контакти и с популярен български мениджър, както и с испанските Хетафе и Алавес, пише \"Тема спорт\".В момента Хетафе прави невероятен сезон, като се движи 4-и в Ла Лига и е на крачка от историческо участие в групите на Шампионската лига, ако запази позицията си. Алавес също прави добър сезон, като в момента заема 10-о място в елита.Преди време Малинов беше в полезрението на Аустрия Виена, но тогава не се стигна до трансфер. 25-годишният халф неведнъж е признавал, че вече мисли за трансфер в чужбина, но досега не е имало достатъчно добра оферта за него. Кристиян е част от ЦСКА вече 3 сезона, в които натрупа 75 мача и 4 гола в елита.", "date": "2019.05.07", "title": "В Испания хвърлиха око на халф на ЦСКА"}
{"url": "https://offnews.bg/zvezdi/lejdi-gaga-se-sableche-na-blagotvoritelen-bal-702712.html", "text": "Лейди Гага предизвика еуфория на благотворителния бал на Музея Метрополитън в Ню Йорк, чрез който се събират средства за Института за костюми към музея.Преди бала, поканените звездите, дефилират по червения килим на музея в Ню Йорк, показвайки впечатляващи тоалети.Лейди Гага обра овациите, като се появи с пищна рокля-наметало с качулка в цвят фуксия, дело на американския дизайнер Брендън Максуел. Пред очите на фотографите певицата свали роклята и отдолу се появи впечатляваща черна рокля на същия дизайнер, с която Лейди Гага парадира известно време, държейки и черен чадър.После тя свали черната рокля и отдолу се показа розова сексапилна рокля с тънки презрамки. Последва махане на още един пласт и Гага остана по черен сутиен, черни бикини и мрежест чорапогащник, позирайки провокативно на стъпалата пред музея.Към тоалета имаше и необичаен аксесоар - розова малка каручка с прозрачни кутии за шапки с две розови шапки в тях. Певицата беше и с огромни златно-черни изкуствени мигли и с руса перука каре с бретон с тук-там навързани на панделки кичури.Мотото на благотворителната инициатива тази година беше \"Камп - бележки за модата\". То бе вдъхновено от есето \"Бележки за камп\" от 1964 г. на Сюзан Зонтаг, в което тя описва стила в модата камп. В това есе тя твърди, че за този моден феномен не трябва да се говори и че \"ако някой говори за него, това означава да го предаде\".", "date": "2019.05.07", "title": "Лейди Гага се съблече на благотворителен бал"}
{"url": "https://offnews.bg/obshtestvo/papa-frantcisk-kam-borisov-ostanah-mnogo-dovolen-zashtoto-ste-edin-z-702704.html", "text": "„Останах много доволен, защото сте един здрав народ. Благодаря ви, че се стремите да поддържате добри отношения със съседните страни, да изграждате мир, мостове“, каза Негово Светейшество на министър-председателя Бойко Борисов, който го изпрати на летище София.Светия Отец беше на Апостолическо пътуване в България между 5 и 7 май. Днес то ще продължи в Република Северна Македония.Премиерът Бойко Борисов благодари на Негово Светейшество папа Франциск за това, че посети страната ни и подчерта, че България ще продължава да работи за мир в региона.„Продължавайте да изграждате мир, сейте добро“. С тези думи завърши срещата между Негово Светейшество папа Франциск и министър-председателя Бойко Борисов.", "date": "2019.05.07", "title": "Папа Франциск към Борисов: Останах много доволен, защото сте един здрав народ"}
{"url": "https://offnews.bg/obshtestvo/na-pokriv-v-stolichnia-kvartal-lozenetc-kashta-s-dvor-hrasti-i-darve-702706.html", "text": "Къща с двор, асансьор, озеленяване и всички екстри, но построена върху покрив на жилищна кооперация. Този невероятен случай разказа и показа Нова телевизия.Архитектурното чудо се намира в столичния квартал “Лозенец” на ул. „Минзухар”.Собствениците живеят на последния, седми етаж, и са си направили асансьор, за да могат лесно да излизат на покрива.От Нова телевизия заснеха покривното имение с дрон. На кадрите се вижда, че къщата е направена като вила, с озеленяване, климатици, соларни панели, има дори и дръвчета.Илона Ангелова е собственичка на къщата и на апартамента, който се намира под нея. Тя е лекар по професия. По думите й е наследила имота и не знае дали има документи.От община \"Лозенец\" са изненадани.По думите му ДНСК е сезирана.Според Дреков към момента не е подаван сигнал и никой не е сигнализирал за нередност.", "date": "2019.05.07", "title": "На покрив в столичния квартал Лозенец: Къща с двор, храсти и дървета"}
{"url": "https://offnews.bg/temida/shte-vodi-li-kampania-ivancheva-ot-kiliata-sadat-reshava-utre-702711.html", "text": "Апелативният спецсъд решава утре дали осъдените за подкуп на първа инстанция Десислава Иванчева и Биляна Петрова да излязат от килиите. Те бяха  на 15 април, след като съдия Иво Хинов обяви, че има опасност двете осъдени да се укрият, тъй като \"се ползват от подкрепа от определени части от обществото\", които може да им помогнат да избягат от правосъдието. Заради присъдите от 20 и 15 години съответно за Иванчева и Петрова, те бяха откарани в Сливенския затвор. Иванчева е независим кандидат за евродепутат и - ако мярката й за неотклонение не бъде променена, ще трябва да води кампанията за вота на 26 май от килията. До 15 май тя е в МВР-болница, а на 25 април от Районния съд в столицата, където бе призована по дело за ПТП. Биляна Петрова е в арест в София, където - според обявеното от съпруга й във фейсбук, условията са ужасни, а тя е лошо психическо и физическо състояние. Във вторник ще пуснем молба да я преместят в болницата към затвора, обяснява Ясен Петров. ", "date": "2019.05.07", "title": "Ще води ли кампания Иванчева от килията - съдът решава утре"}
{"url": "https://offnews.bg/politika/rali-sastezateliat-ot-bsp-krum-donchev-balgaria-e-miastoto-za-novia-z-702715.html", "text": "Следвайки логиката на инвестиционните процеси в автомобилния сектор, България би била най-логичната дестинация за откриването на нов завод за автомобили на територията на Европейския съюз, смята кандидатът на БСП за евродепутат и един от най-обичаните автомобилни състезатели у нас Крум Дончев. През последните месеци най-големият световен производител на коли - германският \"Фолксваген\" оглежда терени, на които да изгради нов завод в региона. В момента изборът е сведен до три държави - Сърбия, Турция и България.Според него причините затова са, че имаме относително стабилна макроикономическа рамка, ниско заплащане на труда спрямо съседните държави, макар и с по-високи нива на безработица от Румъния, Унгария, Чехия и Полша, което предполага обезпечаването на човешкия ресурс за даденото производство.Рали състезателят смята, че предимствата на България са изключително благоприятното географско положение на страната, което дава бърз и лесен достъп до пазарите от Западна, Централна Европа и Азия.До колко обаче тази сделка защитава бъдещето на българския работник и българската икономика като цяло или ще се наложи България да инвестира средства, за да отговори на високите стандарти зададени от инвеститора е отделен въпрос, по който Крум Дончев поясни, че ще е изключително голямо предизвикателство да се адаптира транспортната инфраструктура спрямо нуждите и изискванията на инвеститорите.Кандидатът за евродепутат сподели също така, че за осъществяването на толкова мащабен проект в България е от изключителна важност да се задържи активното, младо българско население, което е така необходимо именно за привличането на подобни сериозни инвестиции. Това от своя страна би довело до успешно развитие на транспортнатаиндустрия, която генерира 17% от БВП на страната.От БСП са за една единна, равнопоставена политика, която да насърчава младите хора и да доведе до стабилизиране и възход на нацията като цяло, за да може да се достигнат развитите икономически държави.За просъществуването на автомобилното производство в България са необходими инвестиции със справедливо заплащане към хората. Колкото до финалното решение дали този мащабен проект ще се осъществи в България, важен фактор може да се окаже стремежът на БСП за излизане от демографската криза, чиято основа е разработена в платформата „Визия за България”, заявява Крум Дончев. ", "date": "2019.05.07", "title": "Рали състезателят от БСП Крум Дончев: България е мястото за новия завод за автомобили"}
{"url": "https://offnews.bg/kultura/posledni-novini-za-kontcerta-na-watain-v-sofia-702716.html", "text": "Концертът на Watain e тази днес, 7 май, от 19:00 часа в столичния клуб Mixtape 5.Вечерта ще протече при следната програма: 18:00 часа – Врати20:30 часа – WatainОт BGTSC напомнят, че обща цел е по време на събитието да няма инциденти, а само положителни емоции. За това е необходимо всички желаещи да посетят концерта да спазват неговите правила.Билети за събитието се продават онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.*Клубът не работи с резервации**Политика за достъп на непълнолетни:  ***Гардероб - пътване за употреба:  Организаторите препоръчват навременното закупуване на билети и спазването на реда в клуба.", "date": "2019.05.07", "title": "Последни новини за концерта на Watain в София"}
{"url": "https://offnews.bg/obshtestvo/12-chasa-bez-voda-v-chast-ot-malinova-dolina-702684.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Реконструкция на уличен водопровод на бул. „Св. Климент Охридски“ в кв. „Малинова долина“ налага спиране на водоподаването от 09:00 до 21:00 часа на бул. „Св. Климент Охридски“, ул. \"Георги Кьосеиванов“, ул. 7,  ул. „Стоимен Сарафов“, бул. „Св. Климент Охридски“ от №86 до №128; от №61К до №105. ", "date": "2019.05.07", "title": "12 часа без вода в част от Малинова долина"}
{"url": "https://offnews.bg/politika/bsp-podpisva-s-12-organizatcii-za-evroizborite-702718.html", "text": "БСП подписва споразумение за взаимодействие и подкрепа за Европейските избори  с 12 партии и граждански организации. Това са Движение за радикална промяна - Българската пролет; Българска земеделска партия; Общонароден комитет за защита на националните интереси; Съюз на пенсионерите - 2004; Национален синдикат \"Защита\"; Европейска сигурност и интеграция; ПП Подем; Съвет на европейската научна и културна общност; Партия на българските комунисти; Отечествен съюз; Български антифашистки съюз; Демократичен съюз на жените. Споразумението ще бъде подписано утре в зала \"Сердика\" на Гранд хотел \"София\" в 11 часа, уточняват от БСП. ", "date": "2019.05.07", "title": "БСП подписва с 12 организации за евроизборите"}
{"url": "https://offnews.bg/obshtestvo/stud-viatar-i-pochti-zimni-temperaturi-dnes-702699.html", "text": "Днес времето ще е ветровито, със значителна облачност. На места ще превали, но валежите ще са слаби, показва прогнозата за времето на НИМХ.Минималните температури ще са между 5 и 10 градуса, по Черноморието - 11-13 градуса, максималните в Северна България и по високите полета на Западна България ще са между 9 и 14 градуса.В останалата част от страната температурите ще са от 13 до 18 градуса, показват данните на метеоролозите..Над планините ще има значителна облачност и ще превалява предимно сняг. Ще духа силен северозападен вятър. Температурите ще се понижат, максималната на 1200 метра ще е около 3 градуса, на 2000 метра - около минус 3 градуса.", "date": "2019.05.07", "title": "Студ, вятър и почти зимни температури днес"}
{"url": "https://offnews.bg/obshtestvo/sv-akakij-bil-stotnik-zaginal-zaradi-viarata-si-702681.html", "text": "Християните почитат днес свети Акакий Серски. Той бил роден в Кападокия, воин със звание стотник и служил в мартисийския полк под командването на воеводата Фирм. По това време цар Максимиан заповядал да бъдат издирвани християни не само в градовете, но и сред воините; и ако сред тях имало някой да вярва в Христа, той трябвало да бъде предаден на съд и мъчения; ако пък не се подчинявал на царския указ, трябвало да бъде предаден на смърт.Заради това разпореждане воеводата призовавал при себе си всеки воин и го разпитвал каква е вярата му: и ако някой от воините му вярвал в Христа, той по всякакъв начин - и с ласкателства, и със заплахи - го принуждавал към идолопоклонство.Когато Фирм призовал при себе си стотника Акакий, той открито казал: Сред християни съм роден и християнин ще остана; свидетел за това нека ми бъде Сам Господ Иисус Христос; не само баща ми и майка ми, но и моите деди и прадеди са били християни, затова християнин ще остана и аз.След тия думи на светеца, Фирм започнал да го увещава към идолопоклонство с ласки и със заплахи; три пъти той го призовавал при себе си и го уговарял да изпълни царската наредба. Обаче като видял, че Акакий остава непреклонен, Фирм заповядал да го оковат и отпратят при военачалника Вивиан. Той пък го предупредил, че го очакват много мъчения, ако не се отрече от християнската вяра.Най-благоразумното и богоугодно дело е да не оставям вярата в истинския Бог, моя Създател, по волята на Когото съществувам до ден-днешен, отговорил Акакий.Тогава военачалникът, разгневен, заповядал да вържат светеца гол за четири стълба и да го бият без милост със сурови волски жили отначало по гърба, а после и по корема. Дълго изтезавали така мъченика и воините, които го мъчили, се сменяли няколко пъти, а земята се обагрила с кръв. Военачалникът заповядал да го бият и по устата с оловни дъски. Докато мъчителите обезобразявали прекрасните страни на светеца, военачалникът му говорел: Принеси жертва на боговете и ще се избавиш от още по-страшни мъчения, приготвени за тебе. Светецът му отговорил: За предстоящите мъчения мисля толкова малко, колкото и за тези, които вече изтърпях.След това военачалникът заповядал да затворят мъченика в тъмницата на град Перинт, в Тракия. Тук той останал седем дни.Докато Акакий се намирал в тъмницата, военачалникът Вивиан получил послание от тракийския управител Флакин; в него на Вивиан се нареждало да иде във Византия заедно с всички затворници. Военачалникът веднага тръгнал на път, а с него и Акакий с няколко затворници за други престъпления. Светият мъченик изнемогвал по пътя от раните, от железните окови, от глад и жажда, а също и от продължителното и бързо пътуване, още повече че съпровождащите го войници често го биели, принуждавайки го да върви по-бързо. При тия страдания светецът не се надявал да остане жив и мислел, че иде краят му; затова дълго молел стражарите да спрат за малко, за да се помоли на Бога; но молбата му не била изпълнена.Когато настъпила нощта, пътниците спрели да пренощуват в едно близко село. На другата сутрин всички тръгнали на път. В тоя ден вървели много бързо и до вечерта стигнали във Византия.Всички били затворени в тъмницата. А свети Акакий по разпореждане на началника бил затворен отделно от другите, окован с железни окови и стегнат с дървени пранги; никого не пускали да беседва с него, нито пък му давали да пие и да яде, защото мъчителите искали с глад, жажда и тежки страдания да го накарат да се отрече от Христа и да изпълни тяхната заповед - да се поклони на идолите; а другите затворници пък били оставени във външното отделение на тъмницата.Военачалникът Вивиан като не знаел какво да прави с него, решил да го прати при пристигналия по това време във Византия управител. Той заповядал да затворят мъченика в тъмница, но без окови, защото жена му била християнка и с много сълзи го убедила да не мъчи дълго християните, довеждани при него на разпит, а по-скоро да ги предава на смърт, щом като не може да ги освободи.След пет дни той извикал мъченика при себе си. Като разбрал, че по никой начин не може да отвърне свети Акакий от изповядването на Христовото име, управителят заповядал да му бъде отсечена главата извън града.", "date": "2019.05.07", "title": "Св. Акакий бил стотник, загинал заради вярата си"}
{"url": "https://offnews.bg/obshtestvo/ot-dnes-zapochva-izchisliavaneto-na-pensiite-po-dvete-metodiki-702713.html", "text": "От 7 май започват изчисленията на пенсиите по двете методики. Официално влизат промените в Закона за социалното осигуряване и бъдещите пенсионери вече имат право на избор кои години от осигурителния им стаж да бъдат вземани предвид.До 4 ноември хората, на които пенсии вече са им отпуснати след 1 януари 2019 г., могат с молба да поискат преизчисление и по старата формула, за да преценят дали не са били ощетени. Около 4000 души са в тази ситуация. Всеки ще получи по-благоприятното за него, уверява НОИ.Възможността за двукратно пресмятане на пенсията ще съществува до края на 2022 г. До нея се стигна след като с промяна в законодателството се реши режимът за пенсиониране да се облекчи от 1 януари 2019 г. като се взема предвид само осигурителния стаж след 1 януари 2000 г., за който в НОИ има информация. Идеята беше хората да не търсят документи за стаж от предходни години, което ги затруднява заради прекратяването на голям брой предприятия. Впоследствие обаче се оказа, че новата формула ощетява около 35% от кандидат-пенсионерите и се наложи Народното събрание спешно да връща и стария метод.В събота влязоха в сила обнародваните в Държавен вестник промени в Кодекса за социално осигуряване. Те дават право на хората да избират по коя методика да се изчислява индивидуалният им коефициент и съответно размерът на пенсията.Мобилни екипи на Териториалните поделения на НОИ от днес ще консултират кандидатите за пенсиониране в изнесени приемни за избор на по-благоприятен прогнозен индивидуален коефициент. Това каза директорът на ТП на НОИ - Пловдив Розалия Джинева за БТА.Ангажиментът на специалистите е във връзка с промяната в Кодекса за социално осигуряване /КСО/, чиято цел е да отговори на определени обществени и социални очаквания с един гратисен период до края на 2022 година, през който ще се избира и ще се изплаща по-високата сума, припомни Джинева.По думите ѝ гражданите, които имат право да се пенсионират по възраст и осигурителен стаж през следващите 4 години, ще избират по кой начин да направят това - дали чрез стария метод с три годишна база - период преди 1997 година или с целия доход след 2000 година. За да дадем възможност на гражданите да направят преценка кой от двата метода да изберат, мобилни екипи на НОИ ще консултират кандидатите за пенсиониране, като там, където институтът няма свои поделения, това ще става съвместно с общинските администрации. Те ще изчисляват на място прогнозния размер на пенсиите и по двата варианта, а хората ще трябва да направят своя избор при подаване на заявление за пенсиониране, уточни експертът.Всички, на които е нужна консултация могат да се запишат или да дойдат на място за срещите, определени по предварителен график за всяка община, каза още директорът на пловдивското поделение на НОИ. На място, в реално време, с помощта на съответните технически средства, специалистите на НОИ ще изчисляват бъдещите пенсии.Единственото, което е необходимо, допълва Джинева, е хората да носят документи за самоличност, документите си за стаж или поне да могат да го посочат вярно, както и необходимият документ за тригодишната база преди 1997 година, ако искат да направят сравнението. Тези, които вече са си подали заявление за пенсиониране след 1 януари 2019 година имат на разположение шест месеца, считано от 4 май, през което време да им се направи преценка за по-благоприятен вариант. Може да се преразгледа и вече отпусната пенсия от началото на годината и пенсионерът да пристъпи към избор на по-благоприятния вариант.", "date": "2019.05.07", "title": "От днес започва изчисляването на пенсиите по двете методики"}
{"url": "https://offnews.bg/futbol/stanimir-stoilov-otkazal-da-vodi-natcionalnia-ni-otbor-702700.html", "text": "Станимир Стоилов е отказал да поеме националния отбор на България. Преди няколко дни той е получил покана от президента на БФС Борислав Михайлов да наследи Петър Хубчев на овакантения пост. Мъри обаче е отхвърлил предложението с мотива, че плановете му са свързани с работа в чужбина, информира \"Тема Спорт\".Преди малко повече от месец той отказа да поеме и Левски със същата причина. Така фаворит за национален селекционер остава Красимир Балъков. Назначението му трябва да бъде обявено най-късно до седмица, а договорът да влезе в сила от 1 юни.Дебютът му ще бъде на 7 юни при гостуването на Чехия от евроквалификациите, а само три дни по-късно приемаме Косово. В първите си два мача от квалификациите \"лъвовете\" направиха равенства 1:1 с Черна гора в София и 1:1 с Косово в Прищина.", "date": "2019.05.07", "title": "Станимир Стоилов отказал да води националния ни отбор"}
{"url": "https://offnews.bg/futbol/milan-zaprilicha-na-razpasana-komanda-702705.html", "text": "Италианският гранд Милан се намира в тежка ситуация не само с резултатите, но и с дисциплината в отбора.Това си пролича в снощния мач с Болоня от 35-ия кръг, когато 24-годишният френски полузащитник Тиемуе Бакайоко публично унижи треньора Дженаро Гатузо. Французинът беше оставен на резервната скамейка като наказание за едночасовото му закъснение за тренировка в миналата сряда.На негово място на терена от първата минута излезе Лукас Билия, който обаче се контузи в средата на първото полувреме. Гатузо каза на Бакайоко да се подготви да влезе, но в отговор чу нецензурен израз. В крайна сметка той така и не влезе в игра, а след мача Гатузо заяви, че ще си поговори с Бакайоко, но със съвсем друг тон.С поведението си в последната седмица футболистът, който играе под наем в Милан, намали до минимум шансовете да бъде активирана клаузата за откупуването му срещу 35 милиона евро и по всяка вероятност от лондонския клуб ще му търсят друг вариант за преотстъпване.Иначе Милан спечели с 2:1 и събра 59 точки, като върви пети в класирането и е на 3 от заветното четвърто място, което дава право на участие в Шампионската лига.", "date": "2019.05.07", "title": "Милан заприлича на разпасана команда"}
{"url": "https://offnews.bg/sviat/noshten-miting-v-istanbul-v-podkrepa-na-opozitciata-702697.html", "text": "Решението на Висшия изборен съвет в Турция да касира изборите в Истанбул извади хиляди хора късно вечерта в понеделник от домовете им, те се събраха в градски парк, за да подкрепят избрания с гласовете на опозицията кмет Екрем Имамоглу.Той призова за нощния митинг, докато очакваше окончателното решение за съдбата на вота. В 22,30 ч. в парка „Долината на живота“ в истанбулски квартал Имамоглу се обърна към многохилядното множество с емоционална реч, в която осъди скандалното решение за анулирането на вота и увери, че победата му ще се повтори отново на 23 юни, пише всекидневникът „Сьозджу“ , който е едно от малкото опозиционни издания в Турция.Имамоглу се усъмни в мотива за решението, което членовете на Висшия изборен съвет са взели на базата на възраженията срещу съставите на секционните комисии и подчерта, че същите хора са работили и за президентските избори, и за конституционния референдум. „Излиза, че и конституцията, и президентският вот са фалшиви. Сега ви казвам – пътят ни е дълъг, вълнуваме се много, но имаме младеж, която вярва в демокрацията и е жадна за справедливост. Никой не може да попречи на този народ. Онези, които вземат решенията в тази страна, могат да бъдат премахнати или дори предадени. Но ние в никакъв случай няма да се откажем, знам, че по този път няма да бъда сам, с мен ще бъдат 16 милиона“, заяви Имамоглу.Той предположи, че решението за касирането на вота е взето с идеята през предстоящите 45 дни да се отвлече вниманието от икономическия срив и така да се прикрият злоупотребите на властите. Избраният, но анулиран кмет на Голямата Истанбулска община заяви, че във вторник ще бъде в Анкара за среща с лидера и съпартийците си в Републиканската народна партия /РНП/, и ще вземе „най-правилното решение според Ататюрк и завещаните от него принципи“.Имамоглу посочи, че по време на кампанията медиите са изолирали и пренебрегнали опозицията. „Сигурно от 100 години не е имало такъв медиен позор, какъвто трябваше да преживеем. Използваха Анадолската агенция за собствения си интерес, безсрамните й ръководители не публикуваха данни за резултатите цели 12 часа“, каза той.„Мръсната игра, която изиграха с избраните на избори, беше одобрена от банда вътре във Висшия изборен съвет, която действаше по инструкции. Последната легитимна крепост на демокрацията – урната, беше ударена от това решение“, заяви говорителят на РНП Фаик Йозтрак след края на извънредното заседание в централата.Лидерката на Добрата партия /коалиционен партньор на РНП/ Мерал Акшенер също свика спешно заседание на ръководството и определи решението за новите избори като „цивилен преврат“. „Не забравяйте тази дата. На тази историческа дата бе погазена волята на нацията и демокрацията в Турция беше омърсена. Това е историческата дата, на която страната ни е унизена и опозорена пред света. Жертва на този цивилен преврат е волята на народа, без значение кой за коя партия е гласувал. Ние няма да мълчим пред лицето на този преврат срещу нашата демокрация“, заяви Акшенер пред журналисти. Тя допълни, че след консултации с коалиционния партньор ще информира за съвместните действия срещу „хората, които извършиха преврата“.Във вечерните часове след обявеното решение за новите избори в Истанбул мигновено тръгна интригата дали управляващата Партия на справедливостта и развитието отново ще посочи Бинали Йълдъръм като претендент за кметския пост. Пред журналисти партийният говорител Йомер Челик посочи, че „за вота на 23 юни няма да има радикална промяна“.", "date": "2019.05.07", "title": "Нощен митинг в Истанбул в подкрепа на опозицията"}
{"url": "https://offnews.bg/politika/mareshki-po-dobre-politcaj-vav-vsiako-selo-otkolkoto-samoleti-na-gra-702714.html", "text": "Лидерът на партия Воля Веселин Марешки се обяви срещу закупуването на американски изтребители за българската армия и определи подготвяната сделка за тях като грабителска. От Воля настояват с част от тези средства незабавно да се пристъпи към въвеждане на ред и спокойствие във всички населени места.", "date": "2019.05.07", "title": "Марешки: По-добре полицай във всяко село, отколкото самолети на Граф Игнатиево"}
{"url": "https://offnews.bg/kultura/the-chainsmokers-se-prisaediniavat-kam-mogashtata-banda-na-exit-702717.html", "text": "След световно признание, фестивалът EXIT стартира с The Cure впечатляващия списък с хедлайнери това лято и самите The Chainsmokers.Изключително популярните американски изпълнители представят най-новото си шоу на огромната гледка, която Петроварадинската крепост от 18-ти век представя на около 200 000 посетители, които всяко лято влизат през масивните ѝ порти. The Chainsmokers се присъединиха към звездния състав на тазгодишния EXIT фестивал, където освен The Cure ще има и десетки водещи рок, хип-хоп и електронни звезди като Carl Cox, DJ Snake, Greta Van Fleet, Skepta, Amelie Lens, Paul Kalkbrenner, Dimitri Vegas & Like Mike, Solomun, Charlotte de Witte, Desiigner, Sofi Tukker плюс още стотици от над 40 зони и сцени, поставени в крепостните стени.Верижното-хит-дуо достига своята колосална слава през последните няколко години с удар след удар. Те се радват на зашеметяващите 10 милиарда YouTube прегледи, 24 награди и 76 номинации, от Grammy и три статуетки на MTV с около седем Билборда на техните рафтове! Те успяха да постигнат всичко това не само с два студийни албума, но и с 34 сингъла, от които 19 имаха свои собствени видеоклипове. The Chainsmokers са начело на много от водещите световни музикални класации и са украсили кориците на най-популярните списания, сред които Los Angeles Times ги нарича \"най-големите американски поп звезди\". Друго доказателство за постиженията им е дуетът с Coldplay, с който отбелязаха един от най-големите хитове на десетилетието \"Something Just Like This\"! Мнозина предричат, че третият им албум, който ще бъде издаден тази година, допълнително ще заздрави водещите им позиции в световната музикална индустрия!Неуморимният тандем се състои от Alex Pall и Drew Taggart. Те стартират през 2012 г. в Ню Йорк, правейки ремикси за инди-групи. Впускат се успешно на американската танцова сцена, когато започват да издават свои собствени сингли през 2013-та година. Първият им мултиплатинен сингъл и Топ 10 хит идва с \"Roses\", последван следващата година с \"Don't Let Me Down\", който завладя цялата планета и им донесе първата им Grammy! Следват изпълнения на най-големите фестивали и десетки нови хитове, сред които седемкратният платинен хит \"Closer\", също рекордьор като най-дългата песен номер едно през 2016 г. Дебютният им албум \"Memories .. \"Do Not Open\" ги постави на първото място в класациите на албумите, а сред песните, включени в този албум, е двойният платинен номер \"Paris\", който скоро ще се превърне във филм.Тяхната песен \"Something Just Like This\", записана с една от най-големите групи в съвременната музикална история, Coldplay, е най-дългата песен в танцовите класации, точно пред популярната \"Lean On\", подписана от друга звезда на тазгодишното издание на EXIT фестивала, DJ Snake!Неуморимният дует за трета поредна година е официално най-успешната dance сензация, постижение за което може да се похвали още един изпълнител - Lady Gaga. Предишната година им донесе пет Топ 10 сингъла, поставяйки The Chainsmokers пред имена от тежка категория, като David Guetta и Calvin Harris, които преди са били техни идоли. В годината, в която идва на Петроварадинската крепост, хитовият дует ще пусне третия си албум \"World War Joy\", чието заглавие вече подсказва числа, пълни с положителна енергия и които проправят път на сингъла \"Why Do You Love\", с участието на популярните момчета от 5 Seconds of Summer - песента достигна върха на чарта на iTunes само за 24 часа.EXIT фестивалът ще се проведе от 4-ти до 7-ми юли на Петроварадинската крепост в Нови Сад, Сърбия. Билетите за фестивала EXIT са достъпни на exitfest.org, а за тези, които желаят да ги съчетаят с настаняване и местен трансфер, има и пакети от € 145. Стандартното настаняване е във фестивалният лагер, разположен на градския плаж, а хотели могат да се резервират чрез официалната туристическа агенция на EXIT на .Любимото на EXIT групово предложение се завръща: приятели, които купуват четири билета, получават един билет като подарък! Офертата „4 + 1“ ще продължи, докато много ограничената бройка пакети бъдат разпродадени! Билетите EXIT в момента са 125 лв., което е 45% от пълната цена! Цените за първия фестивален ден, когато ще бъдат The Cure, са 59 лв. за общата входна площ и 88лв. за FAN PIT, а GOLD VIP за 4 юли е 210 лв. Билетите за фестивала EXIT са достъпни на exitfest.org и на bilet.bg, а за тези, които желаят да ги съчетаят с настаняване и местен трансфер, има и пакети от € 145. Стандартното настаняване е във фестивалният лагер, разположен на градския плаж, а хотели могат да се резервират чрез официалната туристическа агенция на EXIT на .Официален разпространител на билетите за EXIT FEST за България е www.bilet.bg.Можете да грабнете своите билети с няколко клика от тук: http://bit.do/EXIT2019", "date": "2019.05.07", "title": "The Chainsmokers се присъединяват към могъщата банда на EXIT"}
{"url": "https://offnews.bg/medii/slavi-sliza-ot-efir-702696.html", "text": "Водещият заяви, че договорът му с телевизията изтича през септември и като бъде включен отпускът на екипа, предаването всъщност ще бъде спряно на 31 юли.Той обясни, че с екипа на \"Шоуто на Слави\" не се чувствали като част от медийната среда и затова Слави решил да не подновява договора. Все още не е ясно дали водещият ще отиде в друга телевизия или ще спре да се занимава с медии. От известно време Трифонов дава заявки за включване към политиката, но до момента не го е правил активно.Как Слави обяви новината:", "date": "2019.05.07", "title": "Слави слиза от ефир"}
