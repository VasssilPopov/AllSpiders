{"url": "https://offnews.bg/futbol/vratariat-na-real-madrid-izpadna-v-shok-ot-informatcii-za-konte-i-mour-690772.html", "text": "Вратарят на Реал Мадрид Тибо Куртоа изпадна в шок от информациите, че президентът на \"белия балет\" Флорентино Перес гледа на Антонио Конте и Жозе Моуриньо като на евентуални бъдещи треньори на тима.Информацията се появи в \"Ел Паис\" и предизвика вълнения в редиците на мадридчани. Карим Бензема, Марсело и Серхио Рамос се обърнаха към агентите си за допълнителна информация, тъй като не са очаровани от перспективата някой от двамата да замени Юлен Лопетеги. Шокът за Куртоа обаче е най-голям.\"Не е за вярване. Аз съм работил и с двамата и се махнах от Челси, за да не ги срещам повече никога, а сега се обсъжда идването им в Реал\", коментирал с пребледнял вид Куртоа според \"Ел Паис\".Белгиецът изтъкнал, че не харесва двамата по няколко причини. На него му били омръзнали психологическите игри на Моуриньо, както и авторитаризма на Конте. Според Куртоа най-подходящ за Реал бил селекционерът на Белгия Роберто Мартинес, който имал качествата да се справи с предизвикателствата на \"Бернабеу\".", "date": "2018.10.26", "title": "Вратарят на Реал Мадрид изпадна в шок от информации за Конте и Моуриньо"}
{"url": "https://offnews.bg/protesti/peti-protest-s-iskane-za-ostavkata-na-simeonov-toaletna-hartia-letia-690773.html", "text": "Пета поредна вечер майки на деца с увреждания и граждани, които ги подкрепят, излязоха на протест с искане за оставка на вицепремиера Валери Симеонов.Протестът започна пред Министерския съвет и стигна до Раковски 134 - централата на НФСБ, партията на Валери Симеонов.Демонстрантите хвърляха ролки тоалетна хартия и яйца по централата на НФСБ и скандираха \"Оставка\".Майките на деца с увреждания ще продължат с протестa си и с палатковия лагер, въпреки че днес депутатите, за които настояваха - за хората с увреждания и за личната помощ.Протестите продължават до окончателното приемане на двата законопроекта, обясни по-рано днес пред журналисти в парламента Мая Стоицова, една от протестиращите майки.Продължаваме и с протеста за оставката на Валери Симеонов. Всички се убедихте, че издържаме на всякакви условия. Ще бъдем на улицата всеки ден, през деня - в палатката, а вечер - на улицата, каза Стоицова.", "date": "2018.10.26", "title": "Пети протест с искане за оставката на Симеонов, тоалетна хартия летя по централата на НФСБ"}
{"url": "https://offnews.bg/futbol/bezmilosten-levski-razgromi-vereia-video-690776.html", "text": "Левски отнесе Верея с респектиращото 7:0 в двубой от 13-ия кръг на Първа лига, игран на стадион \"Георги Аспарухов\".Футболистите на треньора Славиша Стоянович не проявиха милост и зарадваха всичките 10 000 зрители по трибуните с атрактивни отигравания, много голове и още толкова пропуски.Тон за победата даде португалецът Нуно Рейш, който беляза първия си мач като титуляр с красиво попадение. След него десетия си гол за сезона вкара Слави Костов, а пък Давиде Мариани се разписа от дузпа, заради която гостите останаха с човек по-малко.След паузата, селекцията на Небойша Миличич се брани храбро, но допусна още четири попадения в своята мрежа. От численото неравенство се възползваха Костов и Мариани, блеснали с по нов гол в своя актив.Шанс да запишат името си в дългия списък с голмайстори имаха и нетрадиционните на пръв поглед голмайстори Хали Тиам и Холмар Ейолфсон.Така Левски оглави класирането на първенството с актив от 31 точки, с 2 повече от Лудогорец, който в неделя гостува на Септември. Верея пък копае дъното с 4 пункта.", "date": "2018.10.26", "title": "Безмилостен Левски разгроми Верея (видео)"}
{"url": "https://offnews.bg/sviat/56-godishen-mazh-e-osnovniat-zapodozrian-za-izprashtaneto-na-paketi-s-690774.html", "text": "56-годишният американец Сийзър Сайок е основният заподозрян за изпращането на пакети с бомби до видни демократи и противници на президента Доналд Тръмп.Мъжът е идентифициран с ДНК доказателства и е задържан днес във Флорида.Би Би Си съобщава, че Сийзър Сайок е поддръжник на Републиканската партия.От 1991 година насам той има проблеми със закона - арестуван е за кражби, притежание на наркотици и мошеничество.През 2002 г. е задържан във Флорида за заплахи, че ще направи и взриви бомба.Броят на пакетите с бомби, изпратени през последните дни в САЩ до видни демократи и противници на Тръмп, достигна днес 12.По-рано днес министърът на вътрешната сигурност Кирстен Нилсен каза, че поне някои от пакетите са изпратени от Флорида.Затова и разследването е съсредоточено към център за преразпределение на пощенски пратки в района на Маями.", "date": "2018.10.26", "title": "56-годишен мъж е основният заподозрян за изпращането на пакети с бомби в САЩ"}
{"url": "https://offnews.bg/politika/tcvetanov-simeonov-vinagi-e-rabotil-za-reshavane-na-problemite-na-hor-690777.html", "text": "В действията си вицепремиерът Валери Симеонов винаги е защитавал обществения интерес и решаване проблемите на хората с увреждания с увеличаването на средствата, които трябва да бъдат заделени от държавата, заяви пред БНТ председателят на парламентарната група на ГЕРБ Цветан Цветанов.Изказването на Сименов, че Законът за хората с уврежданияЦветанов коментира така:\"Това са думи, които не би трябвало да излизат от човек, който заема подобна позиция\".След критичната оценка на думите на вицепремиера обаче председателят на парламентарната група на ГЕРБ добави:\"Имаше извинения, има разговори, които са водени между всички участници в коалиционния съвет. И, разбира се, ние сме отправили съответните си забележки и призив да не правим подобни изказвания. Защото ако погледнем действията, дори и на вицепремиера Валери Симеонов, мога да кажа, че в действията си той винаги е защитавал обществения интерес и решаване проблемите на хората с увреждания с увеличаването на средствата, които трябва да бъдат заделени от държавата, с въпросните 150 милиона лева. И да може действително да се приемат закони, които да съответстват на обществената подкрепа.\"Аз не смятам, че има криза, която да е неизпълнение на ангажименти в управленска програма, ангажименти, които са свързани с коалиционното ни споразумение. И това е повече едно преекспониране от тези, които са се забързали да идват на власт, без обаче да предлагат алтернатива и без да имат необходимата обществена подкрепа, каза още в студиото на \"Панорама\" Цветан Цветанов.", "date": "2018.10.26", "title": "Цветанов: Симеонов винаги е работил за решаване на проблемите на хората с увреждания"}
{"url": "https://offnews.bg/protesti/nad-200-dushi-na-protest-vav-veliko-tarnovo-sreshtu-poskapvaneto-na-go-690771.html", "text": "Над 200 души излязоха тази вечер във Велико Търново на протест срещу поскъпването на горивата, съобщава БНР.Демонстрантите се аргументираха, че във Велико Търново дизелът и бензинът се продават с 30 стотинки по-скъпо, отколкото в околните градове.Протестиращите се събраха на пътен възел \"Качица\" - едно от ключовите кръстовища в града.Пред репортерите те заявиха, че са се организирали спонтанно - в социалните мрежи.Демонстрантите инициираха и \"подписка срещу монополното определяне на цената на горивата\".", "date": "2018.10.26", "title": "Над 200 души на протест във Велико Търново срещу поскъпването на горивата"}
{"url": "https://offnews.bg/kultura/shtastlivetc-ot-publikata-shte-vzeme-uchastie-v-shouto-na-enrike-igles-690765.html", "text": "Най-запалените фенове на Енрике Иглесиас ще получат уникалната възможност буквално да се докоснат до суперзвездата в дългоочакваното му шоу All The Hits Live на 6 ноември в Арена Армеец по повод 13-тия рожден ден на радио Energy - един от тях ще има шанса да бъде избран лично от Енрике да излезе заедно с него на сцената.Както е известно, във всеки свой концерт латино идолът има традицията да ощастливява по този начин един от най-близо намиращите се негови почитатели във фен зоната на терен. Този път изпълнителят на “Hero” отправя следното предизвикателство към почитателите си: да изработят най-красивия и оригинален плакат, да го вдигнат във въздуха и да привлекат вниманието на звездата чрез възгласи. Късметлията, чието творение най-много допадне на Енрике като послание и изпълнение, ще бъде избраният да излезе с него на сцената.За да ги види добре Енрике, феновете трябва да са локализирани на терен - тоест да са влезли в залата с билет за една от двете зони за правостоящи - Standing или VIP Standing. Те ще могат през цялото време да се намират в непосредствена близост до него и да комуникират с него, благодарение на оригиналната конструкция на сцената, базирана на концепцията за интимна близост с публиката. Ще го видим да пее и общува отблизо с феновете върху комплекс от две сцени (сцена А и сцена B) в двата края на терена, свързани посредством коридор. Любимецът на поп маниаците ще циркулира непрекъснато между двете сцени, заобиколен от присъстващите.Всички, които искат да се докоснат до явлението Енрике Иглесиас или да станат част от шоуто му, трябва да побързат и да закупят своите билети на терен още сега, защото те са почти на изчерпване, предупреждават от АРТ БГ. All The Hits Live е едно от най-бързо разпродаваните шоу-спектакли от подобен ранг в момента за цяла Европа.", "date": "2018.10.26", "title": "Щастливец от публиката ще вземе участие в шоуто на Енрике Иглесиас в София"}
{"url": "https://offnews.bg/politika/barekov-dava-simeonov-na-sada-v-strasburg-zaradi-izkazvaneto-za-majkit-690766.html", "text": "Евродепутатът Николай Бареков изпрати сигнал до Европейския съд за правата на човека в Страсбург, в който описва действията от последната седмица на вицепремиера Валери Симеонов и моли да бъде извършена надлежна проверка по случая, съобщават от партия \"Презареди БГ\".Документът е адресиран още до министър-председателя Бойко Борисов, главния прокурор Сотир Цацаров и до директора на Национална следствена служба Борислав Сарафов.След като в сигнала описва събитията у нас, Бареков констатира, че Валери Симеонов е нарушил редица национални, европейски и международни правни норми.„С изказването този представител на държава - членка на ЕС си позволи да погази основни демократични принципи и национални и международни документи, гарантиращи правата на човека. В това число: Всеобщата Декларация за правата на човека приета през 1948 г. от Общото Събрание на ООН; Конвенцията за правата на детето (1989); Международна конвенция за елиминиране на расовата дискриминация (1965); Конвенцията за елиминиране на всички форми на дискриминация срещу жени; Конвенцията срещу тормоз и други форми на жестокост, нечовешко или деградиращо отношение (1984); Конвенцията за правата на лицата с увреждания (2006) и други\", пише Бареков.От изложеното в сигнала става още ясно, че Валери Симеонов е нарушил и основни конституционни норми.„В своя чл. 6, ал. 1 Конституцията на Р България прогласява, че всички хора се раждат свободни и равни по достойнство и права. Не е допустимо ограничаването на права на основанията по чл. 6, ал. 2 от Конституцията. Сред тях е и личното положение. То се определя от физическите, психическите и интелектуалните специфики на отделния човек, в това число и на хората с увреждания. Като се изключи конституционно ограниченото активно и пасивно избирателно право (чл. 42, ал. 1 и чл. 65, ал. 1 от Конституцията), правата на тези лица са неограничими на основание на тяхното лично положение. В Чл. 29, ал. 1 пък изрично се отбелязва, че никой не може да бъде подлаган на мъчение, на жестоко, безчовечно или унижаващо отношение, както и на насилствена асимилация\", допълва още Бареков.Евродепутатът споделя в документа и основателни по думите му обществени съмнения за това, че на територията на Министерски съвет вицепремиерът внася и употребява психотропни и упойващи вещества.„Последователната неадекватност на Валери Симеонов създаде основателни съмнения у обществото и че лицето употребява психотропни вещества. Фактът, че част от неприсъщите за представител на държавата изказвания са направени в сградата на Министерски съвет на Р България поставя на дневен ред сред гражданите и въпросите дали се осъществява контрол на лицата, пристъпващи прага на сградата, внасят ли се незаконно наркотични вещества, кой и как извършва проверката\", се казва в сигнала.Според Бареков поведението на българския вицепремиер води и до основателни съмнения за това, че лицето следва идеите на евгениите, които налагат идеята за недопускане на раждане на поколения с аномалии, налагане на расова политика, целяща създаването на чиста раса и дискриминация на хора, родени с увреждания.", "date": "2018.10.26", "title": "Бареков дава Симеонов на съда в Страсбург заради изказването за майките"}
{"url": "https://offnews.bg/politika/karadaja-predsrochnite-izbori-sa-neizbezhni-690740.html", "text": "Предсрочните избори са неизбежни, коментира пред журналисти лидерът на ДПС Мустафа Карадайъ по време на заседанието на Централния съвет на движението, който се провежда в столичния хотел \"Рамада\".Управлението ерозира държавността, генерира криза и хаос. Основната отговорност за това е на ГЕРБ, обяви още Карадайъ.Управлението е вредно за страната. ДПС призовава всички национално отговорни партии да обединят усилията си да спасят демокрацията и държавността, добави още лидерът.По думите му важно е не кои ще управляват страната, а да има алтернативна форма на управление, не на личности.Скоро ДПС ще предприеме действия, които ще са \"видими и за тези, които година и половина не ни чуваха\", добави той. Заседанието на ДПС продължава. Очаква се то да вземе решение за среща с главния прокурор Сотир Цацаров на тема има ли план за нов възродителен процес в страната. Традиционно, почетният председател на движението Ахмед Доган не присъства на заседанието..", "date": "2018.10.26", "title": "Карадайъ: Предсрочните избори са неизбежни"}
{"url": "https://offnews.bg/politika/ninova-otreche-da-e-obsazhdala-obshta-upravlenska-programa-s-prezident-690762.html", "text": "\"Не сме обсъждали обща управленска програма с президента Румен Радев\", каза лидерът на БСП Корнелия Нинова, цитирана от \"Фокус\". Тя се срещна с държавния глава, за да обсъдят \"Визия за България\".Тя обясни, че срещата е била \"работна и впечатляваща\" и президентът е участвал в нея с петнадесет души- всички свои секретари, съветници, експерти.\"Разговорът беше много детайлен и по секторни политики, както с нашите експерти, така и с неговите. Минахме почти през всички сфери, отразени в нашата Визия, и имаме съвпадения на позиции\", заяви Нинова.Тя и Радев се обединили около \"идеята за връщането на ролята на държавата в ключови сектори от обществения живот\", като социалистите получили и препоръки.По думите на Нинова БСП е получила поздравление за това, че е предприела този разговор, че е предложила този подход към българското общество.Президентът заявил подкрепа и за предложението на левицата - всички заедно \"да работят за възстановяване на доверието в институциите, които не се ползват с такова, в момента, от българските граждани\".\"На трето място, единодушни сме, че цели системи се нуждаят от смяна на моделите, по които функционират. И двете страни изтъкнахме, че това е сферата на здравеопазването, образованието, на цялата система на социалната държава, която е нефункционираща в момента\", каза още тя. Нинова подчерта, че двете страни са останали отворени за следващи разговори. \"Изразявам, от името на нашия екип, изключително задоволство за работната среща. Много подготвена, като експертиза, с мнения от двете страни, с конкретни препоръки, които ние ще вземем предвид и очакваме следваща среща\", заяви тя. Тя обяви, че следващият разговор ще бъде, когато дискусията по Визията приключи в цялата страна и текстовете бъдат конкретизирани с предложения, които са получено  от цялото общество.От страна на БСП в дискусията са участвали зам.-председателите  Драгомир Стойнев, Крум Зарков, секретарят на групата Ирена Анастасова, депутатите проф. Георги Михайлов, Георги Гьоков, Любомир Бонев, Славчо Велков, членът на ИБ на БСП Атанас Зафиров, главният експерт в направеление \"Публични политики\" към НС на БСП Пламен Милев, Любомир Георгиев - ръководител на отдел \"Коалиционна политика\" на НС на БСП, Мадлен Стоянова - ръководител на сектор \"Връзки с гражданското общество\" на НС на БСП.От страна на президентството, в дискусията са участвали президентът Румен Радев, вицепрезидентът Илияна Йотова, Иво Христов - началник на кабинета на президента, Надя Младенова - началник на кабинета на вицепрезидента; Димитър Стоянов - главен секретар; Пламен Узунов - секретар по правни въпроси и антикорупция; Гълъб Донев - секретар по социални политики и здравеопазване; Юлияна Димитрова - секретар по икономика и инвестиции, Цвета Тимева - секретар по регионално развитие; Емилия Друмева - секретар по правни въпроси; Николай Копринков - съветник по вътрешна политика и гражданско общество; Валентина Танева - съветник по образование, наука и иновации; Илия Христозов - съветник по икономика и инвестиции; Ирина Николова Гъркова - съветник по духовност и култура; Стефан Янев - секретар по сигурнот и отбрана.", "date": "2018.10.26", "title": "Нинова отрече да е обсъждала обща управленска програма с президента"}
{"url": "https://offnews.bg/tehnologii/oranzhevi-tceni-na-smartfoni-tozi-uikend-sas-spetcialnite-oferti-na-vi-690767.html", "text": "Оранжевият уикенд на VIVACOM отново е тук. Той предлага възможността за покупка на смартфон от всеки ценови сегмент на промоционална цена. Офертите могат да бъдат намерени в магазинната мрежа и онлайн магазина от 26 до 29 октомври, като всяка от тях е в комбинация с тарифен план от SMART L+ до SMART U. Смартфонът Motorola E5 е с основна 13МP камера с бърз автофокус и селфи камера с 5MP. Това го превръща в идеално и бюджетно средство за запазване и споделяне на най-добрите моменти. Устройството е на цена от 3.98 лв. на месец.Батерия с капацитет 3000 mAh, зареждаща се за 15 минути чрез технологията TurboPower позволява работа на телефона до 8 часа. Това е една от ключовите характеристики на Motorola G6. Допълнително удобство е и екранът, който остава винаги включен, докато гледате в него. Той може да бъде закупен на промоционална цена от 11.98 на месец от магазинната мрежа, както и от онлайн магазина.Още едно устройство от семейството на Motorola е включено в промоционалния уикенд на VIVACOM. Това е моделът G6 Play. Неговата батерия е с капацитет от 4000 mAh, а данните му са защитени с пръстов отпечатък. Цената му е 6.98 лв. на месец.Естествени цветове и отлична яркост - Nokia 5 има напълно ламиниран 5.2-инчов HD поляризиран дисплей, на който е изключително лесно да се чете, дори при ярка слънчева светлина. Устройството притежава 13MP основна камера, която има режим за автоматично разпознаване на пейзажи. Предлага се за 5,58 лв. на месец.HTC DESIRE 12 е най-компактният и лек смартфон, създаван от HTC. Основната му 13MP камера прави красиви и ярки снимки без значение дали е ден или нощ, а детайлите им остават ясни дори и при снимане на обекти в движение. Този уикенд DESIRE 12 се предлага на атрактивна цена от 6.98 на месец.Xperia XZ2 е снабден с най-новите технологии на Sony, за да достави забавление, което докосва сетивата по изцяло нов начин. Той има елегантна 3D стъклена повърхност, която създава удобна за държане в ръка завършена форма. Камерата е разположена близо до центъра и придава усещането, че се работи с професионален фотоапарат. Промоционалната му цена по време на оранжевия уикенд е 44.58 лв. на месец.Всички промоционални цени на устройствата, описани по-горе, са в комбинация с тарифен план SMART L+.", "date": "2018.10.26", "title": "Оранжеви цени на смартфони този уикенд със специалните оферти на VIVACOM"}
{"url": "https://offnews.bg/ikonomika/rusia-potvardi-interesa-si-kam-aetc-belene-690768.html", "text": "В рамките на провелото се в Москва 16-то заседание на Междуправителствената българо-руска комисия за икономическо и научно-техническо сътрудничество енергийният министър Теменужка Петкова се срещна с генералния директор на държавната корпорация за атомна енергия \"Росатом\" Алексей Лихачов, съобщиха от ведомството ѝ.Двамата обсъдили ползотворното сътрудничество между двете страни при реализацията на програмата за удължаване живота на 5-ти и 6-ти блок на АЕЦ „Козлодуй“.По време на срещата Петкова е информирала Лихачов за приетото през месец юни решение на Народното събрание на Република България, съгласно което до края на октомври трябва да бъде изготвена процедура за избор на стратегически инвеститор за проекта „Белене“. Също така ще бъде изготвена структура на проекта при заложените от държавата параметри – реализация на пазарен принцип и без предоставяне на държавна гаранция, чрез отделяне на активите и пасивите за проекта АЕЦ „Белене“ в отделно проектно дружество.По думите на министър Петкова разработването на процедурата е на финален стадий. Ако парламентът възприеме подготвеният проект, изборът на стратегически инвеститор може да стартира до края на годината.Интересът на руската страна да участва в процедура по изграждане на АЕЦ „Белене“ бе потвърден и от руския министър на енергетиката Александър Новак, с когото министър Петкова се срещна по-рано през деня. По нейните думи българската страна ще разчита на ползотворно сътрудничество с „Росатом“, който е конструктор на АЕЦ „Белене“ и производител на оборудването за централата.Двамата министри обсъдиха развитието на двустранните отношения в областта на енергетиката и потвърдиха съществуващия потенциал за задълбочаването им. Министър Петкова информира своя руски колега за резултатите от проведеното 16-то заседание на междуправителствената комисия за икономическо и научно-техническо сътрудничество.", "date": "2018.10.26", "title": "Русия потвърди интереса си към АЕЦ Белене"}
{"url": "https://offnews.bg/kultura/sofia-independent-film-festival-zapochva-tazi-vecher-690751.html", "text": "Тази вечер е откриването на деветото издание на фестивала на независимото кино у нас Sofia Independent Film Festival. Началото ще се постави в 19:00 часа в кино „Люмиер“ с прожекция на биографичния филм McQueen.Фестивалът ще продължи до 3 ноември с прожекции в Дома на киното, Люмиер Лидл, Одеон, Г8 и Евро Cинема. Ще бъдат показани филми от четири континента.Гостите ще се срещнат с най-добрите заглавия от световните кино афиши за последните 12 месеца и ще присъстват на избора за игрален, документален и късометражен филм, за които места ще се борят 30 филма. Сред специалните гости на фестивала е Скот Хилиър - операторът на носителя на оскар Twin Towers и директор на фестивала ЕCU. Той не само ще бъде гост, но и ще проведе уъркшоп More Than A Script Competition на 27 октомври в КИНО КУЛТУРА.Част от програмата е и 60-годишнината на актьорът Владо Пенев, която ще се отпразнува с лентата „Поетът и дяволът\"Филмът \"Лятото свършва през юни\" е посветен на алпиниста Боян Петров и ще бъде излъчен на 28 октомври, в 18:00 часа, в кино „Люмиер Лидл\". Специални гости на прожекцията ще бъдат Радослава Ненова – жената до Боян, Стефан Стефанов и Петя Колчева - алпинисти и негови приятели.Филмът „Фантастичната жена“, разказващ за живота след смъртта, ще може да бъде видян три пъти. Първата прожекция е на 27 октомври в 19:00 часа в Дом на киното. Тези, които няма да могат да се насладят на филма тогава, ще имат възможността да отидат на следващия ден – 28 октомври в 20:45 часа в кино „Одеон\" или на 31 октомври в 20:30 часа, отново в Дома на киното.В конкурсната програма ще участват 30 филма от целия свят, които ще се борят за голямата награда, осигурена от NU BOYANA FILM STUDIOS. В състезанието са и три български ленти, сред които „Упражнение за доверие\" на Вилма Карталска, който влезе в септемврийското издание на Changing Face International Film Festival в Сидни и през 2019 г. ще се бори за голямата награда.Със световна премиера в рамките на фестивала очакваме филма „Лоша компания\" на режисьорът Джош Слейтс. Изключително развълнуван съм, че премиерата на филма ще бъде именно в България\", споделя самият Слейтс. Филмите ще бъдат оценени от петчленно жури в състава, на което влизат Галина Тонева (продуцент и журналист), Александра Цветкова (PR специалист, ориентиран във филмовата индустрия), Иван Владимиров (сценарист и режисьор), Лорис Сърци (сценарист), Иван Юруков (Актьор)Цена на билет: 7 лв. – учащи/пенсионери, 9 лв. – редовен билет.HONEST CINEMA... BECAUSE HONEST IS THE NEW SEXY!ОТКРИВАНЕ - 26 ОКТОМВРИ, 19:00, КИНО „ЛЮМИЕР\"", "date": "2018.10.26", "title": "Sofia Independent Film Festival започва тази вечер"}
{"url": "https://offnews.bg/politika/zajche-na-playboy-v-parlamenta-providia-dzhendar-ideologia-v-uchebni-690759.html", "text": "Депутатка от \"Воля\", прочула се със снимки по бельо като модел и участие в конкурс \"Мис Плеймейт\", потърси сметка от министъра на образованието заради съдържанието на учебник по биология за девети клас. От него прозирало внушаване на джендър идеология.Елена Аксиева смята, че в учебника има нередности, които противоречат на Конституцията.Той увери, че ако чрез учебник или по друг начин в образователната ни система се внушава т. нар. джендър идеология, той ще я спре и че е категорично против подобни внушения:Законът за предучилищното и училищното образование, учебните програми, проектът на стратегия за възпитателната работа в училищата, който разработихме очертават периметъра от ценности, на които трябва да обучим и възпитаме децата си - сред тях не е така наречената джендър идеология, успокои дамата той.Тя обаче се възпротиви. Увери, че не говори произволно, а дори купила учебника. Прочела страниците, в  които се говори за сексуалността и ги коментира с думите: \"Не намирам общо с това, което трябва да присъства в един учебник\". Изтълкувала написаното като реклама на хомосексуалността.Аксиева направи и друго впечатляващо твърдение, а именно, че \"\".Министърът не коментира въпроса дали толерантността се предава по генетичен път, или се възпитава, но обърна внимание на дискусионните текстове за хомосексуалността.\"Нали не очаквате да скрием от 16-годишни деца термина  - попита той. - Що се отнася до термина , очевидно е от контекста, че става дума за сексуална ориентация, а не за социална роля.\"Оказа се, че депутатката е пропуснала факта, че учебниците за девети клас не са безплатни за учениците и попита с колко пари държавата е финансирала въпросното издание по биология.", "date": "2018.10.26", "title": "'Зайче' на Playboy в парламента провидя джендър идеология в учебник и поиска обяснение от просветния министър"}
{"url": "https://offnews.bg/obshtestvo/haresvat-li-vi-tezi-pejki-snimki-690761.html", "text": "Пейки, монтирани в зелени площи на ново междублоково пространство в столичния кв. \"Хаджи Димитър\", развълнува фейсбук потребителите, след като кметът Йорданка Фандъкова публикува снимки от минипарка. Десетки потребители на социалната мрежа критикуваха остро естетическото решение на проектантите. В междублоковото пространство са изградени и нови алеи и беседка. Ето и някои от коментарите:Други коментиращи обаче изразиха благодарността си за новото междублоково пространство и изказаха мнение, че няма причина за негодувание.В същата публикация има снимки и от новопостроена детска площадка в кв. \"Левски Г\", която бе приета по-добре от фейсбук общността. Кметът на район \"Подуене\" Ева Митова заяви за OFFNews, че преди три години така са монтирани пейките в парк \"Герена\" и хората са ги приели много добре. Тогава нямаше негативни коментари, обясни Митова. По думите ѝ този начин на поставяне на пейките не пречи на използването им от гражданите и осигурява възможност за по-добро почистване на алеите. При монтиране на асфалта пейките се закрепват с болтове и по-лесно се изтръгват и местят, сега са на бетонна основа и по-безопасни, каза още Митова.  ", "date": "2018.10.26", "title": "Харесват ли ви тези пейки? (снимки)"}
{"url": "https://offnews.bg/bojni/mnatckanian-donese-treti-medal-za-bortcite-ni-na-svetovnoto-v-budapesh-690778.html", "text": "Айк Мнацканян донесе трети медал за борците ни от Световното първенство в Будапеща. В малкия финал при 72-килограмовите на класическия стил дебютантът се пребори за бронза, след като победи с технически туш 9:0 алжиреца Тарек Бенайса.Това е първо голямо състезание за Айк, който в навечерието на световното получи български паспорт. Преди това Тайбе Юсеин (62 кг) ликува със златото при жените, а Биляна Дудова (57) се окичи със сребро.Днес стартира и капитанът Иво Ангелов, който обаче не успя да поведе отбора в класическия стил към призовите места. Световният и европейски шампион от 2013-а загуби още на старта при 60-килограмовите след 2:7 срещу египтянина Хайтем Махмуд.Поражение претърпяха и останалите ни представители в днешния ден. Константин Стас бе спрян от мексиканеца Мануел Сарсеро с 4:6 в категория до 67 кг, а Йоан Димитров (87) загуби от Даниел Грегорич Хачевария (Куба) с 2:10.Утре излиза и последният ни участник – Кирил Милов (97), сребърен медалист от младежките олимпийски игри Нанджин 2014.", "date": "2018.10.26", "title": "Мнацканян донесе трети медал за борците ни на Световното в Будапеща"}
{"url": "https://offnews.bg/politika/prezidentat-nominira-atanas-semov-za-sadia-v-konstitutcionnia-sad-690764.html", "text": "Президентът Румен Радев номинира проф. д.ю.н. Атанас Семов за съдия в Конституционния съд на Република България, съобщиха от прессекретариата на държавния глава.Номинираният юрист отговаря на изискванията на Конституцията и на Закона за Конституционен съд, има над 20 години юридически стаж, доказана компетентност в областта на правото на Европейския съюз и признат авторитет в България и чужбина.Атанас Семов е професор по право на Европейския съюз и ръководител на Международната магистърска програма по право на Европейския съюз в Юридическия факултет на Софийския университет „Свети Климент Охридски“. През 2012 г. е удостоен от Европейската комисия с титлата „Жан Моне професор“ за неговите трудове относно съдебната система на Европейския съюз. Провежда лекционни курсове в редица европейски университети.Проф. Атанас Семов е автор на 12 книги и над 70 научни публикации в български и чуждестранни издания. През 2003 г. участва като експерт в Комисията за изменение на Конституцията, сформирана в 39-то Народно събрание.В периода 2009-2010 г. проф. Семов е заместник-председател на 41-то Народно събрание.От 2017 г. е член на Правния съвет при президента на Република България.Владее френски, английски и руски език. Семеен, с две деца.", "date": "2018.10.26", "title": "Президентът номинира Атанас Семов за съдия в Конституционния съд"}
{"url": "https://offnews.bg/temida/izdirvat-33-godishen-mazh-zapalil-vhodnata-vrata%c2%a0na-fotoreporter-v-b-690770.html", "text": "Полицията в Бургас издирва 33-годишния Румен Я.,  на апартамента на фоторепортера  Борислав Пенков.Към момента, освен на издирвания, е повдигнато обвинение и срещу 38-годишния Петър Биберов, поръчител на палежа.Биберов и Румен Я. са осъждани. Първият - за палежи, за притежание на незаконно оръжие, нанасяне на лека телесна повреда. Другият, който към момента се укрива, има три присъди, съобщи на пресконференция днес апелативният прокурор на Бургас Любомир Петров.Посегателството срещу журналист и полицай е най-тежкото посегателство срещу демократичните устои, заяви Петров.Обвинението срещу Биберов е, че на 10 октомври умишлено склонил Румен Я. да извърши палежа. Около 3:00 часа след полунощ Румен Я. е запалил автомобилна гума пред жилищната врата на апартамента на фоторепортера. Огънят е обхванал и електрическото табло с 27 електромера.Макар и насочено срещу едно лице, това престъпление засяга и много други. В този вход имаше и възрастни, и малки деца. Възрастна жена беше откарана в болница, заяви директорът на Областната дирекция на МВР-Бургас Калоян Калоянов.За палежа законът предвижда лишаване от свобода от 1 до 8 години. Изчаква се пожаротехническата експертиза и може да се премине към по-тежко обвинение, казаха пред БТА от прокуратурата.Фоторепортерът Борислав Пенков водеше дела срещу Петър Биберов за нанесен побой.Биберов нападна фоторепортера, докато правел снимки пред едно от заведенията му.Два пъти прозорците на дома на фоторепортера бяха строшени с камъни.", "date": "2018.10.26", "title": "Издирват 33-годишен мъж, запалил входната врата на фоторепортер в Бургас"}
{"url": "https://offnews.bg/futbol/barsa-real-madrid-priako-po-max-sport-3-i-live-a1-bg-v-nedelia-690769.html", "text": "Спортните канали на А1 ще предложат на футболните фенове три големи европейски дербита през уикенда. Безспорно най-очаквано ще бъде издание №238 на срещите между грандовете на испанския футбол Барселона и Реал Мадрид. Сблъсъкът между два от най-популярните клубове в световен мащаб привлича вниманието на всички футболни фенове, а запалянковците в България ще могат да го проследят . Първото “Ел Класико” за сезона ще се изиграе тази неделя от 17:15 часа, като двубоят ще се предава и на онлайн платформата live.a1.bg.Неделният ден предлага на футболните фенове и още едно класическо дерби – холандското “Де Класикер”, между съставите на Аякс и Фейенорд. Сблъсък №191 намира двата тима в отлична форма. Те са съседи в класирането, като домакините от Амстердам имат крехка преднина от две точки. Гостите от Ротердам пък ще гонят първа победа в “Де Класикер+ от точно 3 години насам – 28 октомври 2015 г. Аякс – Фейенорд ще може да се проследи на живо тази неделя от 15:30 часа по MAX Sport 2.Неделната програма на X кръг на Серия “А” също ще предложи на феновете два интригуващи двубоя. От 19:00 часа намиращият се в криза състав на Милан ще се опита да вземе четвъртата си победа през сезона срещу представящия се много силно тим на Сампдория. Двубоят ще се излъчва пряко по MAX Sport 2. Наполи приема Рома в най-интересния мач от кръга.В събота и неделя MAX Sport 1 и MAX Sport 2 ще излъчват директно развръзката на два ATP 500 турнира – този във Виена и този в Базел.В неделя от 04:00 часа сутринта започват състезанията за Гран при на Австралия по мотоциклетизъм, като стартът в клас MotoGP е от 07:00 часа и ще се предава по MAX Sport 1.От 20:30 часа отново в неделя, и отново по MAX Sport 1, ще бъде даден старта на състезанието от NASCAR на пистата в Мартинсвил.", "date": "2018.10.26", "title": "Барса - Реал Мадрид пряко по MAX Sport 3 и live.a1.bg в неделя"}
{"url": "https://offnews.bg/sviat/pone-20-zhertvi-vzeha-navodneniata-v-jordania-690746.html", "text": "Поне 20 са жертвите от наводненията в западната част на Йордания, съобщи \"Ройтерс\". Повечето от загиналите са ученици, които са били на екскурзия.Причината за наводненията са падналите поройни дъждове.Прииждащите води са отнесли автобуса, в който пътували учениците, в района на Мъртво море. 18 са жертвите само от този инцидент. В автобуса са пътували общо 44 ученици и техните учители.Властите съобщават и за още хора в неизвестност. В операциите за издирване се включиха и хора от израелската армия.", "date": "2018.10.26", "title": "Поне 20 жертви взеха наводненията в Йордания"}
{"url": "https://offnews.bg/temida/nikolaj-banev-i-saprugata-mu-evgenia-sa-arestuvani-vav-frantcia-obnov-690754.html", "text": "Бизнесменът Николай Банев и съпругата му Евгения са арестувани във Франция днес. Разследването срещу тях е за източването на завод \"Полимери\".Арестът е осъществен тази сутрин във френския град Ница и е извършен въз основа на Европейска заповед за арест на двамата, издирвани от българските власти.Баневи са задочно обвинени за длъжностно присвояване, документни измами, данъчни престъпления и пране на пари. Разследването е започнало преди около два месеца, оповести на брифинг зам. главният прокурор Иван Гешев.Освен Европейска заповед за арест, срещу Баневи има издадена и Европейска заповед за разследване, а това означава, че френските власти също могат да извършват конкретни действия по делото.По-рано днес стана ясно, че прокуратурата претърсва офиси на приватизирания завод \"Полимери\", който беше собственост на фамилията Баневи, но след това продаден. През 2012 година заводът беше обявен в несъстоятелност. Последваха години на безстопанственост, белязани от аварии с опасни субстанции, изоставени на площадката на предприятието и милиони инвестирани от държавата, за да бъдат изнесени от страната, припомня БНР.Миналата година след посещение в завода \"Полимери\", премиерът Бойко Борисов обяви приватизацията му за \"разбойническа\". Разказа, че е говорил с главния прокурор Сотир Цацаров и прокуратурата проверява приватизацията на завода.", "date": "2018.10.26", "title": "Николай Банев и съпругата му Евгения са арестувани във Франция (обновена)"}
{"url": "https://offnews.bg/drugi/goniat-presklub-balgaria-ot-stadion-vasil-levski-690756.html", "text": "Пресклуб \"България\" е принуден да напусне настоящия си дом - стадион \"Васил Левски\". Това стана ясно, след като от организацията са получили писмено предизвестие с едномесечен срок.Причината до този момент все още не е ясна, като от пресклуба пуснаха съобщение на официалния си сайт с призив към министъра на спорта Красен Кралев да промени решението. \".", "date": "2018.10.26", "title": "Гонят Пресклуб България от стадион Васил Левски"}
{"url": "https://offnews.bg/kultura/darzhavniat-arhiv-pokazva-sofijskia-kulturen-zhivot-v-minaloto-v-plaka-690739.html", "text": "Изложба под името „Софийският културен живот в миналото в плакати и снимки“ организират Държавната агенция „Архиви\" и Държавен архив – София.Откриването ѝ ще се състои на 1 ноември (четвъртък) от 17.00 часа в изложбена зала „Архиви\" на ул. „Московска\" №5. Изложбата е посветена на 90-годишнината от създаването на Общинския музей с исторически архив, галерия и библиотека, основан на 22 октомври 1928 г., чиито приемници са Държавен архив – София, Столична библиотека, РИМ – София и Софийска градска художествена галерия.", "date": "2018.10.26", "title": "Държавният архив показва софийския културен живот в миналото в плакати и снимки"}
{"url": "https://offnews.bg/112/pian-shofior-bez-knizhka-ubi-na-miasto-vazrastna-zhena-690741.html", "text": "47-годишен мъж, шофиращ без книжка в нетрезво състояние, блъсна и уби на място 82-годишна жена на тротоара, съобщи Нова тв. Инцидентът е станал в хасковското село Горски извор.Пияният водачът е загубил контрол над автомобила, навлязъл е в лентата за насрещното движение и ударил 82-годишната жена, която се намирала срещу него по тротоара.Водачът е задържан за 24 часа, а алкохолната му проба отчела близо 2,5 промила алкохол в кръвта.", "date": "2018.10.26", "title": "Пиян шофьор без книжка уби на място възрастна жена"}
{"url": "https://offnews.bg/futbol/liupko-petrovich-ne-bi-otkazal-predlozhenie-da-stane-trenior-v-tcska-690752.html", "text": "Бившият треньор на Левски и Литекс Люпко Петрович даде интервю за \"Меридиан Мач\", което със сигурност ще предизвика доста реакции сред футболните фенове.Сръбският специалист, който неведнъж е заявявал, че обича два отбора - Цървена Звезда и \"сините\", направи любопитно признание, свързано с думи на Гриша Ганчев, че би го поканил да работи в ЦСКА.\"С Гриша Ганчев сме добри приятели. Все пак държа рекорда за най-много периоди начело на Литекс. Самият аз изпитвам голямо уважение към него.ЦСКА и Левски са отбори, в които всеки треньор би искал да работи. Така че - защо не?\", отговаря Петрович на въпрос на колегите дали би приел оферта от собственика на \"червените\".\"Славиша Стоянович е честен и качествен треньор. Мисля, че води Левски добре. Със сигурност онзи италианец (Делио Роси) беше лош избор. Славиша е много по-добър от него\", коментира още специалистът.", "date": "2018.10.26", "title": "Люпко Петрович не би отказал предложение да стане треньор в ЦСКА"}
{"url": "https://offnews.bg/medii/slavi-s-vapros-kam-bnt-i-nova-chlenove-ste-na-krib-shte-protestirate-690748.html", "text": "Шоуменът и полузаявен бъдещ политик Слави Трифонов разкритикува БНТ, Нова телевизия и национално представителните организации на хората с увреждания за отношението им към скандалното изказване на вицепремиера Валери Симеонов, който нарече майките \"кресливи жени на уж болни деца\".Трифонов попита служителите на  БНТ и Нова телевизия, които са членове на бизнес организацията КРИБ, дали ще излязат на протест срещу майките на деца с увреждания, след като изпълнителният директор на конфедерацията Евгений Иванов се закани да изкара 20 000 работници в защита на вицепремиера националист. Другото питане на гологлавия тв водещ е към Съюза на слепите, Съюза на глухите, Съюза на инвалидите и към Център за психологически изследвания. Той иска да знае дали тези организации подкрепят Симеонов след като \"мълчат като риби и не са взели никакво отношение\".Ето и цялата публикация на Слави Трифонов във фейсбук:", "date": "2018.10.26", "title": "Слави с въпрос към БНТ и Нова: Членове сте на КРИБ, ще протестирате ли в подкрепа на Симеонов"}
{"url": "https://offnews.bg/temida/obviniha-izdatelia-na-kapital-ivo-prokopiev-v-prane-na-pari-690763.html", "text": "Софийска градска прокуратура е обвинила председателя и членовете на Съвета на директорите на „Алфа Финанс Холдинг“ АД в пране на пари, съобщиха от ведомството.Оттам се аргументираха, че по повод медийни запитвания правят следното съобщиние:Според прокуратурата въз основа на проведените допълнителни действия по разследването са събрани доказателства, обосноваващи ангажиране на наказателната отговорност на Иво Прокопиев за пране на пари, в качеството на председател на Съвета на директорите на „Алфа Финанс Холдинг“ АД.Към наказателна отговорност за пране на пари са привлечени и членовете на Съвета на директорите на „Алфа Финанс Холдинг“ АД Константин Ненов и Иван Ненков.Обвиняемите Прокопиев, Ненов и Ненков са с мерки за неотклонение „Подписка“.Съветът на директорите на \"Алфа Финанс Холдинг\" отговори на съобщението на прокуратурата с изявление, изпратено до медиите. В него се посочва, че Повдигнатото обвинение е абсурдно, но то не е ново, а е от лятото на тази година\". Според авторите на изявлението обяснението защо обявяването на обвинението идва в този момент е в серия разследвания за корупционни сделки, които \"Капитал\" е публикувал наскоро. Препечатваме пълната позиция на \"Алфа Финанс Холдинг\":", "date": "2018.10.26", "title": "Обвиниха издателя на Капитал Иво Прокопиев в пране на пари"}
{"url": "https://offnews.bg/temida/goranov-shte-promenia-biudzheta-sled-sreshta-s-tcatcarov-690757.html", "text": "Министърът на финансите ще редактира бюджета за 2019 година след среща с главния прокурор Сотир Цацаров. Двамата са провели среща в кабинета на Цацаров в сградата на Съдебната палата, става ясно от съобщение на прокуратурата. Предмет на работното обсъждане бе проекта на Закон за държавния бюджет на Република България за 2019 г., предложен от Министерския съвет, в частта му относно бюджета на съдебната власт, уточняват от държавното обвинение и допълват, че Горанов е изразил готовност \"за частично сближаване на позициите\" във връзка с отпуснатите средства за разходите на органите на съдебната власт.Г-н Владислав Горанов заяви, че ще представи на предстоящото заседание на правителството актуализирани параметри на бюджета за 2019 г., различни от предложените от МС в проекта и по – близки до тези, предложени от ВСС, се посочва в съобщението.Двамата са обсъдили измененията в Закона за съдебната власт, които са направени в преходните и заключителни разпоредби на закона за бюджета за догодина. Цацаров е убедил Горанов такива промени да не бъдат правени. ", "date": "2018.10.26", "title": "Горанов ще променя бюджета след среща с Цацаров"}
{"url": "https://offnews.bg/razsledvane/da-otkradnesh-biznes-advokati-i-ohraniteli-prevzeha-elektrotcentrala-690714.html", "text": "Ако за някого е необяснимо защо статистиката показва срив на чуждестранните инвестиции у нас с повече от 71 процента само за осем месеца, може би трябва да припомним  и технологията за кражба на бизнеси пред превързаните очи на Темида. Неспособността на държавата да гарантира сигурност за предприемачите и в частност - чуждестранните инвеститори, е тенденция, която е обхванала всички нива на изпълнителната и съдебната власт и е успешно \"работещ\" механизъм за влошаване на инвестиционния климат в страната.Само преди седмица - на 19 октомври, в твърдишкото село Оризари това е било демонстрирано \"на терен\". Тогава пред погледите на униформени полицаи представители на частна фирма, придружавани от адвокати и охранители, нарушават съдебно решение като буквално превземат частен имот, разрушават част от оградата му и отправят заплахи за саморазправа. Въпреки своевременно подадения сигнал за незаконните действия, полицаите не предприемат нищо за пресичането им.Показателно - реакция от властите е имало едва след като потърпевшите - фирмата наемател на имота, подала сигнал до министъра на вътрешните работи Младен Маринов и Областната дирекция на МВР в Сливен. Няколко дни по-късно прокуратурата е започнала проверка по случая.Засегнатите от случая - \"Българско индустриално общество - Био Амрита\" ЕАД, са наематели на въпросния имот - фотоволтаична централа в с. Оризари, община Твърдица. Те обаче не могат да влязат във владение и да използват мощностите на електроцентралата, защото предходният наемател - \"Финикал\" ООД, отказва да я напусне. Сагата започва още през 2012 година, когато двама предприемачи - Гуо Хайронг от Китай и германецът Хелмут Панитц, сключват споразумение за създаване на две компании, които трябва да построят и стопанисват две фотоволтаични централи. И в двете новосъздадени фирми, едната от които е \"Сиус\" ООД - собственик на централата в Оризари, мажоритарният пакет от 90% се държи от китаеца Хайронг, а останалият дял е на съдружника му от Германия. През 2013 година отношенията на двамата се влошават и германецът предприема серия от действия в ущърб на партньора си. Едно от тези неща е отдаването на фотоволтаичната централа в Оризари под наем. Съдружникът Панитц, като управител на \"Сиус\" и без съгласието на мажоритарния собственик, преотстъпва имота на Христо Ангелов - едноличен собственик на \"Финикал\" ООД, но в същото време и пълномощник на Панитц и в двете проектни компании, създадени след съдружието на му с Хайронг през 2012 г.По този начин, свързаната с германеца фирма \"Финикал\", се настанява в имота без да плаща наем и продава електроенергия, което продължава да прави и след изтичането на тригодишния договор. Въпреки многократните покани от страна на \"Сиус\" самонастанилата се фирма да напусне имота, тя продължава да печели на гърба на реалния собственик на централата.В края на 2017 г. - една година след изтичането на договора, на свой ред Гуо Хайронг като мажоритарен собственик на \"Сиус\" и притежаваната от нея фотоволтаична централа, подписва нов договор за наем. Очакванията на новия наемател \"Българско индустриално общество - Био Амрита\" ЕАД са, че старият ползвател на имота ще го напусне.Нищо такова обаче не се случва.След жалба на новите наематели Районният съд в Сливен образува дело и разпорежда дружеството да бъде въведено в имота. Има издаден изпълнителен лист, а действията по разпореждането на съда са извършени от държавен съдебен изпълнител и с участието на полицаи от Районното управление в Твърдица. Собственикът на фирмата Антоанина Благоева разказа пред OFFNews, че след извършените дейности по въвода, тя е връчила ключовете на имота на охранители, които я придружавали. След като си тръгнала обаче, представители на пловдивска адвокатска кантора, която представлява \"Финикал\" ООД (), придружавани от охранители и немскоговорящ мъж, се появили и започнали демонтаж на части от оградата на имота.\"Междувременно са отправяни заплахи към поставените от мен охранители\", твърди Благоева. Всичко това се разиграло пред очите на полицаи, които не предприели никакви действия, за да спрат нахлуването в имота. \"Присъстващите полицаи са отказали на ангажирания от мен адвокат да окажат съдействие за прекратяване на тези действия и да отстранят самонастанилата се фирма в имота, въпреки че в полицията моментално е подаден сигнал за това\", разказва собственикът на фирмата. В същото време основанията на ответната страна да се настаняват в имота са претенции от над 4 млн. лв., които отстраненият понастоящем като управител от \"Сиус\" германец Хелмут Панитц има към фирмата чрез друго дружество - \"Сън Велю\" ООД, регистрирано в Австрия, а към момента - обявено в процедура на несъстоятелност. Именно въпросните задължения, за които германецът претендира, са основание новонастанилата се фирма да не плаща наем. От \"Финикал\", макар че формално вече нямат никаква връзка с германеца (), смятат че парите за наема трябва да бъдат прихванати от въпросните 4 млн. лв. и за това не смята за необходимо да плаща рентата.Случаят е само част от една по-голяма сага със схема за кражба на бизнес, за който прокуратурата веднъж си е затворила очите и за която OFFNews подготвя поредица от материали. Държавното обвинение е спряло разследване по сигнал за кражба на друга фотоволтаична централа, като по този начин поставя в риск вложените повече от 2 млн. лв. чуждестранни инвестиции. ", "date": "2018.10.26", "title": "Да откраднеш бизнес: Адвокати и охранители превзеха електроцентрала пред очите на МВР"}
{"url": "https://offnews.bg/drugi/katastrofata-koiato-ne-otkaza-aerton-sena-video-690742.html", "text": "Датата е 26 октомври 1991 година. Безоблачно небе, квалификацията за Гран При на Мексико върви с пълна сила, а Аертон Сена е във вихъра си, преследвайки трета световна титла във Формула 1.Легендата губи контрол върху своя Макларън-Хонда на завоя \"Пералтада\" и миг по-късно се озовава под болида си. Малко след злополуката Сена обяснява какво се е случило.\"Беше ужасно. Бях с главата надолу. Паниката ме обвзе, тъй като, горивото се стичаше по гърба ми и можеше да се запали. Бях вцепенен, не можех да се движа и имах проблеми с дишането.Бяха необходими огромни усилия, за да се премахне волана и предпазните колани. Да се измъкнеш отдолу от колата е като да измъкнеш заек от дупката му\".След катастрофата си в квалификацията за GP на Мексико Сена моментално е прегледан от митичния доктор на Формула 1 Сид Уокинс, който се уверява, че здравето на бразилеца е добро.Ужасът, който Аертон преживява обаче не го спира да  се състезава и той финишира на 3-ото място в Мексико. Сена печели 7 състезания, които са достатъчни за третата му световна титла през 1991 година.Легендата превзема върха в предпоследната надпревара за сезона в Япония. Той посвещава победата на съотборника си Герхард Бергер, като благодарност за подкрепата, която е получил по време на състезанията.\"Страхувам се колкото всички останали от това да не пострадам\". Очевидно нито един от тези страхове не попречи на това, което се случи в GP на Италия през 1994 година.", "date": "2018.10.26", "title": "Катастрофата, която не отказа Аертон Сена (видео)"}
{"url": "https://offnews.bg/temida/prokuraturata-razsledva-privatizirania-zavod-polimeri-690743.html", "text": "Специализираната прокуратура извършва следствени действия в София и страната във връзка с дейността на приватизирания завод „Полимери“ АД, съобщиха от пресцентъра на държавното обвинение.Следователи от Отдел „Следствен“ на Специализирана прокуратура са влезли в офиси на фирмата в София и страната. Там се извършват претърсвания и изземвания, обиски на лица и разпити на свидетели в рамките на образувано досъдебно производство за извършени престъпления по неплащане на данъци, пране на пари, фалшифициране на документи и длъжностно престъпление. От  става ясно, че през 2017 г. пловдивската фирма \"Хъс\" е купила активите на фалиралия завод, който не работи от 2010 година. На бившия собственик на предприятието Николай Банев са платени 14.5 млн. лв. ", "date": "2018.10.26", "title": "Прокуратурата разследва приватизирания завод Полимери"}
{"url": "https://offnews.bg/politika/bhk-obmislia-delo-sreshtu-simeonov-690734.html", "text": "Българският хелзинкски комитет (БХК) подкрепи протеста на майките на деца с увреждания срещу Валери Симеонов.Комитетът разпространи позиция, в която заявява, че обмисля правни действия срещу вицепремиера. Според БХК думите му за \"кресливите жени\" с \"уж болни деца\" накърняват достойнството на тези хора. Това, че Симеонов е високопоставен представител на правителството, в случая му играе лоша шега, тъй като тежестта на деянието му е още по-висока.БХК посочва, че не остава безразличен по този въпрос и смята, че тези думи представляват тормоз по смисъла на Закона за защита от дискриминация.Правозащитната организация е изпратила писма и до международните централи на някои от членовете на общото събрание на КРИБ (Конфедерацията на работодателите и индустриалците в България) по повод съвместната пресконференция с Валери Симеонов, на която протестиращите бяха наречени \"хунта\". БХК настоява пред тях за публичното им разграничение от КРИБ и предприемането на действия от техните български дружества според устава на КРИБ.", "date": "2018.10.26", "title": "БХК обмисля дело срещу Симеонов"}
{"url": "https://offnews.bg/112/poludial-li-e-hvanaha-latvietc-da-krade-lada-v-sofia-690730.html", "text": "31-годишен мъж от латвийски произход, пребиваващ в страната ни без адресна регистрация, е заловен от за кражба на автомобил в столицата, съобщиха от МВР.Странното в случая е обектът на посегателството. Чужденецът е откраднал не на някаква нова и лъскава лимузина, а доста стар модел Лада, показва полицейската справка.На 24 октомври, около 3 часа е подаден сигнал за кражба на ''ВАЗ 2101'' на ул. ''Златица'' в ж.к. ''Хаджи Димитър''. След подадения сигнал в столичното Пето РУ, властите веднага се заемат със случая и засичат колата в района, водачът направил опит да избяга, но без успех и полицаите го задържали.Латвийският гражданин е задържан за 24 часа. По случая е образувано досъдебно производство.След подадените материали до Софийска районна прокуратура, мъжът е привлечен като обвиняем за престъпление по чл. 346 от НК.", "date": "2018.10.26", "title": "Полудял ли е? Хванаха латвиец да краде Лада в София"}
{"url": "https://offnews.bg/sviat/svatbenata-roklia-i-tiarata-na-megan-markal-otivat-na-izlozhba-690745.html", "text": "Почитателите на принц Хари и Меган Маркъл ще могат да се порадват отблизо на сватбените одежди на младата двойка. От профила на Мегaн в социалните мрежи стана ясно, че се подготвя изложба, на която ще бъдат представени копие на военната униформа на принц Хари, булчинската рокля на неговата избраница, както и нейният 5-метров шлейф.Акцентът в изложбата ще бъде диамантено-платинената тиара, която беше предоставена за случая н Меган от кралица Елизабет Втора. Целият този блясък ще бъде съхранен в стъклена кутия.Изложбата ще се състои под названието „Кралската сватба на херцога и херцогинята на Съсекс“. Ще се проведе в Уиндзорския дворец от 28 октомври до 6 януари, след което ще бъде преместена в двореца Холируд в шотландската столица Единбург от 14 юни до 6 октомври 2019 г.Тя ще включва не само сватбените одежди на кралската двойка, но и тоалети на шаферите на сватбата, като сред тях ще бъдат и тези на принц Джордж и принцеса Шарлот.Друг акцент в изложбата ще  запис на разказа на Уейт Келър за създаването на роклята, както и записи на думите, които двойката е изрекла по време на подготовката на сватбения им ден.Така феновете ще погледнат през техните очи и ще почувстват това, което са изпитали те самите, чрез техните думи.", "date": "2018.10.26", "title": "Сватбената рокля и тиарата на Меган Маркъл отиват на изложба"}
{"url": "https://offnews.bg/112/politcai-konfiskuvaha-61-starinni-moneti-690728.html", "text": "Заловен е 54-годишен мъж, предлагал незаконно старинни монети за продажба, съобщиха от МВР.При полицейска операция за противодействие на престъпления с културно-исторически ценности е задържан извършителят, който е от Пловдив. Той предлагал за продажба старинни монети на организирана нумизматична сбирка в София.Полицаите намерили и иззели на местопрестъплението десетки монети с археологически характер.Последвало и претърсване на жилището в София, ползвано от 54-годишния пловдивчанин, където били намерени още старинни монети. Общият брой на конфискуваните археологически находки е 61. В резултат на назначената съдебно-археологическа експертиза на старинните монети, става ясно, че те притежават характеристики на движими археологически обекти и културни ценности по смисъла на Закона за културно наследство.   Всички материали по случая са докладвани в Софийска градска прокуратура.", "date": "2018.10.26", "title": "Полицаи конфискуваха 61 старинни монети"}
{"url": "https://offnews.bg/medii/koi-sa-familia-banevi-690758.html", "text": "Николай и Евгения Баневи бяха арестувани в Париж, след като по-рано в петък от прокуратурата обявиха, че се извършва акция, свързана с приватизирания завод Полимери. Предприятието беше собственост на фамилията, но след това продаден.През 2012 година заводът е обявен в несъстоятелност. Последваха години на безстопанственост, белязани от аварии с опасни субстанции, изоставени на площадката на предприятието и милиони инвестирани от държавата, за да бъдат изнесени от страната, припомня БНР.Баневи са редовни критици на управлението на Бойко Борисов и не веднъж са отправяли обвинения по негов адрес за това, че покровителства престъпността в страната. През август 2017 г. премиерът , че всичко в завода било заграбено и унищожено, а пък \"собствениците имат „Мерцедеси-Майбах“ и си позволяват да дават оценка на правителството. Тогава той определи приватизацията на завода като \"разбойническа\".\"Това предприятие е било уникално по своята същност на Балканите. До него идва директна тръба на „Нефтохим“ от Бургас, за да не се возят по пътищата всякакви летливи и вредни материали. Всичко това е разграбено и унищожено, а пък собствениците имат „Мерцедеси-Майбах“ и ни дават оценка, което ме принуди да дойда и да покажа на хората вследствие на тази разбойническа приватизация колко милиарди е загубила държавата, но и продължаваме да плащаме“, каза тогава Бойко Борисов. от съпругата на Николай Банев, която прехвърли изцяло отговорността за състоянието на предприятието на съда и синдика. По думите ѝ тя и съпругът ѝ не са в управлението на предприятието от 12 декември 2012 г., когато то е обявено в несъстоятелност заради задължение от 33 хил. лв.\"Как така от 1997 година до 2012 година няма никакъв проблем с този опасен отпадък? Няма проблем, защото резервоарите са перфектно обслужвани. Такова предприятие подлежи на контрол. 4 години след несъстоятелността на предприятието става ясно, че този отпадък е много опасен\", отговори тя на Борисов, допълвайки, че ситуацията не се \"свежда до \"Майбаха\" на Банев\".Самият той неколкократно е нападал управлението на Борисов. В цялата страна се осъществява поголовен рекет на бизнеса и това става с умишленото бездействие на институциите и с покровителството на Бойко Борисов, Цветан Цветанов и главния секретар на МВР, ., който тогава коментира случай със . \"Когато демократичните институции не работят, мутрите се развихрят\", така Банев обобщи случая с палежа. По думите му нападателят е собственик на охранителна фирма \"Делта гард\". Евгения и Николай Баневи са първите българи, чиито имена . Двамата са вписани като акционери или пълномощници на няколко фирми на Сейшелите, Бахамите и в Панама между 2005 и 2015 г., съобщи „24 часа“,чийто бивш служител Алексения Димитрова е единственият български журналист, който има достъп до досиетата.Николай Банев е основател на фонда „АКБ Форес“ през 1990 година, което притежава повече от 130 търговски дружества на територията на България, Русия, Швейцария, Холандия, Република Македония. В биографиите му никой не пропуска да спомене, че е бил стругар в завод за релета в Харманли. Бил е активист на Комсомола и работи на щат там до 1988 г. Пред 90-те години участва в масовата приватизация. През 2000 г. купува комплекс „Каваци“ и къмпингите „Градина“, „Златна рибка“, „Веселие“ и „Черноморец“, резиденция Созопол.През 2003 г. Банев придобива вестник „Кеш“.Към 2016 г. Николай Банев е мажоритарен собственик на ФИК „АКБ Форес“ ХАД. Член е на УС на БРТПП (Българо-руската търговско промишлена палата).На президентските избори през 2016 г. Николай Банев се кандидатира за президент в двойка със Сали Ибрям. ", "date": "2018.10.26", "title": "Кои са фамилия Баневи"}
{"url": "https://offnews.bg/sviat/39-godishna-zhena-naraga-s-nozh-14-detca-v-detska-gradina-v-kitaj-690715.html", "text": "Въоръжена с кухненски нож нападателка е намушкала 14 деца в детска градина в китайския град Чунцин, съобщава Би Би Си.Жената влязла в детското заведение в петък сутринта и изчакала децата заедно с възпитателите им да се приберат отново в сградата след сутришната им разходка. Веднага след тяхното завръщане, тя нападнала децата с кухненски нож. На помощ се е притекла охраната на градината, която успяла да укроти жената и да предотврати истинска трагедия. Нападателката била арестувана веднага.Мотиви за жестокото престъпление все още не са известни. Според местни медии тя била недоволна от политическото управление.Засега няма данни колко сериозно е състоянието на ранените деца. Няколко от тях са били отведени с линейка.", "date": "2018.10.26", "title": "39-годишна жена наръга с нож 14 деца в детска градина в Китай"}
{"url": "https://offnews.bg/nashite-avtori/gara-konservativna-690744.html", "text": "Българският народ е може би сред най-псуващите народи в света: както се казва, българинът, като кихне, после веднага изпсува на майка, за да покаже, че моментът на временна слабост е отминал и отново е същият тарикат като преди. В този ред на мисли е странно, че се занимаваме толкова време с репликата на Валери Симеонов за кресливите майки и уж болните деца, след като сме свикнали и на много по-скандален наратив. Обаче редът на мисли не е този, а съвсем друг.Думите на вицепремиера прокараха граници. Една от тези граници раздели хората на управляващи престъпници и протестиращи граждани, желаещи може би и те един ден да станат управляващи престъпници. Друга граница раздели депутатите. Формално ги раздели на морални, възпитани, сърдечни и състрадателни, от една страна, и от друга – на Валери Симеонов. Оказа се, че всички – и Карадайъ, и Марешки, и Драгомир Стойнев – носят нежни и чувствителни души, сърца, къпещи се в кръв, когато някой дръзне да обиди святата (Марешки) институция на майката; че заклеймяват грозното в речевата комуникация, нищо че самите те нарекоха Симеонов фашист, ксенофоб, брутален, циничен и най-уродлив властимащ, който нанася щети на държавата (Карадайъ), лишен от морал и ценности човек (Стойнев), извратен изрод (Марешки) и т.н.Фактическото разделение обаче е друго – на управляващи и такива, които искат да са управляващи. Борисов ни смая с предпазливост. Вместо да дойде на коня Шарколия и да тури всички по местата им, той опита да се извини от името на Симеонов и каза патриотите да си се разбират сами дали ще подава оставка или не. Подчерта обаче, че тази оставка може да разруши конструкцията на управлението и вероятно е прав.На същото мнение се оказа, че са и патриотите. Тогава „гражданите“ обвиниха управляващата коалиция, че иска на всяка цена да запази правителството. А какво друго да иска?Това е позицията на управляващите. Следователно, позицията на желаещите да бъдат управляващи е точно обратната – ОСТАВКА! ВЕДНАГА! ИЗБОРИ! Защо? Заради обидените майки ли? Заради неуместния език на един неопитен политик, петнящ с присъствието и поведението си светлата институция на вицепремиера ли? Съвсем не. Всичко е само, за да се разруши конструкцията на управлението и да има ново раздаване на картите.Оставка поиска и Волен Сидеров, нищо че е част от управляващата коалиция – види се, търси някаква друга персонална политическа реализация в бъдещето. С екстравагантното си поведение той привлече вниманието и върху третата граница, която прокараха думите на вицепремиера – границата между либерали и консерватори.Наскоро се случиха две неща, непосредствено едно след друго: стана много модерно да си консерватор, защото Орбан е консерватор и ще овладее Европейския парламент, с което ще подсили консервативните вълни във всички държави-членки, и като следствие от това новите консерватори започнаха да се препират помежду си кой е по-голям и по-истински консерватор. Сега Сидеров щял да избира между патриотите и Бареков. Патриотите не щат и да чуят за евроконсерватора, а той пък, от своя страна, кани \"Атака\" в алианса, който догодина по това време може и да не съществува в този си вид. Бареков каза, че „Волен Сидеров е подходящ за водач на нова консервативна коалиция“ (Майко мила!). В такава коалиция видя мястото си и Марешки, но заяви, че би я правил заедно със Сидеров, но не и с Бареков, тъй като Бареков бил КТБ и „да не го слагат в един кюп с него“. Защото (забележете!!!), Марешки е истински, а не ужкимски консерватор; „Ние – казва той – много повече познаваме консервативните ценности от всички нови консерватори“. И за да докаже с факти, добавя: „Ние правим коалиция за европейските избори. В нея ще влязат зелени, социалдемократи, земеделци“. Ето сега вече ми се изясни що е то консерватизъм и консервативна политика, водена от десен бизнесмен-капиталист и истински консерватор!Прави са левите либерали (които с някаква маниакална упоритост продължават да наричат себе си „автентични десни“), прави са да се подиграват на „консерваторите“, да им викат полезни идиоти, троглодити, илитерати и фашисти (които могат да бъдат путинисти или орбанисти). Лошото е, че по някаква причина все по-често наричат „консерватори“ мен и разни хора като мен, които хабер си нямаме да се определяме като някакви и сме оставили тази задача на професионалните политолози – дали тюленът е бозайник, в крайна сметка не е работа на тюлена да каже, а на зоолозите. Понеже имам извратено литературно мислене, понякога си представям еднаМъничка гараПожълтелите листа на брезите трепкат като златни треперушки, но още не искат да се отронят от клоните в тих листопад. На гарата има кръчма, а в кръчмата седим ние и си пием питието. Бъбрим. Бъбрим за най-различни неща. Смеем се. Присмиваме се. Не желаем нито да оправяме света, нито той да оправя нас. През гарата преминават най-различни влакове, но почти никога не спират, защото тя е малка и безинтересна.Но ето че веднъж спира голям черен влак и от него на перона се изсипва пъстра тълпа. Има важни господа с цилиндри, има патриоти, облечени като четници, има прозелити с блеснали очи и развети православни хоругви, има голи културисти с татуирани портрети на възрожденци по гърдите и гърбовете, имам моми в носии и някои от тях даже извиват кръшно хоро пред канцеларията на началник-гарата. Един селяк с италиански костюм се провиква към нас, които миролюбиво си пием перното:– Здравейте, консерватори!Ние се споглеждаме, без да сме съвсем сигурни, че говори на нас.– Как се казва тази гара, консерватори!– Евдокия – отговаря най-заядливият от нас. – Евдокия Карамихалева.– Ах, тииии – заканва се с пръст селякът с италианския костюм. – Бъзикаш ме ти мене нещо май, а?...– Никак не се казва – отговарям аз. – Всеки я нарича, както си иска.– Срамота! Я се вижте! Вие сте истински консерватори, стари консерватори, потомствени консерватори: умни, злъчни, цинични, критични и скептични; мразите всичко модерно, вярвате, че прогресът е нещо чудесно, само че за съжаление е продължил прекалено дълго; нямате идеали, нямате състрадание, не сте нито толерантни, нито коректни.– Еми, вземи да ни утрепеш...– Не! Но ще кръстим гарата Гара „Консервативна“! И това ще бъде столицата на новия, модерния български консерватизъм!Един от нашите скришом се прекръства. В това време пристига и втори влак. Той не е черен като първия, а розов. От прозорците му се развяват знамена с цветовете на дъгата. Влакът спира и пътниците се качват на покривите на вагоните с кришнарска песен на уста.– Боже Господи! Какво ни сполетя! – мълви един от нашите.Кришнарите започват да скандират: „Консерватори! Полезни идиоти! Фашисти!“. На което хората от първия влак отговарят: „Педерасти! Соросоиди! Марксисти!“.Нашият отново скришом се прекръства, а келнерът дискретно ни сервира по един голям Хайланд парк от 1964 за оптимизъм и укрепване на нравите.След като крещят известно време един срещу друг, пътниците се връщат по купетата си и влаковете тромаво потеглят. На гара „Консервативна“ оставаме пак старата компания. Човечеството отпътува към нови, по-актуални гари.– Слава Богу, че вече не сме модерни и ще ни оставят на мира! – казвам аз, отпивам от божественото уиски и добавям: – Освен това мисля, че Картаген трябва да бъде разрушен.", "date": "2018.10.26", "title": "Гара 'Консервативна'"}
{"url": "https://offnews.bg/drugi/sestri-stoevi-se-klasiraha-za-1-4-finalite-na-supersesiite-v-parizh-690723.html", "text": "Габриела и Стефани Стоеви се класираха за 1/4-финалите на двойки жени на турнира по бадминтон от Световните Суперсерии 750 във френската столица Париж с награден фонд 750 хиляди долара.Сестрите победиха в равностоен мач представителките на Индонезия Ни Кетут Истарани и Ризки Амелия Прадипта с 21:17, 21:17 за 53 минути.Европейските шампионки от България спечелиха последните четири точки по пътя си към успеха в първия гейм, а във втората част поведоха с 14:10 и удържаха аванса си до края.В спор за място на полуфиналите по-късно днес Габриела Стоева и Стефани Стоева ще играят срещу поставените под номер 2 в схемата японки Мисаки Мацумото и Аяка Такахаши.", "date": "2018.10.26", "title": "Сестри Стоеви се класираха за 1/4-финалите на Суперсесиите в Париж"}
{"url": "https://offnews.bg/futbol/tcska-puska-skauti-iz-evropa-v-tarsene-na-novi-popalnenia-690719.html", "text": "Главният мениджър на ЦСКА Стойчо Стоилов отново се завърна в България, след като през последните близо 2 седмици бе на скаутска мисия в чужбина, пише \"Тема спорт\".Той е посетил Южна Америка, където е наблюдавал мачове на няколко набелязани футболисти. Вчера обаче Стойчо, по традиция изгледа тренировката на отбора в Панчарево.За ЦСКА като скаути работят също Велизар Димитров, Владимир Манчев и Христо Янев, на които също им предстоят мисии, основно в Европа. Армейците ще привлекат двама или трима нови през зимата.В полезрението им са крилата на Септември Здравко Димитров и Ишмаел Байду. Ще се направи опит да се вземе и Тодор Неделев от Ботев.", "date": "2018.10.26", "title": "ЦСКА пуска скаути из Европа в търсене на нови попълнения"}
{"url": "https://offnews.bg/futbol/taran-na-levski-podnoviava-trenirovki-prez-sledvashtata-sedmitca-690725.html", "text": "Нападателят на Левски Сержиу Буш ще поднови тренировки следващата седмица. Таранът се възстановява от мускулна контузия и най-вероятно ще бъде готов за игра след паузата в първенството следващия месец, пише \"Тема спорт\".През тази кампания нападателят загуби титулярното си място за сметка на Станислав Костов. Чужденецът взе участие в 5 мача в Първа лига, в които така и не успя да се разпише.Той кара втория си сезон на \"Герена\". Общо за Левски има 45 мача и 13 гола. Очаква се на пълни обороти от неделя да тренират бразилското крило Паулиньо и естонския халф Богдан Вашчук.Иначе \"сините\" посрещат днес Верея в мач от поредния кръг на Първа лига, а с оглед добрите игри на отбора, стадион \"Георги Аспарухов\" очаква над 10 000 зрители.До вчера бяха продадени 8000 талона, а отпечатаните пропуски за сектор \"А\" са разпродадени, което ще рече близо 6000 - толкова е капацитетът на трибуната след ремонта.Известно е, че като жест към привържениците на отбора, ръководството пусна билети със символична цена от по 1 лев. Преди мача са предвидени доста забавни игри за хората.", "date": "2018.10.26", "title": "Таран на Левски подновява тренировки през следващата седмица"}
{"url": "https://offnews.bg/ikonomika/vdigat-garantcionnia-srok-na-magistralite-ot-5-na-7-godini-690722.html", "text": "Гаранцията при строителството на магистрали да бъде увеличена от пет на седем години. Това предлага строителният министър Петя Аврамова.Пред бТВ тя обясни, че това е едно от предложенията за промяна в нормативната уредба. Аврамова има и предложение да се отнема лицензът на дружествата за строителен надзор при две нарушения в рамките на две години, като глобите ще са от 30 до 150 хил. лв.Строителството на магистрала \"Струма\" няма да се забави заради отказа на \"Джи Пи груп\" да изгради тунел \"Железница\", каза министърът.Класираната на второ място фирма ще получи предложение за строежа, след като цялата процедура, свързана с \"Джи Пи груп\" бъде завършена.В момента прокуратурата проверява \"Джи Пи груп\" за злоупотреба с еврофондове, а МРРБ има 10 договора с проблемната фирма.Отсечката от Кресна до Сандански щяла да бъде пусната около Коледа или пет месеца по-рано.", "date": "2018.10.26", "title": "Вдигат гаранционния срок на магистралите от 5 на 7 години"}
{"url": "https://offnews.bg/ikonomika/dnes-v-nikozia-obiaviavat-likvidatciata-na-zk-olimpik-690711.html", "text": "Очаква се днес съдът в Никозия да обяви ликвидацията на застрахователната компания „Олимпик”.Така ще се даде възможност на ликвидатора реално да започне работа, а на кипърския и българския гаранционни фондове да изчистат въпросите около това как ще се покриват щетите на пострадалите след катастрофи с автомолили, застраховани в „Олимпик”.Ликвидаторът Павлос Накузи коментира пред бТВ, че ще минат години докато се установи на колко хора компанията дължи пари заради прекратените полици и с какви капитали разполага компанията.Около 200 хил. са клиентите на кипърската компания, чиито застраховки се оказаха невалидни след отнемането на лиценза ѝ от властите в Никозия.", "date": "2018.10.26", "title": "Днес в Никозия обявяват ликвидацията на ЗК Олимпик"}
{"url": "https://offnews.bg/politika/majkite-na-detca-s-uvrezhdania-prodalzhavat-protestite-690747.html", "text": "Майките на деца с увреждания ще продължат с протестa си с палатковия лагер, въпреки че днес депутатите приеха на първо четене законопроектите, за които настояваха - за хората с увреждания и за личната помощ.\"И след приемането на законите, протестите продължават. Искаме да видим финала\", каза една от протестиращите майки - Мая Стоицова, пред журналисти в парламента. Те ще протестират до окончателното приемане на двата законопроекта.Протестиращите не се отказват и от демонстрациите с искане за оставката на вицепремиера Валери Симеонов, който ги нарече \"кресливи жени\" с \"уж болни деца\".\"Продължаваме и днес с протеста за оставката му. Всички се убедихте, че издържаме на всякакви условия. Ще бъдем на улицата всеки ден, през деня в палатката, а вечер на улицата\", каза Стоицова.Според приетия днес проект за нов Закон за хората с увреждания именно Симеонов ще трябва да оглави съвета. Днес от ГЕРБ обявиха, че ще предложат председател на бъдещия Национален съвет за интеграция на хората с увреждания да бъде не Валери Симеонов, а е социалният министър Бисер Петков.Протестиращите майки обаче не харесаха това предложение.\"Против сме начело на Националния съвет за интеграция на хората с увреждания да бъде министър. Искането ни е да бъде вицепремиер. Борбата ни е да излезем от отговорността само на социалния министър. Предложението на ГЕРБ е ужасяващо\", посочи една от протестиращите.Попитана дали ще продължат да настояват Националният съвет да се ръководи от вицепремиер, при положение че в момента ресорният такъв е Валери Симеонов, Вера Иванова каза: \"Не можем да предположим, че държавата зависи от личността на Валери Симеонов\".\"Днес в парламентарна зала чухме депутати от всички партии да говорят на нашия език срещу ТЕЛК, за хоризонтални политики за уврежданията, за единен регистър на хората с увреждания. Най-после заговориха на нашия език. Сега ние искаме да ги попитаме - готови ли са да се преборим с ТЕЛК. Явно е общо искане и всички смятат, че това е голямата спънка реформата да не се случи така, както трябва“, каза Мая Стоицова.", "date": "2018.10.26", "title": "Майките на деца с увреждания продължават протестите"}
{"url": "https://offnews.bg/politika/na-parvo-chetene-deputatite-prieha-edinodushno-zakona-za-lichnata-pom-690736.html", "text": "След като приеха , депутатите одобриха единодушно и този за личната помощ.Поправките са изготвени от омбудсмана Мая Манолова. Законопроектът беше отхвърлен от Националния съвет за интеграция на хората с увреждания, а в края на юли тя и протестиращите майки на деца с увреждания, които настояват за приемането на двата закона, го внесоха в парламента.Проектът предвижда хората с увреждания да имат право да наемат свой личен асистент. Преценката за колко часа дневно имат нужда от него ще става на базата на лична оценка на потребностите. Хората с увреждания ще могат да избират кой да е техният асистент, както и да определят кога и как ще работи той.Ако текстовете бъдат приети и на второ четене, за финансирането на промените ще бъдат нужни 105 млн. лв.Законопроектът регламентира и кой точно е може да ползва лична помощ - \"дете или лице с увреждания, довели до ограничения в способността му за самостоятелно обслужване в ежедневието и до зависимост от чужда помощ, която да компенсира функционалния дефицит и да осигури подкрепа за упражняването на основните му права\".В момента за личен асистент са подпомогнати 14 000 души, а след промяната от услугата могат да се възползват всички 77 000, обясни Манолова. Според предложението личен асистент по 8 часа на ден ще имат хората в най-тежко положение - 14 000 души. Хора в малко по-леко положение обаче също ще могат да имат личен асистент - за по 4 или 2 часа на ден, като се оценява конкретната потребност на всеки човек.", "date": "2018.10.26", "title": "На първо четене: Депутатите приеха единодушно закона за личната помощ"}
{"url": "https://offnews.bg/obshtestvo/doberman-nahapa-dete-do-stolichno-uchilishte-690724.html", "text": "Доберман нападна и нахапа дете от столичното 18-то СОУ \"Уилям Гладстон\". Майката на пострадалото момиче Нели Русева съобщи за инцидента в социалните мрежи и изрази безпокойството си, че човекът няма да бъде наказан, информира България он ер.Петокласничката излязла в междучасие до близка лавка, когато кучето ѝ се нахвърлило. Детето има ухапвания по тялото, а освен това животното разкъсало част от дрехите му. \"Добро е състоянието на дъщеря ми в момента. Доста е уплашена. Потресаващото в случая е, че човекът, който е видял случката със собственото си куче, не е помогнал по никакъв начин. Той е хванал кучето си и ѝ е казал директно: \"Да се оправя\", обясни Русева.Разтревожената майка допълни, че ще се обърне към 3-то Районно управление в столицата, но не е сигурна дали въобще жалбата ще бъде разгледана и дали извършителят ще бъде намерен и наказан.Обадиха от училището, че трябва да я закарам в \"Пирогов\". Излязох от работа и отидох. Детето има няколко шева на гърба. Инцидентът обаче можеше да е много по-тежък, коментира жената.Доберманът е бил разхождан на повод, но без намордник.", "date": "2018.10.26", "title": "Доберман нахапа дете до столично училище"}
{"url": "https://offnews.bg/obshtestvo/kontejneri-i-za-stari-drehi-v-sofia-vizhte-kade-sa-postaveni-690713.html", "text": "Специални контейнери за текстилни отпадъци ще има във всички райони на София. Те ще са затворени по начин, който не позволява изваждането на старите дрехи. Целта на въвеждането на новите контейнери е да се намали изгарянето на текстилни отпадъци и повишаване на чистотата на въздуха. По време на септемврийската кампания за събиране на стари дрехи, обувки и чанти, са събрани 4.5 т текстил. Дрехите ще преминат през последващо третиране, като тези от тях, които са годни, ще бъдат изпозлвани за повторна употреба. Останалите ще бъдат рециклирани или оползотворени. В рамките на кампанията  \"Време е за детокс на гардероба\" с част от текстила, който е годен за употреба, ще бъде изработена дизайнерска колекция облекла, която ще бъде представена в рамките на SOFIA Green Fashion Days и European Week for Waste Reduction - в края на месец ноември. Изработените дрехи ще бъдат дарени за благотворителност. В момента в София разделно се събират 12 потока отпадъци, сред които хартия, пластмаса, стъкло, метал, зелени и био отпадъци и др. Контейнери за текстил по райони: Район „Оборище - Паркинга на ул. „Париж“ № 5 - 2 бр.Район „Сердика“: Бул. „Ген. Столетов“ ъгъла с бул. „Кн. Мария Луиза“ до вход- изход на метростанцията – 2 бр.Ул. „Христо Станишев“ ъгъла с ул. „Железопътна“ – до магазин „Била“ – 2 бр.Район „Надежда“: Ул. „Екзарх Стефан“ до базата на Консорциум “АЕС-Х-Груп“ ДЗЗД - 2 бр.Район „Илинден“: Ул. „Билянини извори“ – до паркинга на районна администрация „Илинден“ – 2 бр.Район „Подуяне“: Ул. „Тодорини кукли“ до Т Маркет – 2 бр., Ул. „Резбарска“ срещу Лидъл – 2 бр.Район „Изгрев“: Ул. „Самоков“ ъгъла с ул. „Тарас Шевченко“ – 2 бр., ул. „Васил Калчев“ – пл. „Витошко лале“ – 2 бр.Ул. Незабравка – бл.51-52 - 2 бр.Район „Слатина“ - Ул. „Манастирска“ № 33 , / ж. к „Гео Милев“ в близост до входа на църквата – 2 бр.Ж.к. „Яворов“ до бл. 31 / в близост до входа на параклиса / – 2 бр.Кв. „Редута“ ул. „Юндола“ № 13-15 - 2 бр.Район „Овча купел“: ул. „Любляна“ до магазин Фантастико - 2 бр., до магазин „Лидъл“ - 2 бр., Кв. „Горна баня“ ул. „Урал“ - центъра - 2 бр.Район „Витоша““: Кв. „Симеоново“- ул. „Симеоновско шосе“ обръщалото на авт. 98,67 – 2 бр., Кв. „Бояна“- пл. „Сборище“- 2 бр., Бул. „Братя Бъкстон“ – обръщалото на тролей № 2 – 2 бр.Район „Красно село“: Ж.к. „Славия“, ул. „Хайдушка поляна“ № 55 – Била - 2 бр., Ж.к. „Лагера“, ул. „Баба Илиица“ зад парк „Гъбките“ – 2 бр., Ж. к „Бъкстон“, ул. „Лагода“ № 5 срещу „Лидл“ – 2 бр.Район „Люлин“: Бул. „Захари Стоянов“ – паркинга на община „Люлин“ – 2 бр., Бул. „Царица Йоана“ кръстовището с бул. „Джавахарал Неру“ – 2 бр.Район „Връбница“: кв. „Връбница“ 1 и 2“ на паркинга на „Кауфланд“ зад общината - 2 бр., Кв. „Обеля“ – ул. „Дико Илиев“ до м-н „Била“ – 2 бр., с. Волуяк на площада пред Кметството - 2 бр.Район „Нови Искър“ - Кв. Кумарица – поликлиниката - 2 бр., Кв. Кумарица – площад 1–ви май - 1 бр., Кв. Кумарица , ул. „Зорница № 1 – 1 бр., с. Чепинци , ул. „Хан Аспарух“ срещу № 8 - 1 бр., с. Доброславци , площада Мегдана - 1 бр., с. Световрачане , ул. „Софийска“ № 36 – 1 бр., с. Мировяне – площад „В. Левски“ - 1 бр.Район „Искър“: ул. „5017“ до пазар „Феите“ - 1 бр., „Дружба“ 1 парк „Европа“ до тото пункт - 2 бр., „Дружба“ 2 срещу бл. 202 – 2 бр., „Дружба“ 2 срещу бл. 322 – 1 бр., „Дружба“ 2 – „Била и бл. 407 – 2 бр., „Дружба“ 2 срещу бл. 518 – 2 бр., „Дружба“ 2 – Цариградски комплекс – 2 бр., с. Бусманци – центъра - 2 бр.Район Панчарево“ - с. Панчарево – паркинга пред общината – 1 бр., с.Бистрица – площада – 1 бр., с. Герман – площада - 1 бр., с. Лозен – площада - 1 бр., с. Казичене – площада - 1 бр., с. Кривина – площада - 1 бр., с. Железница – площада – 1 бр.Район „Кремиковци“ - Кв. „Враждебна“, ул. 8 –ма - кметството - 1 бр., Кв. Челопечене, ул. „Ангел Маджаров“ № 70 – 1 бр., Кв. Сеславци, ул. „Стара планина“ – читалището – 1 бр., Гр. Бухово – ул. „Никола Бонев“ бл. 9 – 1 бр.- Ул. „Младежка“ бл. 1 - 1 бр.Район „Банкя“: Паркинга при кметството - 1 бр.", "date": "2018.10.26", "title": "Контейнери и за стари дрехи в София, вижте къде са поставени"}
{"url": "https://offnews.bg/ikonomika/nap-niama-da-ima-otlagane-za-podmianata-na-kasovite-aparati-690712.html", "text": "Няма да има отлагане на срока за подмяната на касовите апарати, въпреки настояванията от страна на бизнеса за удължаване поне до началото на 2020 година.Старите фискални устройства трябва да излязат от употреба до края на март догодина 2019 г., а целта на промените е оборотът на фирмите да излезе на светло.Общите разходите за бизнеса ще са значителни, от Националната агенция по приходите (НАП) обаче твърдят, че време за отлагане няма.По думите му до март месец догодина има време да се смени софтуера или целия апарат на 190 хил. устройства, колкото са регистрирани по ДДС.Според Ясен Танев, председател на управителния съвет на Българската асоциация за развитие на бизнес софтуер, срокът трябва да бъде удължен, за да се прецизират изискванията към бизнеса. По думите му съгласно изискванията в момента достъпът до данни на НАП е твърде широк.Танев допълни, че подмяната на софтуера на едно устройство става за дни, а не за 15 минути.", "date": "2018.10.26", "title": "НАП: Няма да има отлагане за подмяната на касовите апарати"}
{"url": "https://offnews.bg/obshtestvo/nosete-tendzheri-tigani-i-tiurliugiuvech-protestat-pred-ministerski-690709.html", "text": "И днес от 17,30 часа ще бъде възобновен протестът за оставка на вицепремиера Валери Симеонов, който направи изключително грозно и неадекватно изказване по адрес на майките на деца с увреждания.Родителите на деца с увреждания и всички, които ги подкрепят, отново ще се съберат пред Министерски съвет.", "date": "2018.10.26", "title": "Носете тенджери, тигани и тюрлюгювеч: Протестът пред Министерски съвет продължава"}
{"url": "https://offnews.bg/sviat/shiniad-o-konar-prie-isliama-690716.html", "text": "Ирландската певица Шиниъд О'Конър обяви, че е приела исляма.Изпълнителката на хита от 1990-а е променила своето име на Шухада Давит.Тя пише още, че решението ѝ е \"естествен завършек на всяко теологическо пътешествие\". Певицата се показа носейки хиджаб и пеейки адхан - мюсюлмански призив за молитва. Всяко изследване на Писанията води до исляма. Което прави останалите писания излишни. Ще ми бъде дадено (друго) ново име. То ще бъде Shuhada', добавя звездата.В туитър тя благодари на мюсюлманите, които са я приветствали след обявяването на решението ѝ. ", "date": "2018.10.26", "title": "Шиниъд О'Конър прие исляма"}
{"url": "https://offnews.bg/obshtestvo/vashite-pokupki-sa-vashiat-zhivot-euandme-689773.html", "text": "Знаете ли, че като потребител в ЕС можете да върнете всеки закупен продукт в рамките на 14 дни? При това без да посочвате причина.Научете повече за правaта си на европейски граждани на . Информационната кампания на Европейската комисия  има за цел да поведе младежите от поколението на хилядолетието на пътешествие в изследване на това, което ЕС прави за тях.Всички младежи на възраст между 18 и 35 г. до края на октомври имат възможност и да се включат в конкурса за млади филмови режисьори  и да спечелят субсидия от 7500 евро, за да реализират своята идея. ", "date": "2018.10.26", "title": "Вашите покупки са Вашият живот? #EUandME"}
{"url": "https://offnews.bg/politika/karadaja-predi-tcentralnia-savet-na-dps-upravlenieto-e-pozorno-za-str-690737.html", "text": "Това популистко управление е цинично, брутално и позорно за страната. Това заяви лидерът на ДПС Мустафа Карадайъ преди началото на заседанието на Централния съвет на партията в столичния хотел \"Рамада\". Карадайъ подчерта, че заседанието се провежда в много сложна и изострена обществено-политическа обстановка в страната и в ситуация на политическа криза. ДПС обсъжда политическите си действия, след като вицепремиерът Валери Симеонов не подаде оставка след обидните думи към майките на деца с увреждания. Ако този вицепремиер не си отиде от властта, ДПС ще предприеме последващи политически действия, за да върне демокрацията и да спаси България, заяви преди ден лидерът на партията Мустафа Карадайъ. ", "date": "2018.10.26", "title": "Карадайъ преди Централния съвет на ДПС: Управлението е позорно за страната ни"}
{"url": "https://offnews.bg/obshtestvo/feldsher-izrodi-bliznatci-v-linejka-690661.html", "text": "Фелдшер от Стражица, Великотърновско, изроди близнаци в линейка, съобщиха от Националната асоциация на работещите в спешна медицинска помощ.Историята се разиграла късно снощи в сряда вечерта, а родилката не е знаела, че в утробата си носи не една, а две рожби.Точно тук се появява и медицинското чудо - медикът успява да даде живот на две здрави бебета в извънболнични условия. В медицинската практика раждането на близнаци се смята за рисково и много акушер-гинеколози не поемат риск да израждат такива родилки дори в болнични условия. Вместо това най-често се прилага секцио.Това е четвъртото израждане на фелдшера от спешна помощ за тази година.Екипът, който е помогнал за раждането на близнаците, заедно с фелдшера, искат да останат анонимни, съобщават от асоциацията.", "date": "2018.10.26", "title": "Фелдшер изроди близнаци в линейка"}
{"url": "https://offnews.bg/sviat/zhestoka-borba-s-pozhar-v-sitonia-690721.html", "text": "Усилено продължава борбата с пожар в полуостров Ситония в Гърция. Четири самолета, два хеликоптера и 40 пожарни коли се борят с неконтролируемия пожар избухнал край градчето Платаници, съобщи Нова тв.Прекъснато е електроподаването към съседния град Сарти. Властите са в готовност да евакуират жителите на градчето.Затворен е пътят по източното крайбрежие на Ситония, на юг от Вурвуру, а полицията предупреждава да се избягва движението в района на Сарти, за да не се пречи на погасяването на пожара.В ранните сутрешни часове в петък е започнала превантивна евакуация на живеещите в градчето Камбос.", "date": "2018.10.26", "title": "Жестока борба с пожар в Ситония"}
{"url": "https://offnews.bg/futbol/ludogoretc-pred-otpadane-v-liga-evropa-690705.html", "text": "Шампионът Лудогорец записа реми 1:1 като гост на АЕК Ларнака в кипърската столица Никозия в двубой от група А на турнира Лига Европа.Българският шампион поведе в срещата в ранен гол, но домакините възстановиха равенството в средата на първото полувреме и този резултат остана до последния съдийски сигнал. Лудогорец си осигури преднина още в 7-ата минута с гол на Джоди Лукоки. В 12-ата минута удар на Козмин Моци срещна гредата, а след още три минути Клаудиу Кешерю направи пропуск.Отборът на Лудогорец се нуждаеше от задължителна победа, за да запази шансовете си за излизане от групата и бе по-активен в началото на полувремето, но след добри 20 минути отстъпи инициативата на съперника си.Разградчани допуснаха гол в 25-ата минута, когато Хорхе Ларена се разписа от дузпа.В другия мач от групата Цюрих надви Байер Леверкузен с 3:2 у дома и си осигури място в плейофите на турнира. Швейцарският тим води в класирането с 9 точки, Байер има 6, а Лудогорец и АЕК - по една. Следващият мач на Лудогорец е отново е срещу АЕК Ларнакв Разград на 8 ноември.", "date": "2018.10.26", "title": "Лудогорец пред отпадане в Лига Европа"}
{"url": "https://offnews.bg/stil/drehata-s-k-vi-iazhte-pijte-ogito-cherpi-e-na-balgarskia-dizajne-690671.html", "text": "Българският дизайнер Стефан Карчев е създателят на нашумялата дреха с надпис \"К**ви, яжте, пийте, Огито черпи\", която бе забелязана на токийската Седмица на модата. Роденият през 1990 г. Карчев е представител на сюрреализма и винаги се е отличавал със своята строга индивидуалност и оригинални идеи. Той е единственият българин, завършил престижната Кралска академия по изящни изкуства в Антверпен, Белгия.Дипломната му работа, в която творбите съчетават елементи от популярната култура и българския фолклор, е представена на Седмицата на модата в Лондон, Heavy London Showroom в Париж и Седмицата на дизайна в Пловдив. Творбите на Карчев са били коментирани в редица модни медии, като сред тях е и италианският Vogue. След като завършва бакалавърска степен, той стажува при белгийския дизайнер Уолтър ван Бейрендонк (Walter Van Beirendonck), докато се подготвя за магистратурата си.Колекциите на Карчев могат да бъдат разгледани на личния му сайт: .Това са и някои от другите му творби:", "date": "2018.10.26", "title": "Дрехата с 'К**ви, яжте, пийте, Огито черпи' е на българския дизайнер Стефан Карчев"}
{"url": "https://offnews.bg/obshtestvo/zlatoto-probliasva-v-denia-na-sv-dimitar-hiliadi-praznuvat-dnes-638517.html", "text": "Православната църква чества днес паметта на великомъченик Димитър Солунски. Имен ден празнуват хиляди съименници на светеца, както и Димо, Драго, Драгомир, Драган, Митко, Диан и дамските еквиваленти на името. Димитър е производно от старогръцкото Δημήτριος – принадлежащ на Деметра, богинята на земята и плодородието.Св. Димитър е роден през 3 век в Солун, след смъртта на баща си той става управител на града и открито изповядва християнската вяра. Хвърлен е в тъмница и убит в килията си по време на молитва. Според народните вярвания от Димитровден започва зимата и подготовката за \"мишите празници\" от утре. Жените не бива да взимат нищо остро в ръка, за да не отворят път за мишките, които да проядат събраната реколта. На масата се слага курбан от овче месо, гювеч, яхния от пиле, пита с ябълки, варена царевица, печени ябълки и тиква. В някои райони на страната на Димитровден са гадае за предстоящата зима, следи се и кой е първият гост за деня в къщата. Най-желаният полазник е добър и имотен човек.Иманярите вярват, че в нощта на Димитровден небето “се отваря” и заровените жълтици проблясват със синкав пламък.На Димитровден празнуват строители, архитекти, проектанти, както и ковачи, техници, инженери и металурзи.Днес е и празник на град Сливен. ", "date": "2018.10.26", "title": "Златото проблясва в деня на св. Димитър, хиляди празнуват днес"}
{"url": "https://offnews.bg/obshtestvo/v-sofia-vodata-spira-na-7-mesta-dnes-690710.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Христо Ботев“ в Нови Искър, кв. „Гниляне“, налага спиране на водоподаването от 09:00 до 14:00 часа на кв. „Гниляне“.Изпълнение на инвестиционен проект за реконструкция на уличен водопровод на ул. „Ген. Паренсов“ в Център налага спиране на водоподаването от 09:00 до 21:00 часа на ул. „Ген. Паренсов“ от бул. „Васил Левски“ до ул. „6-ти септември“, бул. „Васил Левски“, ул. „Гурко“, ул. „6-ти септември“, ул. „Граф Игнатиев“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода”, живеещи в района, ще почувстват значително подобреното качество на предоставяните услуги.Изграждане на сградно водопроводно отклонение на ул. „Знание“ в кв. „Бенковски“ налага спиране на водоподаването от 09:00 до 19:00 часа на ул. „Знание“ – бл. 1, бл. 2, бл. 3.Заради подмяна на спирателен кран на бул. „Мадрид“ в кв. „Подуене“, се налага спиране на водоподаването от 00:00 до 06:00 часа на бул. „Мадрид“ от ул. „Алеко Константинов“ до ул. „Черковна“(четни), ул. „Черковна“ от бул. „Мадрид“ до ул. „Русалка“. Във връзка с подмяна на сградно водопроводно отклонение на ул. „Момин кладенец“ в с. Казичене, се налага спиране на водоподаването от 09:30 до 16:00 часа на ул. „Момин кладенец“ от ул. „Хан Аспарух“ до ул. „Липите“, ул. „Кръстю Пастухов“ от ул. „Васил Левски“ до ул. „Момин кладенец“.Заради подмяна на сградно водопроводно отклонение на ул. „Лесновска“ в с. Чепинци, се налага спиране на водоподаването от 09:30 до 14:30 часа на ул. „Искър“, ул. „Орфей“, ул. „Стара планина“, ул. „Минерален извор“.Без вода във връзка с изграждане на сградно водопроводно отклонение на ул. „Панорамен път“ в местност „Гърдова глава“, се налага спиране на водоподаването от 10:00 до 22:00 часа на ул. „Петко войвода“ от ул. „Панорамен път“ до ул. „Букара“, ул. „Сребриста липа“ от ул. „Петко войвода“ до ул. „Бял равнец“. ", "date": "2018.10.26", "title": "В София водата спира на 7 места днес"}
{"url": "https://offnews.bg/tenis/adrian-andreev-shte-igrae-sreshtu-olimjskia-shampion-na-polufinalite-n-690720.html", "text": "Адриан Андреев допусна загуба в последния мач от своята група \"Shuai\" на младежкия турнир от сериите \"Мастърс\" в Чънду. Световният №1 до 18 години Цен Чун Хсин го надигра след 6:4, 7:5 за 90 минути игра.Така тайванецът спечели печели първата позиция с три поредни победи, а българинът продължава като втори и ще се изправи срещу олимпийския шампион на сингъл от младежките игри Юго Гастон от Франция.Toй е номер 2 в световната ранглиста и спечели титлата на сингъл от Младежките Олимпийски игри в Аржентина. Финалния \"Мастърс\" за юноши събира осемте най-добри юноши за годината.", "date": "2018.10.26", "title": "Адриан Андреев ще играе срещу олимйския шампион на полуфиналите на Мастърса в Китай"}
{"url": "https://offnews.bg/obshtestvo/dnes-toploto-se-vrashta-do-22-gradusa-shte-e-690707.html", "text": "Днес ще е предимно слънчево. Ще духа умерен северозападен вятър, който до вечерта ще отслабне и ще се ориентира от югозапад. Минималните температура ще са предимно между 4° и 9°, дневните ще се повишат чувствително и ще са между 17° и 22°.Над планините ще е предимно слънчево. Ще духа силен, преди обяд временно бурен северозападен вятър. Бързо ще се затопли и максималната температура на височина 1200 метра ще е около 12°, на 2000 метра – около 6°.Над Черноморието ще бъде предимно слънчево. Преди обяд ще духа умерен вятър от запад, който след обяд ще се ориентира от югозапад и малко ще отслабне. Максималните температури ще са 16-18°, колкото на морската вода. Вълнението на морето ще е 2 бала.", "date": "2018.10.26", "title": "Днес топлото се връща - до 22 градуса ще е"}
{"url": "https://offnews.bg/politika/bsp-za-7-godini-u-nas-sa-zakriti-1470-uchilishta-690727.html", "text": "От 2000 до 2017 година са закрити 1470 училища в България. Само от този факт можем да съдим какво се е случило със страната ни. След 5 години, 47% от учители ще се пенсионират. Няма образователна система в света, която да може да навакса това. Ще са нужни 40 000 учители.Това каза народният представител от „БСП за България“ Ирена Анастасова на среща с граждани от столичния район „Лозенец“, на която бяха със заместник-председателя на парламентарната група на \"БСП за България\" Крум Зарков.“От това може да се направят изводи за демографската криза и за качеството на образованието на децата. Убедена съм, че ако не се обърнем към проблемите на образованието, като функционалната неграмотност на децата ни, в бъдеще неграмотни ще ни лекуват, неграмотни ще учат децата, неграмотни ще ни управляват“, категорична бе Анастасова.Хората от „Лозенец“ мислят, че е нужна коренна промяна във функциите на държавата. Трябва да се развие философия на промяната. Нужна е нова ценностна система.Според Крум Зарков „Визия за България“ е инструмент за постигане на цели, в политическия аспект на думата. „Ясно е, че положението е тежко, диагнозата на обществото е поставена многократно, представени са анализите и за демографската политика, и за икономическия сектор. Сриват се чуждестранните инвестиции, изтичат капиталите, изтичат и хора. Като отговорна политическа сила, не можем да вдигаме рамене и да казваме, че това е положението. Трябва да предложим решения“, убеден е той.„Във „Визия за България“ има идейна нишка, която минава от началото до края – качествено новата роля на държавата, какво и как да прави държавата. Според нас, от БСП, държавата трябва да се завърне в живота на хората. Пазарът, оставен да се развива от само себе си, не може да регулира дълбоките процеси, които раздират нашето общество, дори ги изкривява. Затова предлагаме държавата да участва много по-активно в живота на страната, особено в икономическия“, обясни Зарков. „Регулацията при пазарна икономика изисква държавата да има своите лостове вътре в самия пазар – да има своите предприятия в ключови сектори, да бъде участник в тях, да вкарва в самия пазар елементите, които счита за необходими. В противен случай става това, което виждаме сега – рано или късно пазарът попада в едни ръце, получават се монополни организации. Затова държавата трябва да я има в ключови сектори – например енергетика“, счита той. „Има конституционно установени норми и право на достъп до здравеопазване. Затова общинското, държавното, университетското здравеопазване трябва да бъде поставено с предимство, по отношение на публичния ресурс. По отношение на частния сектор, всеки е свободен да избере това лечебно заведение, което иска. Но публичният ресурс трябва да отива в общинските и държавни лечебни заведения“, каза Крум Зарков.„Ключовото във „Визия за България“ е качествено новата роля на държавата, на общественото начало. Това важи и за доходите на населението, за начина, по който държавата може да се намесва и смекчава тежки социални феномени, като например раздиращото ни неравенство“, обобщи Зарков. „В Конституцията е записано, че държавата трябва да бъде социална, демократична и правова. Този конституционен постулат, за 30 години, малко по малко е изпразван от съдържание. Социална значи солидарна, държава, в която цялото е по-важно от индивидуалностите. Демократична означава свободна. Правова означава справедлива. За съжаление, държавата ни не е такава“, констатира Крум Зарков.", "date": "2018.10.26", "title": "БСП: За 7 години у нас са закрити 1470 училища"}
{"url": "https://offnews.bg/politika/gerb-predlagat-simeonov-da-ne-stava-predsedatel-na-saveta-za-horata-s-690718.html", "text": "Депутатите приеха на първо четене предложенията за чисто нов Закон за хората с увреждания. Подкрепата беше единодушна.Още преди гласуването от ГЕРБ обявиха, че ще правят поправки между двете четения. От най-голямата партия ще поискат не вицепремиерът Валери Симеонов, а социалният министър Бисер Петков да бъде председател на Националния съвет за интеграция на хората с увреждания.Във все още нередактирания нов закон е записано, че този съвет ще се ръководи от \"ресорния заместник министър-председател\". В момента това е Валери Симеонов, срещу когото от началото на седмицата има протести срещу него заради изказването му за \"кресливи жени\" с \"уж болни деца\" по адрес на майките на деца с увреждания, които настояваха за изготвянето и приемането на този закон. Въпреки че вицепремиерът се извини, демонстрациите с искане за оставката му продължават.Предложението Симеонов да е шеф на съвета също предизвика напрежение и недоволство от страна на протестиращите майки. Така се стигна и до днешната заявка на ГЕРБ, че ще направят поправки между двете четения. Те искат да се запази ситуацията като в действащия закон - председател на съвета да бъде социалният министър, който ръководи органа и сега. Най- вероятно предложението на ГЕРБ ще събере необходимите гласове при приемането на текстовете на второ четене.\"Няма драма. Ние сме на първо четене на закона. До влизане в сила на този закон председател на съвета е социалният министър. От ГЕРБ ще предложим социалният министър да продължи да е председател на съвета\", коментира от трибуната Светлана Ангелова от ГЕРБ.Последваха критики от социалистите: \"Идеята ви, че няма драма е напълно погрешна. Драма има - избрали сте за този пост неподходящ човек\", коментира Антон Кутев от БСП. Лидерът на левицата пък за пореден път Корнелия Нинова пък отново поиска оставката на Симеонов. Последва спор, който предизвика зам.-председателят на парламента Емил Христов от ГЕРБ да обяви, че депутатите \"цапат хубавия законопроект\".Законопроектът, който беше приет днес, въвежда и нова индивидуална оценка на човек с увреждане - здравословно му състояние, функционалните затруднения, проблемите при ежедневните му дейности, както и вида на необходимата подкрепа.От началото на следващата година ще има и месечна финансова подкрепа на хората с увреждания за 18 годишна възраст. Тя се определя в зависимост от степента на увреждане и целта ѝ е да компенсира разходите, породени от увреждането. Размерът на финансовата подкрепа ще се определя в зависимост от линията на бедност.През 2019 г. хората с над 90% степен на увреждане с право на чужда, които получават социална пенсия за инвалидност, ще получават 57% от линията на бедност или 198 лв. на месец.Проектът предвижда и създаването на Държавната агенция за хората с увреждания от началото на 2021 година.", "date": "2018.10.26", "title": "ГЕРБ предлагат Симеонов да не става председател на съвета за хората с увреждания"}
{"url": "https://offnews.bg/offtopic/zvezdata-tarkan-nae-balgarska-bavachka-da-gleda-novorodenata-mu-dashte-690708.html", "text": "Българка ще се грижи и възпитава новородената дъщеря на турската мегазвезда Таркан, съобщи  като се позова на турския вестник „Акшам“. Изданието твърди, че живеещият в момента в Германия Таркан Теветоглу е наел българка за бавачка на своята дъщеря Лия. Самоличността на бавачката не се съобщава, но се посочва, че тя ще има и помощничка.Дъщерята на семейство Таркан и Пънар Теветоглу се появила на бял свят на 12 юли в Германия, където са родени певецът и съпругата му.Преди месец бе обявено, че известната двойка търси бавачка за малката Лия. Семейство Теветоглу изискваше бавачката на дъщеря им да е чужденка, за да може Лия да научи чужди езици. Друг мотив беше бавачката да не може да клюкарства.Първоначалните намерения на известното семейството беше сами да отгледат бебенцето.Предложения за участие в реклами на малката ЛияОсвен това малката Лия е попаднала в полезрението на рекламните агенции, които са направили многократни предложения за участие, съобщават турските медии. Въпреки споменатите тлъсти хонорари, мегазвездата не е пожелал дъщеря му да попада под светлината на прожекторите и е отказал офертите.Поради очакваното раждане на дъщеря си поп звездата беше отложил всички ангажименти за концерти през лятото. Очаква се до една седмица Таркан да се върне в Турция и да започне приготовления за концерти.", "date": "2018.10.26", "title": "Звездата Таркан нае българска бавачка да гледа новородената му дъщеричка"}
{"url": "https://offnews.bg/analizi-i-komentari/pari-mi-daj-i-za-reformi-hich-ne-me-tarsi-690690.html", "text": "В България обещанията се дават, за да не се изпълняват. Особено предизборните. Всички се кълнат, че като дойдат на власт, ще свалят данъците, ще увеличат доходите и ще превърнат корумпираната среда в рай за бизнеса. След изборите обаче ги наляга тотална амнезия и те се отдават на прахосничество и откровен мързел. Вина по принцип не се поема, а катастрофалните резултати и всяка по-смислена критика се обясняват с някакви тайнствени сили, които кроят пъклени заговори за сваляне на правителството.Красноречив пример за това е проектозаконът за държавния бюджет за 2019 г., който стриктно спазва всички порочни традиции за правене на финансовите планове на държавата. Макропоказателите са като за витрина, a ефектите са микроскопични – като за под юргана. Приходите ще са повече, но и харчовете ще са щедри. Така че за поредна година въпреки растежа на икономиката пак ще имаме дефицит!По традиция най-много пари се отпускат за социалната сфера, но на принципа на всекиго по малко, колкото да не е без хич. Вдигаме минималните осигурителни прагове и максималните осигурителни доходи, дето се кълняхме, че няма да ги пипаме, но пък запазваме тавана на пенсиите, дето трябваше да отпадне. Както се казва - да не би да се промъкне някой неощетен.Разбира се, много е изкушаващо да вземеш от \"богатите\" - в случая от хората, които получават над 3000 лв. заплата (както се изрази една синдикалистка - бълха ги ухапала). Но също така трябва да си даваш сметка, че точно фирмите, които ще бъдат най-засегнати от мярката - IT, най-лесно ще се изнесат от България, защото работят глобално и нищо не ги задържа локално. И че се изпраща негативен сигнал към всички, които евентуално биха се насочили към България. Не че са много - чуждестранните инвестиции се сринаха със 70% за година и даже българските капитали започнаха да се изнасят към по-сигурни и предвидими страни. Така че тук сметките за повече приходи са не само без кръчмар, но може да се окаже - и без кръчма.Солидна сума пари ще се налее и в здравеопазването. От което то няма да оздравее, даже още повече ще се разболее, тъй като последната концепция за \"реформа\" включва обединяване на хаоса в различните му поделения в един общ хаос под шапката на една мегаагенция. Надеждата на вносителите е, че като се обединят куп неефективни и бюрократизирани структури в една, те изведнъж ще проработят като по вода. Логика, която здрав разум не може да я проумее. Но пък кога здравият разум е бил съвместим със здравната система? И за да не остане нищо нехаотично, нужните промени в няколко закона са подпъхнати в допълнителните и заключителни разпоредби на закона за бюджета на НЗОК, за да се избяга от общественото обсъждане, при което биха могли да се зададат неудобни въпроси, на които министерството няма отговори. Щото по-нататъшното функциониране на новия мастодонт ще се бистри в поредица от наредби, които тепърва ще се пишат. Колко болни ще доживеят да разберат кой и как ще ги лекува, както се казва, е Божа работа.По традиция рекордна сума - 1.5 млрд. лв., ще получи и МВР. Там за реформи се говори от години, даже през лятото предишния министър се излъга да пусне и обществена поръчка за концепция за преструктуриране на този мастодонт. Месец по-късно поръчката беше прекратена \"поради отпаднала необходимост\", което съвсем логично доведе до \"належаща необходимост\" от още пари. По принцип у нас реформите не се правят, за да се спестят пари, а се дават пари, за да не се правят реформи. Дали срещу тези средства ще получим по-качествена услуга, е риторичен въпрос. 90% от сумата ще отиде за заплати, т.е. за бензин, за патрулки, за подобряване на работните условия на полицаите и т.н., а за подобряване на сигурността ни заради която иначе МВР изобщо съществува няма да остане почти нищо. И недоволни ще са и униформените, и гражданите.По традиция рязко увеличение на бюджета иска и съдебната власт. Забележителното в случая е, че въпреки че таксите за завеждане на дела скочиха 17 пъти, съдебната система не очаква никакво увеличение на приходите от тях. Което е най-голямото доказателство, че единствената цел на промените, срещу които се обявиха и самите магистрати, и гражданският сектор, е била да се ограничи достъпът до правосъдие. Особено там, където могат да се атакуват актовете на властта и да се объркат нечии планове.Разбира се, армията за пореден път получава пари, за да купи някаква техника, което по традиция едва ли ще се случи. Електронното правителството отново ще направи опит да тръгне, но едва ли ще успее, защото там колкото повече милиони се наливат, толкова по-малък е напредъкът. Някоя отсечка на т.нар. магистрали ще получи шанс да мръдне с някой друг километър, който да бъде ремонтиран още преди да бъде открит ... Списъкът може да бъде продължен ...Така че финансите в “стабилната” ни татковина ще продължат да бъдат такива, каквито си ги знаем! Революция не се очаква! Идват избори! Избирателите, дето разчитат на управляващите, получиха примамка да отидат до урните – увеличават се с 10% заплатите на държавните служители. Другите, които се опитват да се справят сами и справедливо недоволстват от липсата на реформи, няма нужда изобщо да си правят този труд. То и без това няма за кого да гласуват! Най-много да объркат нечии сметки.Б. ред. ", "date": "2018.10.26", "title": "Пари ми дай, и за реформи хич не ме търси"}
{"url": "https://offnews.bg/evropa/panika-na-ostrov-zakintos-6-8-po-rihter-raztresoha-ostrova-690706.html", "text": "Силно земетресение с магнитуд 6,8 разтресе гръцкия остров Закинтос в Йонийско море, който е една от любимите туристически дестинации за хиляди българи.До момента няма информация за жертви и сериозни разрушения, но много българи споделиха в социалните мрежи, че са много изплашени и че цяла нощ на острова тресе.На Закинтос в момента няма ток, изпочупени са много прозорци, по къщите са се появили пукнатини има паднали комини.Кула от византийската епоха, датираща от 12-и век, намираща се малък остров до Закинтос е понесла сериозни щети, посочват местни медии.Според  в. \"Катимерини\" частично се е срутил построения през 13-и век манастир Преображение Господне на остров Строфадия.Земетресението е станало в 1,54 часа през нощта. Магнитудът е бил на 42 километра югозападно от Закинтос и на 282 километра западно от Атина на дълбочина от 10 километра.", "date": "2018.10.26", "title": "Паника на остров Закинтос: 6,8 по Рихтер разтресоха острова"}
