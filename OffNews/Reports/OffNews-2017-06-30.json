{"url": "https://m.offnews.bg/news/Ikonomika_59/Sobstvenik-na-zavedenie-napadna-trudovi-inspektori-Sega-shte-plashta_659476.html", "text": "Собственик на заведение във Варна е проявил агресия спрямо екип от инспектори по труда по време на изпълнение на служебните им задължения. За овладяване на ситуацията се е наложила намеса на полицията, съобщиха от Главната инспекция по труда.До агресията се стигнало, след като екип на варненската дирекция „Инспекция по труда“ извършил второ посещение на обекта в рамките на час, тъй като при първото е установено зад бара лице, видимо непълнолетно, за което е обяснено, че е дъщеря на сервитьорката и тъй като барманът закъснява, тя е влязла да помогне на майка си.Целта на второто посещение е била да се установи дали лицето още е зад бара и дали наистина присъствието му там не е било инцидентно.В случай че става дума за полагане на труд от непълнолетно лице, трябва да бъде сезирана и прокуратурата.При връщането на екипа в заведението, мъж, който не се представил, изблъскал грубо един от инспекторите. По-късно било установено, че именно той е собственикът на обекта.В това време жената, която се представила се като салонен управител влязла в заведението и принуждава непълнолетното лице да си тръгне. За нея впоследствие е установено, че е съпруга на собственика.Заради грубите действия на бизнесмена е повикана полиция. Изготвен е акт за неоказано съдействие, санкцията за което по Кодекса на труда е 20 000 лв., който е връчен на работодателя в присъствието на полицаите. От ГИТ посочват и че е добре работодателите да знаят, че при получен сигнал за полагане на труд извън уговореното в договор работно време, е практика контролните органи на да извършват няколко посещения в рамките на една проверка, за да установят наличието или липсата на нарушение. Освен това контролните органи на агенцията имат правомощия по Кодекса на труда да изискват за проверка документи за самоличност.", "date": "2017.06.30", "title": " Собственик на заведение нападна трудови инспектори. Сега ще плаща 20 000 лева глоба"}
{"url": "https://m.offnews.bg/news/Politika_8/Desislava-Radeva-se-sreshtna-s-organizatorite-na-Sofiia-prajd_659471.html", "text": "Съпругата на президента Румен Радев, Десислава Радева, се срещна с представители на Организационния комитет на „София Прайд“.За срещата съобщиха от организацията, като посочиха, че са обсъдили с Радева целите на гей парада. Повод за срещата стана пост, който Радева  след парада, в който тя отправи критики към участниците в шествие и ги посъветва следващият път да раздават информационни листовки за превенция на СПИН.\"Уважавам Ви, но не преигравайте, моля! Никой нищо не Ви е забранил! Вие сте толкова дискриминирани, колкото българския пенсионер, например. Колкото многодетните майки. Колкото хетеро-ориентираните хора дори. (Що не организираме прайд на хетеросексуалните, м?!). Ако истински желаете да бъдете полезни в обществото, следващият път, освен розови помпони на барабаните си, направете информационни листовки за превенция от ХИВ/СПИН, за рисковите групи, за статистиката в страната и света. Просто давам идея, за да е по-смислено за всички, някак\", написа тя тогава, а под поста ѝ се разрази голяма дискусия.\"Примери от дейността на ЛГБТИ организациите, които са част от Организационния комитет на \"София Прайд\", станаха повод да се направи извода, че пилотно въведените добри практики не водят до мащабна промяна в нагласите заради липсата на подкрепа от страна на институциите\", обявиха след срещата си с Радева организаторите на гей парада.\"По време на срещата представихме на г-жа Радева всички аспекти на законодателната рамка, които пораждат неравно третиране на ЛГБТИ хората в България. Акцент в срещата бяха и целите на \"София Прайд\" и на ЛГБТИ движението у нас\", допълниха те. Организаторите на гей парада са представили на първата дама и информация за оттеглянето на Глобалния фонд за борба с ХИВ/СПИН от България и за състоянието на системата за превенция в момента.На срещата двете страни са се разбрали да си съдействат за ефективен диалог между институциите, който да доведе до преодоляването на стигмата на ЛГБТИ хората у нас. Организаторите на гей парада подчертават кратко, че срещата е протекла в приятелска атмосфера. Десислава Радева до момента не е коментирала срещата. ", "date": "2017.06.30", "title": " Десислава Радева се срещна с организаторите на \"София прайд\""}
{"url": "https://m.offnews.bg/news/Temida_18762/Edin-ot-arestuvanite-za-poboia-v-Asenovgrad-e-obviniaem-po-delo-za-rad_659482.html", "text": "Един от арестуваните за побоя над спортисти в Асеновград е обвиняем по дело за проповядване на радикален ислям и проповядване на идеите на \"Ислямска държава\", съобщи БНТ. Стефан Димитров е задържан през март 2015 г. Делото за радикален ислям се гледа в Пазарджишкия окръжен съд, но по него все още няма присъда. Деветимата арестувани за боя в Асеновград се изправиха днес пред Районния съд в Асеновград. Съдът остави в ареста и деветимата обвиняеми, тъй като има опасност да се укрият или да извършат друго престъпление. Според съда няма съмнение, че и деветимата са участвали в побоя. Съдът смята, че има и други участници, които тепърва ще бъдат установени. Деветимата арестанти са пристигнали в съда с маски на лицата заради епидемия от морбили в пловдивския затвор. Всички те отрекоха обвиненията срещу тях и разказаха своята версия, според която са били на брега на язовира, когато видели как едно кану с две момичета се обръща и едното потъва във водата. Те предложили помощ. Тогава дошли гребците и започнали да ги бият с лопати, разказват те, цитирани от БГНЕС.Въпреки широко разпространеното мнение сред гражданите на Асеновград, че виновните за нападението са роми, дошли наскоро от други места, се оказва, че те са родени в Асеновград.Повечето от тях са учили до 8 клас, работят в строителството като общи работници без договори, четирима имат различни съдебни тежести - условни присъди и глоби. Решението на съда подлежи на обжалване.", "date": "2017.06.30", "title": " Един от арестуваните за побоя в Асеновград е обвиняем по дело за радикален ислям"}
{"url": "https://m.offnews.bg/news/Futbol_18793/Karlo-Ancheloti-bil-vizhdal-Deva-Mariia_659483.html", "text": "Наставникът на Байерн (Мюнхен) Карло Анчелоти даде интервю пред \"Гадзета дело Спорт\", в което се върна към футболната си кариера.Бившият италиански национал се върна назад във времето към тренировките на суровия наставник Ариго Саки в Милан. Карлето каза шеговито, че като играч на \"росонерите\" понякога от умора е виждал образа на божията майка Дева Мария.\"Саки беше като чук! Изискваше много от всички, никога не се \"изключваше\". Той бе революционер в своята област. Трябва да призная, че бе гений, новатор.На ден имахме две тренировъчни сесии: сутрин бягахме в гората - 45 минути зад фитнес треньора Пинколини.Бягането не бе лесно - нагоре и надолу, с промяна на темпото, смяна на посоката. Когато се прибирахме по обедно време, виждах Дева Мария...В следобедните часове бе време за тактически уроци. Зона, преса, засади, компактно придвижване. Майко мила! Нямаше друг човек в Италия, който някога да бе прилагал тези методи\", разказа някогашният полузащитник.", "date": "2017.06.30", "title": " Карло Анчелоти бил виждал Дева Мария"}
{"url": "https://m.offnews.bg/news/Obshtestvo_4/Spirat-vodata-po-tri-bulevarda-v-tcentara-na-Sofiia_659339.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Заради подмяна на пожарен хидрант на бул. „Княз Александър Дондуков“ в Център, се налага спиране на водоподаването от 9:00 до 18:00 часа на бул. „Княз Александър Дондуков“, бул. „Васил Левски“, ул. „Панайот Волов“, бул. „Янко Сакъзов“. Без вода заради подмяна на сградно водопроводно отклонение на ул. „Трънски път“ в с. Лозен от 9:00 до 16:00 часа на ул. „Шипка“, ул. „Зорница“, ул. „Трънски път“, ул. „Синчец“, ул. „Божур“. Във връзка с подмяна на сградно водопроводно отклонение до бл. 522 в жк. „Люлин“ 5, се налага спиране на водоподаването от 9:00 до 21:00 часа на бл. 512, бл. 513, бл. 522, бл. 531, бл. 532, бл. 533. Поради частична подмяна на сградно водопроводно отклонение на ул. „Равнище“ в кв. „Суходол“ се налага спиране на водоподаването от 9:00 до 14:00 часа на ул. „Веселин Бешевлиев“, ул. „Падина“, ул. „Смърдана“, ул. „Равнище“. ", "date": "2017.06.30", "title": " Спират водата по три булеварда в центъра на София"}
{"url": "https://m.offnews.bg/news/Obshtestvo_4/Balgariia-v-oranzhevo-i-zhalto-zaradi-goreshtinite_659373.html", "text": "Изтощителни жеги ще има в цялата страна днес, термометрите ще се качат до 41 градуса на места. Оранжев код за опасно високи температури е обявен за 21 области - Видин, Монтана, Враца, Плевен, Ловеч, Велико Търново, Русе, Силистра, Добрич, Варна, Шумен, Бургас, Ямбол, Сливен, Стара Загора, Хасково, Кърджали, Пловдив, Пазарджик, Благоевград и Кюстендил. Жълт код пък е в сила за Перник, София област, София град, Смолян, Габрово, Търговище и Разград.Морската вода вече е като чай - около 25 градуса, а на плажа слънцето ще стопли въздуха до 37 градуса. Спасението от жегата е в планините, където по високите места ще е между 23 и 30 градуса, ще духа и вятър. Адските горещини продължават и утре, захлаждане се очаква от неделя, а в първите дни от следващата седмица синоптиците прогнозират летни бури и градушки. ", "date": "2017.06.30", "title": " България в оранжево и жълто заради горещините"}
{"url": "https://m.offnews.bg/news/Knigi_18808/Kultura-i-psihopatologiia-v-Peroto-na-NDK-tazi-vecher_659402.html", "text": "Може да бъдат изтъкнати много достойнства на тази книга и нейния автор – умението да представи високо специализирана материя по достъпен, увлекателен и същевременно задълбочен начин; респектираща ерудиция и академична самодисциплина, завидно боравене с различни домени на познание и пр. Но най‐симпатичното качество е загрижеността - както към читателя, когото внимателно повежда в една слабо позната и все още плашеща територия, така и към героите - хората с психично страдание. Това пише известният антрополог Харалан Александров в предговора си към книгата на проф. Георги Ончев \"Култура и психопатология: антропология на психичната болест\", чиято По думите на Александров книгата си \"поставя амбициозната задача да изследва връзката между човешката култура и феномена на психичната болест, който от векове смущава, очарова и предизвиква учените умове\". На корицата на книгата, издание на РИВА, е представен детайл от картината на \"другото има на сюрреализма\" - американския художник, роден в Париж, Ив Танги, \"Jour de Lenteur\". Читателите ще открият на страниците й българският Одисей и клинични случаи на обсебване от африканския остров Пемба, както и родните им аналози, ще намерят връзката между патологията в поведението на човека и алкохола, дрогата и други вещества, ще срещнат мистика, религия, история... и тяхното преплитане в човешкото съществуване. Или както казва авторът проф. Ончев - Моят поглед към темата идва от едно дълго и незавършило пътуване. ", "date": "2017.06.30", "title": " Култура и психопатология в Перото на НДК тази вечер"}
{"url": "https://m.offnews.bg/news/Politika_8/Deputatite-shte-glasuvat-pari-za-drehi-na-politcaite_659411.html", "text": "Парламентът трябва да приеме на първо четене промени в Закона за МВР днес. Целта на поправките е, полицаите да получат повече пари за дрехи, а тези, които не са получавали униформи от години, да бъде изплатена паричната им равностойност. Предложението е на депутати от ГЕРБ, след като премиерът Бойко Борисов обеща пари за униформи на националното съвещание на МВР.Очакваната сума е около 29 млн. лв. – тя ще е за униформите на всички полицаи от края на 2011 до края на 2015 г. Полицаите излизат на протест на 5 юли. ", "date": "2017.06.30", "title": " Депутатите ще гласуват пари за дрехи на полицаите"}
{"url": "https://m.offnews.bg/news/Futbol_18793/Samo-v-OFFNews-Istinata-na-UEFA-za-TcSKA-Sofiia_659415.html", "text": "- Има ли доноси в УЕФА?Решението на УЕФА да изхвърли ЦСКА-София от Европа за 3 години беше очаквано, но въпреки това разпали горещи дискусии във футбола ни. Имало доноси, намеси от трети клубове, немарливост на БФС.Други пък бяха на мнение, че Борислав Михайлов е прекалил в опитите да вкара по втория начин тима на Гриша Ганчев в Лига Европа. OFFNews се добра до документи по казуса, които досега не са излизали в нито една медия и дават всички отговори. Най-важно от тях е писмото на УЕФА с подробна аргументация защо налага тригодишната забрана на ЦСКА-София. От него ще разберете истината и само истината от извора:", "date": "2017.06.30", "title": " Само в OFFNews: Истината на УЕФА за ЦСКА-София"}
{"url": "https://m.offnews.bg/news/Obshtestvo_4/Puskat-dvizhenieto-prez-tunel-Echemishka_659413.html", "text": "Движението в дясната тръба на тунел „Ечемишка” ще бъде пуснато днес след извършения там ремонт.Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят тунел „Ечемишка“, непосредствено преди пускането на движението по ремонтираната тръба за Варна, съобщиха от МРРБ. Тунелът е с дължина 775 м и е в експлоатация от 1984 г. От тогава на съоръжението не е извършван основен ремонт.Възстановителните дейности в тръбата за Варна стартираха на 1 септември миналата година, като движението досега се извършваше двупосочно в тръбата за София. ", "date": "2017.06.30", "title": " Пускат движението през тунел Ечемишка"}
{"url": "https://m.offnews.bg/news/Protesti_17652/Naprezhenieto-v-Asenovgrad-eskalira-sadat-reshava-za-aresta-na-biiach_659414.html", "text": "Съдът решава днес дали да остави за постоянно в ареста деветимата задържани за побоя над ученици, треньори и родители в Асеновград преди дни.След побоя напрежението в града не стихва, снощи хиляди излязоха на протест, стигна се и до сблъсъци с полицията, след като част от протестиращите се опитаха да щурмуват ромската махала на мъжете, нападнали децата, които тренирали гребане на язовир “40-те извора“. Протестиращи се оплакаха от полицейско насилие и бой с палки. Директорът на ОД на МВР-Пловдив ком. Атанас Илков обаче отрече. \"Не съм установил подобни инциденти. Отговорно заявявам, че няма бити граждани\", категоричен бетой по Нова тв. Илков заяви още, че двама мъже от група, провокирала униформените, са били предупредени с протокол и освободени, след като са изведени от шествието. До момента 9 лица са привлечени за хулигански действия на 26 юни в Асеновград. Двама от тях са обвинени и в нанасяне на средни телесни повреди, заяви окръжният прокурор на Пловдив Румен Попов по БНТ. Той допълни, че се събират доказателства за съпричастността на още лица към инцидента и вероятно ще има още повдигнати обвинения. Попов уточни, че досъдебно производство се очаква да влезе в съда до месец. ", "date": "2017.06.30", "title": " Напрежението в Асеновград ескалира, съдът решава за ареста на биячите"}
{"url": "https://m.offnews.bg/news/Kultura_33/Pevetc-li-e-Miroslav-Borshosh-videa_659421.html", "text": "Сагата около шефското място в НДК разтресе държавата през последната седмица. След изненадващото уволнение на Мирослав Боршош от министъра по европредседателството Лиляна Павлова и още по-изненадващото му връщане на поста след личната намеса на премиера Бойко Борисов, кадровият казус бе обвързан със спекулации за тежки зависимости и корупция.Стана политически.И докато прокуратурата проверява сигнали за обществените поръчки на бившия-нов шеф на НДК, който пък вчера реши да се оттегли от управлението докато магистратите разследват, в социалните мрежи нов живот получиха клипове с музикални изпълнения на културния мениджър.Много хора се питат: Певец ли е Мирослав Боршош?Чуйте и преценете сами:Песента \"Как е възможно\" е от 2014 г. Продуцент е компанията \"Артишок Продакшънс\", а музиката, текста и изпълнението са на Боршош.От същата година е и песента \"Ако още веднъж\".", "date": "2017.06.30", "title": " Певец ли е Мирослав Боршош? (видеа)"}
{"url": "https://m.offnews.bg/news/Zdrave_18753/Proektat-za-novi-linejki-se-bavi-no-niama-da-zagubim-parite-ot-ES_659417.html", "text": "Забавяне на проекта за модернизация на спешната помощ има, ще подадем документи, за да стартира той, през декември. Няма обаче да загубим европейските пари. Това заяви зам.-министърът на здравеопазването Мирослав Ненков по Нова тв. „ЕС е решил да подари на България 84 милиона евро, за да може нашата страна да си обнови системата на спешната помощ, текат процедури. Местата, на които ще бъде инвестирано с тези пари, са над 200”, обясни д-р Ненков. Сумата е по проект за купуване на 400 нови линейки, изграждането на 76 изцяло нови спешни центъра, както и реконструкция и ремонт на 155 вече съществуващи сгради. Проектът беше одобрен от кабинета \"Борисов-2\" по програма \"Региони в растеж\".", "date": "2017.06.30", "title": " Проектът за нови линейки се бави, но няма да загубим парите от ЕС"}
{"url": "https://m.offnews.bg/news/Zvezdi_18810/Zashto-vsichki-govoriat-za-noviia-klip-na-Azis_659420.html", "text": "Новият клип на Азис към песента \"Мотел\" събра над 2,2 милиона гледания само три дни, след като бе публикуван в Youtube. Видеото представя певеца в нов имидж и носи силни социални послания. Това му спечели ласкави думии дори от хора, които не са почитатели на чалгата.\"Мотел\" е песен за толерантността в различните й социални измерения. Или както певецът предпочита да я нарича - за търпимостта. Действието в клипа се развива не в лъскав Маебах, а в автобус от градския транспорт, в който пътуват хора от различни възрасти, етноси, религии, сексуална ориентация, разбирания. Особено обсъждана е сцена, в която ром дава бутилка с вода на скинар, на когото му прилошава, а скинарят приема жеста.\"Вярвам, че аз със своята популярност съм длъжен да направя нещо за търпимостта между нациите и хора. Думата толерантност вече е изтъркана. Ние трябва да се търпим. Ясно е, че не можем да живеем заедно. Нека поне се търпим. Да не хвърляме енергията си в омраза, а в търпимост\", коментира Азис в интервю-изповед за сутрешния блок на Нова телевизия.\"Пътувам често из Европа и виждам, че ме гледат странно хората с бял цвят на кожата, избягват ме, защото ме мислят за мюсюлманин. Яд ме е на всичко, което се случи. Понякога изпитвам злоба. Но само понякога. Бих искал белият човек да гледа на мен като на равен\", споделя певецът.\"Преди тероризма беше СПИН-ът. След него дойдоха арабите. Не знам от какво ще се страхуваме след 10 години, но съм убеден, че и това ще мине\", казва изпълнителят.Азис (Васил Боянов) сам е измислил сюжета на клипа към песента. Лично избрал и някои от участниците. В интервюто той разкри, че арабката всъщност е християнка, изиграла ролята перфектно. Момичето е женено за арабин, който работи на дюнери. Скинарят бил изигран от... циганин - китаристът на Азис. А бременното момиче, което вмъква в сюжета и темата за ранните раждания, е първа братовчедка на Азис. Самата тя трябвало да прекъсне развитието си на спортист, когато забременяла.Васил Боянов разказа и как е скъсал със скандалния имидж и е оставил голяма част от него в миналото, защото предпочита сега хората да го чуват, а не да го гледат.\"Ставам в 5:30 или 6 сутринта, защото си лягам в 10 вечерта. Аз никога не излизам вечер. Вечерям и се прибирам след 40 мин\", разказа той.\"Аз бях ужасен гей с тази показност. Успях да израсна. Остарях и разбрах, че не е нужно да бъдеш ужасен гей, за да ти обърнат внимание. Хората сега обърнаха внимание на таланта ми. Тогава това беше единственият начин да ме чуят и мамка му, чуха ме\", връща се назад той. Азис си спомни как като дете майка му го водела по прослушвания и винаги получавала един и същ отговор: че синът й няма гласови данни. Според него причината била в етноса му. Обличала му бял пуловер, а той още повече контрастирал на цвета на кожата му.След песента си \"Сен Тропе\", в което се появява разголен, се засрамил, макар че тя има 38 млн. гледания и е пятa на различни езици в риалити формати в чужбина.", "date": "2017.06.30", "title": " Защо всички говорят за новия клип на Азис"}
{"url": "https://m.offnews.bg/news/Futbol_18793/Bozhidar-Kraev-s-mechtan-debiut-v-Daniia-video_659412.html", "text": "Божидар Краев направи мечтан дебют за новия си отбор Мидтиланд. Българинът се появи в игра за датчаните в 72-ата минута в мача от Лига Европа срещу Дери Сити и отбеляза гол за успеха с 6:1.Мрачанинът се включи много активно в атаката и можеше да отбележи още с едно от първите си докосвания, но ударът му мина близо до гредата. В 83-ата обаче Краев бе безпощаден и с шут извън пеналта на северноирландците.Останалите попадения за домакините бяха дело на Симон Кроон на два пъти, Марк дал Хенде, Кристиан Рийс и Якоб Поулсен. За Дери почетният гол бе на Ронан Къртис.След мача синът на Бойко Краев, известен и като Романският Елкер сред феновете на Ботев Враца, даде интервю за клубната телевизия. Божката демонстрира приличен английски.\"Много вълнуващ мач, играхме хубав футбол. Направихме само първата стъпка\", скромно отбеляза Краев, \"Момчетата в обора ме посрещнаха по страхотен начин. конкуренцията е голяма, но това е много хубаво. Чувствам се отлично в съблекалнята. Благодаря на всички в клуба\", каза Краев.Офанзивният халф беше продаден от Левски на Мидтиланд преди броени дни срещу близо 800 000 лева. Божидар е юноша на Ботев Враца, но забелязан от школата на Христо Стоичков и привлечен в Етрополе. Отива за година в сателитен тим на Барселона. След завръщането си е привлечен в школата на Левски.", "date": "2017.06.30", "title": " Божидар Краев с мечтан дебют в Дания (видео)"}
{"url": "https://m.offnews.bg/news/Futbol_18793/Zashto-UEFA-izhvarli-TcSKA-Sofiia-za-3-godini-dokumentite_659418.html", "text": "подпис:\"Молба за изключение от 3-годишното правило , дефинирано от Член 12 (2) и (3) на Правилникът на УЕФА за лицензиране и финансов феърплей - ПФК ЦСКА-София.Отнасяйки се до молбата на БФС за изключение от Член 12 (2) и (3) (тригодишно правило на УЕФА за лицензиране и финансов феърплей - издание от 2015 година), която беше подадена в УЕФА на 12 май 2017 година, моля да бъде отбелязано от ваша страна, че тя беше разгледана внимателно.След описанието на този случай и според причини, описани в мотивите долу, заключаваме, че ЦСКА-София е в конфликт с Член 12 от CL&FFP и с основните причини за съществуването на \"тригодишното правило\". Така молбата ви за изключение на \"тригодишното правило\" за ЦСКА-София е отхвърлена.Взимайки предвид всички аспекти на този случай, финалното решение на УЕФА е: правните и други промени в клуба от юни 2016 година са в нарушение с Член 12 от CL &FFP. Следва, че ЦСКА-София не може да кандидатства за лиценз за турнирите на УЕФА през следващите два сезона - 2017/18 и 2018/19.Моля, запознайте се с мотивите на аргументираното ни решени, взето според Анекс I на CL&FFP. И ви умоляваме да информирате клуба.заб. копие е пратено до ЦСКА-СофияСпоред политиката за изключения, допускана от правило 4 и Анeкс I на Правилникът на УЕФА за Клубно лицензиране и Финансов Феърплей (накратко CL& FFP), Българският футболен съюз (БФС) надлежно попълни молба за изключение по отношение на тригодишното правило, дефинирано от Член 12 на CL&FFP.Молба за изключение, подписана от БФС, беше подадена заради промяна на клубната структура, която прекъсва клубното членство по смисъла на Член 12.През 2015 година ПФК ЦСКА (накратко старият ЦСКА) не получава лиценз за участие в топнивото на вътрешното първенство. Като допълнение клубът е пратен в местната трета дивизия.През сезон 2015/2016 ПФК Литекс Ловеч (накратко Литекс), постоянен член на БФС, притежаван от г-н Гриша Ганчев, който през този сезон дава своите дялове на своя син г-н Данаил Ганчев, участва в българската топлига. По-нататък, при лицензирането през 2016 година Литекс кандидатства за лиценз \"Б\", за да участва през сезон 2016/17 в местната втора лига.На 27 май 2016 ПФК ЦСКА-1948 АД, бивш футболен клуб ПФК Чавдар АД, притежаван от г-н Гриша Ганчев (38,1 процента) и други - г-н Юлиян Седефов Инджов (38,1), г-н Христо Стоичков (20) и други (3,8), придобива 100 процента от дяловете на Литекс и променя клубната структура, като сменя и името от Литекс на ПФК ЦСКА-София (за кратко нов ЦСКА), сменя седалището от Ловеч на София, сменя цветовете и други.Колкото до ПФК Чавдар АД, акционерно дружество, създадено през 2008 година, сменя името си на ПФК ЦСКА-1948 АД. Според кореспонденцията с БФС от 20 юли 2016 година - това е бивш клуб и член на БФС, докато подава молба да не участва повече в състезанията и да бъде прекратено членството му в БФС.По-нататък, според потвърждението от БФС, ПФК ЦСКА-1948 АД \"не функционира като футболен клуб в България и е само акционерно дружество\", като също така е \"едноличен собственик и акционер във футболен клуб ПФК ЦСКА-София\" (нов ЦСКА).Лицензионната комисия на БФС дава лиценз \"Б\" на Литекс на 3 юни 2016 година. На същата дата Литекс праща писмо до Лицензионната комисия, като информира за смяната на клубната структура (смяна на името, седалище, цветове и т.н.) , която се е случила на 27 май. И също така, че компанията ПФК ЦСКА-1948 АД е придобила 100 процента от дяловете на Литекс.Лицензионната комисия на БФС одобрява тези промени на 30 юни 2016 година. В допълнение новият ЦСКА сменя стадионите от Градски стадион Ловеч, първо на Национален стадион \"Васил Левски\" в София и после на стадион \"Българска Армия\", също в София. И двете промени също са одобрени от Лицензионната комисия на БФС съответно на 30 юни и на 28 юли 2016 година. БФС също така умолява тези промени да бъдат отбелязани в турнира на Младежката Шампионска лига, за която Литекс се е класирал. Затова УЕФА изисква допълнителна информация, отнасяща се за тези промени, която е предоставена от БФС на 20 юли същата година.След преглед на новата информация УЕФА информира БФС на 27 юли 2016 година, че новият ЦСКА не може да бъде допуснат до състезанието, тъй като направените операции \"са придружени от куп мерки, което води до заключението, че ПФК ЦСКА-София е нов и различен клуб от Литекс Ловеч\". Така \"допускайки ПФК ЦСКА-София (новият ЦСКА) до УЕФА Младежка Шампионска лига през сезон 2016-2017, ще бъде нарушено Правило 51bis (3) на УЕФА. По-нататък, следвайки промените в първенството на България, новият ЦСКА участва в местната топ лига за сезон 2016/2017.В последната кореспонденция с БФС от 15 май 2017 година е потвърдено, че старият ЦСКА е банкрутирал и има установени задължения от 11 милиона евро. Също така БФС потвърждава, че е основан нов Литекс. Той е член на БФС, като по настоящем играе в по-ниска аматьорска дивизия, като е елиминиран на полуфинал за местна купа.Член 12 на CL&FFP (дефинира лиценза на кандидата и тригодишното правило) постановява, че \"кандидат за лиценз може да бъде само футболен клуб, който е регистриран член в асоциация член на УЕФА. Членството (на старта на сезона на лицензиране) трябва да е минимум три години без прекъсване.Всяка промяна на правната структура на кандидата (включително, например, промяна на седалище, име и клубни цветове или прехвърляне на дялове между различни клубове) през този период с цел да бъде улеснено негово класиране по спортни заслуги уврежда почтеността на състезанието и се счита за прекъсване на членството\".В светлината на изложеното БФС подава молба за изключение на Член 12 в полза на новия ЦСКА.Новият ЦСКА прави изложение, че обосновката на направените промени са \".Тази комплексна операция, която включва смяна на собственост, на клубното име, на клубните цветове, а също така и смяна на седалището от Ловеч в София, което е повече от 150 километра, нарушава член 12.В същото време град Ловеч и неговите привърженици губят своя основен клуб, а новият Литекс Ловеч играе в долна аматьорска дивизия.Така описани всички гледни точки водят до становището ни, че операциите, предприети от новия ЦСКА, водят до съвсем нов клуб сравнение с Литекс, както е дефинирано по правило 12.Трябва да бъде отбелязано , че новият ЦСКА използва същото седалище, цветове, лого и стадион като стария ЦСКА. Нещо повече, новият ЦСКА претендира за историята и постиженията на стария ЦСКА. А неговото акционерно дружество ПФК ЦСКА-1948 съдържа в себе си годината, в която е създаден старият ЦСКА.Следствие от правните промени, предприети от новият ЦСКА, е прекратяване на съществуването на Чавдар и Литекс, които са заменени с нов ЦСКА. Като допълнение, нов Литекс Ловеч е основан в резултат на тези действия. Последно, новият ЦСКА участва в топлигата на България, освободен от дълговете, те остават за стария ЦСКА, който се състезава в трета дивизия преди да прекрати дейност.Според описанието на този случай и заради причините, изнесени горе, заключаваме, че ПФК ЦСКА-София е в конфликт с Член 12 на CL&FFP и с основния смисъл на \"тригодишното правило\".По тази причина молбата за изключение от \"тригодишното правило\" за ЦСКА-София е отхвърлена.", "date": "2017.06.30", "title": " Защо УЕФА изхвърли ЦСКА-София за 3 години (документите)"}
{"url": "https://m.offnews.bg/news/Ikonomika_59/Balgarsko-kiselo-mliako-be-izbrano-v-top-5-na-biohranite_659422.html", "text": "Българското кисело мляко \"Тримона\", произвеждано в САЩ, получи ново високо признание. То попадна в топ 5 на най-добрите продукти на Световното изложение на храни в Ню Йорк в класацията на известния експерт по био и екохрани Макс Голдбърг.В ревюто си за родния продукт Голдбърг пита - чудили ли сте се защо бактерията за киселото мляко се нарича Lactobacillus bulgaricus? И обяснява на американците, че през 1905 година българският учен д-р Стамен Григоров е изолирал бактерията, благодарение на която протича процесът на ферментацията. След това обяснява и как руският д-р Иля Мечников печели Нобелова награда за медицина, доказвайки как киселото мляко влияе положително върху здравето на българите и до края на живота си обяснява на европейците как това не е храна, а истинско лекарство.Благодарение на \"Тримона\" имаме шанса да имаме и в САЩ този продукт. Компанията определено има новаторски подход и лансира на пазара за първи път кисело вляко с кокосов крем, обяснява Голдбърг.Експертът по храните изрично посочва, че кравите, които дадат млякото за българския продукт не се хранят с фураж, а единствено на паша и че продуктът не съдържа ГМО.Различните видове млека \"Тримона\" могат да бъдат намерени във веригите Whole Foods, Wegmans и все повече магазини по Източното крайбрежие.Българското кисело мляко в САЩ се произвежда от пловдивчанина Наско Вълев, който от години живее зад океана.", "date": "2017.06.30", "title": " Българско кисело мляко бе избрано в топ 5 на биохраните"}
{"url": "https://m.offnews.bg/news/112_6/Dva-avtobusa-se-udariha-na-patia-Burgas-Sozopol-ima-postradali_659427.html", "text": "Катастрофа между два автобуса е станала на пътя Бургас-Созопол до отбивката за с. Атия, трима души са пострадали. Пътят за Южното Черноморие е блокиран, движението се отбива през село Маринка. Инцидентът е възникнал в района на спирка \"Моряк\", съобщи МВР-Бургас, цитирано от Фокус. По първоначални данни единият автобус е ударил втория отзад.На място са три полицейски екипа, служители от Спешен център и пожарна. По непотвърдена информация единият автобус е превозвал чужденци. ", "date": "2017.06.30", "title": " Два автобуса се удариха на пътя Бургас-Созопол, има пострадали"}
{"url": "https://m.offnews.bg/news/Tenis_18788/Vinas-Uiliams-ubi-mazh-v-katastrofa_659423.html", "text": "Тенис звездата Винъс Уилямс е предизвикала катастрофа във Флорида, при която е пострадал 78-годишен мъж. Новината гръмна в клюкарски сайт номер 1 на Америка - TMZ. За съжаление две седмици, след като е приет в интензивно отделение на болница, той е починал.Според полицаите виновна за случая е именно по-голямата от двете сестри Уилямс, тъй като е минала на червено и не е спазила предимството на другия шофьор. Другата кола също е управлявана от жена, чийто мъж Джером Бенсън, е жертвата в случая. Г-жа Бенсън също е пострадала, има счупвания и други травми по тялото.Винъс не е била под влияние на наркотици или алкохол. Също така не е използвала телефон или други електронни устройства. Тя е обяснила, че е тръгнала на зелено, но се е наложило да намали заради трафика пред нея.Самата Уилямс все още не е коментирала случая, който датира от девети юни. Така под въпрос е участието на бившата №1 на предстоящия Уимбълдън, а и цялостната кариера на каката на Серина.Адвокатът на Винъс обаче излезе с по-различна версия. \"Г-жа Уилямс е потеглила на зелено, полицията е потвърдила, че тя се е движила с 8 км в час, когато г-жа Барсън е връхлетяла върху нея. Властите не са обвинявали г-жа Уилямс в пътни нарушения.Това е злощастен инцидент. Винъс изразява най-дълбоките си съболезнования на семейството, което загуби обичан от тях човек,\" заявява Малкъм Кънингам по адрес на публикацията в TMZ. Това не е първият сблъсък на звездата с полицията по пътищата. През 2011-а е шофирала без задължителна застраховка. Две години по-късно пък е била с неплатени глоби и въпреки, че не е имала право да шофира, го е сторила. От своя страна Уилямс предвижда да участва на Уимбълдън следващата седмица и ще е поставена под №11.", "date": "2017.06.30", "title": " Винъс Уилямс уби мъж в катастрофа"}
{"url": "https://m.offnews.bg/news/Politika_8/Glasuvaha-pari-za-uniformi-ot-strah-da-ne-posreshtnem-predsedatelstvo_659419.html", "text": "Единодушно депутатите приеха промените в Закона за МВР, според които на полицаите, неполучили униформи от преди 5 години, ще бъде изплатена паричната им равностойност. Левовата равностойност няма да се изплаща, когато може да бъде осигурено униформено облекло за съответната година. Средствата за изплащане на сумите се осигуряват по бюджета на МВР за 2017 година за сметка на централния бюджет.По време на срещите на премиера Бойко Борисов с полицаи и синдикати стана ясно за проблема. Тогава Борисов поиска да бъдат осигурени пари за дрехи на полицаите и за тези, които не са си получили униформите. Очакваната сума е около 29 млн. лв. – тя ще е за униформите на всички полицаи от края на 2011 до края на 2015 г. Тогава не е имало обществени поръчки за дрехи на полицаите и това е причината те да не са ги получи. Законът за МВР бе приет със 171 гласа \"за\" и само с няколко скромни обвинения от трибуната кой не е дал парите за дрехи - БСП или ГЕРБ.Иван Иванов от  БСП обясни, че ще подкрепят Законопроекта, но иска нов Закон за МВР, а не прекрояване на парче. Иванов каза още, че все още има реална опасност полицаите ни да посрещнат председателството на Съвета на ЕС със скъсани кубинки. Драгомир Стойнев от БСП не пропусна да обвини за проблемите в МВР реформата на бившия вътрешен министър Румяна Бъчварова и подчерта, че ГЕРБ реагира сега, само защото ги е страх от протести, а не се интересува от заплатите на хората.Цветан Цветанов от ГЕРБ обаче му отговори, че именно БСП през управлението си по времето на Пламен Орешарски не е пускала обществени поръчки и това е причината за проблема.Въпреки приемането на промените в Закона за МВР полицаите излизат на протест на 5 юли.", "date": "2017.06.30", "title": " Гласуваха пари за униформи от страх \"да не посрещнем председателството със скъсани кубинки\""}
{"url": "https://m.offnews.bg/news/Sviat-_12/Germaniia-uzakoni-gej-brakovete-Merkel-glasuva-protiv_659428.html", "text": "Бундестагът узакони гей браковете в Германия, 393 депутати гласуваха за, 226 против, а четирима се въздържаха, съобщи Ройтерс.  Законопроектът, който постановява, че \"бракът е сключван между двама души от различен или от един и същи пол\", бе подкрепен от долната камара на германския парламент с гласовете на депутатите от три леви партии - социалдемократите, които са по-малкият партньор в управляващата коалиция на канцлера Ангела Меркел, Зелените и Левите. Някои техни колеги от християндемократическия блок на Меркел също гласуваха в подкрепа на мярката, след като тя призова да се гласува по съвест.Самата канцлерка обаче гласува против, уточнява ДПА.", "date": "2017.06.30", "title": " Германия узакони гей браковете, Меркел гласува против"}
{"url": "https://m.offnews.bg/news/Obshtestvo_4/18-medala-za-nashi-uchenitci-na-Balkaniada-po-matematika_659429.html", "text": "Български ученици спечелиха 18 медала от Балканската олимпиада по математика за деца до 15,5 г. Състезанието се проведе в Санитарно-оздравителен комплекс „Камчия“ край Варна. В надпреварата се включиха 108 млади математици от 10 балкански и 7 гостуващи страни. България беше представена от три отбора – два национални и един с ученици от Варна и Бургас.Всичките ни 18 участници завоюваха медали – едни златен, 11 сребърни и шест бронзови. Първият отбор на България зае второ място в неофициалното отборно класиране след Румъния. Вторият ни отбор стана пети, а символичните домакини от Варна и Бургас са десети. Ръководители на трите отбора бяха Ирина Шаркова, Велислав Йончев, Стоян Ненков, Петя Тодорова, Иван Ангелов и Елена Киселова.Медалистите ни от Балканиадата по математика са:· Светлин Лалов (СМГ) – златен медал· Стефан Хаджистойков (СМГ) – сребърен медал· Борислав Кирилов (ПЧМГ) – сребърен медал· Галин Тотев (ППМГ „Акад. Н. Обрешков“-Бургас) – сребърен медал· Мартин Стефанов (СМГ) – сребърен медал· Диян Димитров (СМГ) – сребърен медал· Мартин Копчев (ППМГ „Акад.Ив. Гюзелев“-Габрово) – сребърен медал· Матей Петков (НПМГ) – сребърен медал· Георги Златинов (ПМГ „Акад. С. Корольов“-Благоевград) – сребърен медал· Михаела Гледачева (ПЧМГ) – сребърен медал· Марк Киричев (МГ „Д-р П. Берон“-Варна) – сребърен медал· До Виет Кьонг (СМГ) – сребърен медал· Димитър Николов (МГ „Д-р П. Берон“-Варна) – бронзов медал· Георги Петков (МГ „Д-р П. Берон“-Варна) – бронзов медал· Андрей Цочев (ППМГ „Акад. Н. Обрешков“-Бургас) – бронзов медал· Калоян Янчев (МГ „Д-р П. Берон“-Варна) – бронзов медал· Веселина Иванова (ППМГ „Акад. Н. Обрешков“-Бургас) – бронзов медал· Марина Бояджиева (ППМГ „Акад. Н. Обрешков“-Бургас) – бронзов медал.", "date": "2017.06.30", "title": " 18 медала за наши ученици на Балканиада по математика"}
{"url": "https://m.offnews.bg/news/Futbol_18793/Ispaniia-i-Germaniia-opredeliat-evropejskiia-shampion-dnes_659416.html", "text": "10.00 ч Тенис, турнир за мъже в Анталия - Mtel sport 1 (пряко)11.30 ч Голф, Open de France - Mtel sport 2 (пряко)13.00 ч Тенис, \"Уимбълдън“ (кв.) - Eurosport 2 (пряко)13.00 ч Тенис, турнир за жени в Ийстбърн - F+/Sport+ HD (пряко)14.30 ч Конен спорт, СК в Божурище - БНТ 1/БНТ HD (пряко)15.00 ч Тенис, турнир за мъже в Анталия - Mtel sport 1 (пряко)17.00 ч Тенис, турнир за мъже в Ийстбърн - Eurosport 1 (пряко)21,45 ч Футбол до 21 г., Германия - Испания - ’’Диема спорт“2 (пряко)", "date": "2017.06.30", "title": " Испания и Германия определят европейския шампион днес"}
{"url": "https://m.offnews.bg/news/Kultura_33/Kade-da-posreshtnete-Dzhulaj-Morning_659350.html", "text": "1. Класика - На 1 юли сутринта традиционно посрещаме първите слънчеви лъчи на месеца. Вдъхновен от песента на Uria Heep \"July Morning\", празникът ще бъде съпроводен от множество събития из цяла България. Ако се чудите къде да прекарате сутринта (а и вечерта преди това) на 1 юли, гледайки изгрева, ето няколко предложения:Ахат, Scarlet Aura, Анекдот, Pleasure и The Lefties ще се грижат за рок настроението на традиционното от години място за посрещане на изгрева.Безспорно гледката на изгрева на това прелестно място ще бъде запомняща се.\"Легендите\" ще забият на къмпинг \"Добруджа\", а настроението ще е гарантираноДжулая ще посрещат и в клуб \"Алкохол\" на \"Каваци\" с хип-хоп парти, на което ще чуем И това ще го има. Инфо може да видите във Фейсбук страницата на събитиетоНай-екстремното, но вероятно и най-запомнящото се наблюдаване на изгрева би било именно от МусалаЕлектро парти до летище София за Джулая, организирано от Yalta.Миленита, Yavi, Brums'n'noises, Slang и още много с вход свободен на централния плаж. Начален час 19 часа.", "date": "2017.06.30", "title": " Къде да посрещнете Джулай Морнинг"}
{"url": "https://m.offnews.bg/news/Temida_18762/Popravkata-Naglite-padna-Osaden-niama-da-ima-pravo-da-iska-predsroc_659426.html", "text": "ГЕРБ даде заден и подкрепи на първо четене БСП за поправката \"Наглите\" в Наказателния кодекс. Съдебният казус се появи през месец май, когато един от \"Наглите\" - Любомир Димитров - Гребеца, на първа инстанция беше освободен предсрочно от затвора, но втората инстанция на съда го върна отново в килията.  На 7 февруари в \"Държавен вестник\" излиза промяната в НК, която дава право на осъдените лично да искат от съда предсрочно условно освобождаване. Дотогава единствено затворническата администрация и прокурорите имаха право да правят такива предложения.Мотивът за въвеждането й е европейски регламент, според който трябва да се осигури достъп до правосъдие и на осъдените.По-късно обаче стана ясно, че именно тази поправка, направена в последните дни на предишния парламент и предложена от ГЕРБ и Реформаторския блок, е дала възможност на Гребеца сам да поиска да бъде освободен. Още тогава БСП обяви, че ще внесе законопроект за отмяна на това решение. Днес парламентът по предложение на левицата го гласува, а зам.-председателят на ГЕРБ Цветан Цветанов обяви от трибуната, че управляващите ще го подкрепят. Цветанов подчерта, че сега, преди и в бъдеще съдът ще бъде този, който ще решава дали някой трябва да бъде оставен на свобода. „По тази тема не трябва да има спекулации, а трябва да търсим най-доброто и прагматичното за обществото. Всички ние знаем как се стигна до изменението в НПК и тази норма, която в момента обсъждаме. Не трябва по тази тема да имаме различие“, заяви Цветанов.Така възможността осъдените сами да преценяват дали е настъпил моментът за предсрочно освобождаване за тежко престъпление отпадна, както и това да бъде прерогатив на органите, които изпълняват наказанието. „За“ промените в Наказателния кодекс на първо четене гласуваха 155 народни представители, „против“ – 0 и „въздържали се“ - 5, с което те бяха приети.Депутатите гласуваха и още две поправки в Наказателния кодекс, предложени от Министерски съвет: Делата за корупция да бъдат преместени в специализирания съд. Въвежда се разпоредително заседание, в което ще се решават окончателно въпросите при допуснати процесуални нарушения.", "date": "2017.06.30", "title": " Поправката \"Наглите\" падна: Осъден няма да има право да иска предсрочно освобождаване"}
{"url": "https://m.offnews.bg/news/Sviat-_12/Poroi-v-Germaniia-izvanredno-polozhenie-v-Berlin_659425.html", "text": "Извънредно положение е обявено в Берлин заради порои. Проливни дъждове с гръмотевични бури в Северна и Източна Германия наводниха пътища и сгради и блокираха магистрали.В спасителните служби в германската столица са постъпили над 700 сигнала за наводнени мазета и подземни паркинги и обаждания с молби за помощ. Спряно бе и движението по две линии на метрото. По информация на в. „Велт” В някои части на столицата са паднали валежи до 100 л на кв. м., съобщава \"Велт\", цитиран от бТВ. Няма данни за пострадали хора. ", "date": "2017.06.30", "title": " Порои в Германия, извънредно положение в Берлин"}
{"url": "https://m.offnews.bg/news/Zdrave_18753/Shefat-na-Zdravnata-kasa-e-podal-ostavka-v-NZOK-ne-znaiat_659433.html", "text": "Директорът на Здравната каса Глинка Комитов е подал оставка, стана ясно в парламента. Тя е депозирана вчера в деловодството на Народното събрание. Оставката е по лични причини и е подадена в 17 часа вчера. Законът бил такъв, че шефът на НЗОК нямал право да обяснява какви са причините за оставката, обясни шефката на здравната комисия Даниела Дариткова.Тя посочи, че ще стартира процедура за избор на нов управител, който трябва да приключи в 30-дневен срок от приемането на оставката. Всяка парламентарна група може да номинира кандидат за управител и че очакват предложения.За напускането на Комитов не бе съобщено официално до тази сутрин, когато депутатът от БСП Драгомир Стойнев попита от парламентарната трибуна какво е станало в НЗОК и какъв е скандалът, след който Комитов е подал оставка. Не по-малко озадачаваща бе и реакцията на Касата. Оттам коментираха пред OFFNews, че д-р Комитов е заявил, че вчера не е ходил в Народното събрание. Затова пресцентърът не потвърждава за подадена оставка.Опитахме да се свържем директно с д-р Комитов, но той за момента не вдига телефона си. ", "date": "2017.06.30", "title": " Шефът на Здравната каса е подал оставка, в НЗОК не знаят"}
{"url": "https://m.offnews.bg/news/Drugi_18773/Nash-basketbolist-si-otide-mlad_659435.html", "text": "Бившият баскетболист Веселин Господинов си отиде късно снощи, съобщи bgbasket. Трагедията се е случила около 22 часа по време на мач от аматьорската лига, където той носи екипа на Брикс.Веско е роден през 1975 г. в Хасково. Направи име в Компакт Димитровград, а след това игра и в Португалия. Господинов се е свлякъл на терена 23 секунди след началото на двубоя и е починал на място.Веселин Господинов има син, който носи същото име. Малкият е роден през 2002 г. и е една от младите надежди на българския баскетбол.Снощи по време на мача бащата е бил с кецовете на сина си, подарък от Цървена звезда. Едва на 14-годишна възраст момчето получава шанса да играе в школата на сръбския гранд, а след това подписа и договор с клуба.", "date": "2017.06.30", "title": " Наш баскетболист си отиде млад"}
{"url": "https://m.offnews.bg/news/Izvan-terena_18817/Nikol-se-nahvarli-na-Grisho-za-ChRD_659436.html", "text": "Няма раздяла, любовта между Никол Шерцингер и Григор Димитров продължава. Попдивата пусна снимки от тържеството от своя рожден ден. Американката навъртя 39 години.На главната снимка Никол се е нахвърлила върху Григор. Страстта на родената в Хавай красавица към нашето момче от Хасково е очевидна.Певицата пристигна в Лондон преди няколко дни, а там от над седмица е и първата ракета на България. Гришо игра полуфинал в Куинс, после се щракна на любимите кортове в Уимбълдън, където ще участва от новата седмица.Броени дни преди старта Димитров отдели от времето си и се включи в благотворително събитие. Организатор е фондацията на бившата първа ракета на Великобритания Тим Хенман, занимаваща се с осигуряването на стипендии и на по-добър живот на младите хора и техните семейства.Компания на Григор Димитров правиха други топ играчи, сред които бяха Анди и Джейми Мъри, Томи Хаас, Фелисиано Лопес, Ник Кирьос, Кайл Едмънд.", "date": "2017.06.30", "title": " Никол се нахвърли на Гришо за ЧРД"}
{"url": "https://m.offnews.bg/news/Izvan-terena_18817/Berbatov-Liubovta-e-vav-vazduha_659441.html", "text": "На поезия и музика го изби Димитър Бербатов. Той постна снимка с голямата дъщеря Деа на личната си страница във Фейсбук.Бербо написа \"Любовта е във въздуха\", \"Love is in the air\" и добави по една усмивка и сърчице към прочутата фраза. Естествено, бързо събра стотици лайкове.Митко показа за първи път дъщерите си Деа и Елиа на благотворителния мач по-рано този месец. Малките бяха в ложата и крещяха здраво за своя татко. За тях се грижеше майка им Елена, лелята и баба Маргарита Бербатова.Голямата дъщеря на нападателя учи в колежа до село Лозен, където таксите са най-скъпите у нас. Самият Димитър често я кара до училището.Иначе Бербо прави последен опит да остане още година във футбола. За целта усилено тренира в Берое и дори играе контрола, в която вкара победен гол на Славия.Заралии му предложиха вече договор, а публиката под Аязмото е в еуфория само при мисълта за подобно попълнение.    ", "date": "2017.06.30", "title": " Бербатов: Любовта е във въздуха"}
{"url": "https://m.offnews.bg/news/Obshtestvo_4/Dvama-stolichni-patni-politcai-spasiha-choveshki-zhivot_659431.html", "text": "Двама столични пътни полицаи спасиха човешки живот, след като мъж ги помолил за помощ, след като се почуствал зле.От МВР съобщават, че инцидентът е от вчера по обяд. Младши инспекторите Теодор Александров и Георги Шаламанов, които са служители в отдел „Пътна полиция“ в СДВР, били на пост на бул. „Цар Борис III“ в района на Княжево. Докато подпомагали движението там, към тях се приближил мъж с молба за съдействие. Обяснил, че шофирайки се почувствал зле, прилошало му и едва успял да спре колата.Полицаите веднага подали сигнал в Бърза помощ, но виждайки състоянието на човека съобразили, че трябва да действат незабавно. Те го закарали до най-близката болница, където му била оказана спешна помощ. Мъжът благодари сърдечно на униформените, чиято бърза и адекватна реакция е спасила живота му.Младши инспектор Теодор Александров е служител в системата на МВР в отдел „Пътна полиция“ от 2000 г., а колегата му – мл.инспектор Георги Шаламанов, от 2004 г., многократно са награждавани за професионално изпълнение на задачите.По-късно от \"Пирогов\" съобщиха, че мъжът е приет с бъбречна криза, каквато получавал за пореден път, по неговите обяснения. Дежурният лекар в спешния урологичен кабинет на \"Пирогов\" д-р Милен Цветков го е прегледал, като установил, че пациентът има и съпътстващо бъбречно заболяване, за което мъжът е знаел. Изписани са му лекарства, от които той се е почувствал добре и е бил изписан. ", "date": "2017.06.30", "title": " Двама столични пътни полицаи спасиха човешки живот"}
{"url": "https://m.offnews.bg/news/Kultura_33/Angel-Mitev-e-tretiiat-direktor-na-NDK-za-3-dni-obnovena_659437.html", "text": "Инженер Ангел Митев става временно изпълняващ длъжността директор на НДК, съобщи на пресконференция министърът на културата Боил Банов.Митев ще замести Мирослав Боршош, който временно се оттегли, докато тече проверката срещу него. Така той става третият директор на Двореца само за няколко дни.Досега Митев е оглавявал същата позиция в Държавно дружество \"Реставрация\". Той дълго се занимава с опазване на културното наследство на страната.Всички назначения са направени с оглед на ремонта на НДК за председателството, който в момента закъснява със сроковете.\"Това е визията с оглед на ситуацията, тези хора ще започнат да разписват документи за милиони левове\", заяви Банов и каза, Митев и екипа му могат веднага да реагират компетентно без да имат нужда от назначение на допълнителни експерти. \"Тези хора до дни ще започнат да разписват документи за милиони левове\", допълни министърът.Банов заяви, че би поканил отново Боршош за изпълнителен директор на НДК, ако проверките срещу него покажат, че не е имало злоупотреби от негова страна. Според Банов, културната му политика е била много добра и НДК трябва да продължи да я следва. Към момента министърът не се ангажира да каже дали НДК е изправена пред фалит: \"В момента текат толкова много проверки, че би било нелепо да отговоря\", заяви той. Министърът по европредседателството Лиляна Павлова уволни Боршош, като назначи на негово Борислав Велков. Ден по-късно премиерът Бойко Борисов отмени това решение и върна Мирослав Боршош. ", "date": "2017.06.30", "title": " Ангел Митев е третият директор на НДК за 3 дни (обновена)"}
{"url": "https://m.offnews.bg/news/Na-tozi-den_18758/Zagivat-Gundi-i-Kotkov_659095.html", "text": "30 юни 1971 г. ще остане в историята като най-черната дата за българския футбол. При автомобилна катастрофа загиват легендите Георги Аспарухов и Никола Котков.Гунди управлява своя автомобил “Алфа Ромео” с регистрационен номер СА9999. Той се блъска на завой в прохода Витиня.Остреща е товарен камион ЗИЛ,  който е натоварил павета за Арабаконак. След свирепия удар “Алфа Ромео”-то с двамата футболисти се запалва и те изгарят.Шофьорът Илия Цветков е запален левскар, кабината му е в плакати на Гунди и Котков. Скача веднага с пожарогасителя, но уви, няма как да спаси идолите си. После го хвърлят в затвора при смъртниците и е разпитван дали нарочно не е препречил камиона. Освободен е след няколко дни.Катастрофата е низ от нещастни обстоятелства. Гунди е наказан за ритник срещу съперник на дербито с ЦСКА няколко дни по-рано. Така е свободен да играе в приятелски мач във Враца, за където пътуват с Котака.На погребението на всенародните любимци се изсипват десетки, може би стотици хиляди. Когато траурното шествие достига до Централните софийски гробища, последните участници в него са на Герена, където се състои поклонението.Комунистическите власти гледат максимално да не вдигат шум по няколко причини. Първо, вероятно се страхуват от масово струпване на хора на погребението на двамата футболисти.Второ, тогава става и една от най-големите катастрофи в историята на космонавтиката, в която загиват членовете на съветския „Съюз 11“. Челните страници на партийните органи са посветени на трагедията в Космоса.", "date": "2017.06.30", "title": " Загиват Гунди и Котков"}
{"url": "https://m.offnews.bg/news/Obshtestvo_4/Cherven-kod-v-17-oblasti-utre-asfaltat-se-topi_659443.html", "text": "Червен код за екстремно високи температури е обявен в 17 области за утре, сочи справка в сайта на НИМХ.Това са областите Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Ямбол, Хасково, Стара Загора, Пловдив и Пазарджик. Максималните температури в тези райони ще са между 41 и 44 градуса. Може да се очакват повреди в инфраструктурата, уточнява Фокус. В останалите области от страната е в сила оранжев код, като се очаква термометрите да стигнат на места до 41 градуса. Децата, възрастните и болните хора не бива да излизат в пика на жегата. ", "date": "2017.06.30", "title": " Червен код в 17 области утре, асфалтът се топи"}
{"url": "https://m.offnews.bg/news/Ikonomika_59/Zashto-ni-sa-oshte-200-mln-evro-zaem-shtom-imame-12-7-mlrd-leva-rez_659438.html", "text": ", въпреки че имаме 12,7 млрд. лв. фискален резерв. Логично идва въпросът - защо ни е този нов дълг като имаме такъв голям фискален резерв?Новият заем в размер на 200 млн. евро е от Банката за развитие на Съвета на Европа. Обяснението е, че с парите ще се покрива частично българската част от финансирането на проекти по някои от оперативните програми.Възможно ли е фискалният резерв да е висок само на хартия?Колко е свободната част от него, с която държавата реално може да разполага?Повечето от парите в резерва са с целево предназначение и суми, с които трябва да се разплатят други плащания и предстоящи падежи по вече взети заеми.Фискалният резерв в края на годината не бива да пада под 4.5 млрд. лв. и това ограничение се прилага от години.Като част от фискалния резерв се отчитат и бъдещи вземания от ЕС - парите от еврофондовете, които са разплатени от държавата ни, но още не са възстановени от Брюксел.Всъщност повечето от фискалния резерв са пари, които са вече с определено предназначение и всеки нов разход трябва да има определен икономически смисъл.Така че трябва много да се внимава с неумерените искания към бюджета за харчове на вересия, защото това води до нови заеми.А може би това е подготовка България да тегли нов още по-голям външен заем.В същото време Има редица фактори, които спират инвеститорите да изберат България.Затова през последните години преките чуждестранни инвестиции у нас са сравнително малко.А работеща икономика в България, повече инвестиции и нови работни места ще има само, ако има реформи и работеща съдебна система.Отново чуждестранните инвеститори ни алармират, че икономиката в България е изправена пред проблеми. Писмото е подписано от Американската търговска камара в България (AmCham), Advantage Austria София, Британско-българската бизнес асоциация, Българо-швейцарската търговска камара, Канадско-българската бизнес мрежа, Френско-българската търговска и индустриална камара и Норвежко-българската бизнес група, както и от сдружението \"Конфиндустрия България\".Добре е да се замислим! Евтините заеми днес стават скъпи дългове утре.", "date": "2017.06.30", "title": " Защо ни са още 200 млн. евро заем, щом имаме 12,7 млрд. лева резерв"}
{"url": "https://m.offnews.bg/news/Politika_8/Deputatite-pak-glasuvat-s-chuzhdi-karti_659442.html", "text": "Депутатът от Воля Андон Дончев каза, че е гласувал с чужда карта в парламента и е уведомил за това председателя на парламента Димитър Главчев. Депутатите дадоха брифинг в парламента, за да разкрият, че са открили пробив в системата при гласуване на законите в пленарна зала. Интересното в случая обаче е, че пресконференцията на Воля идва като оправдание,  защото телевизия \"СКАТ\" е уловила с камера как Андон Дончев гласува и с картата на съпартиеца си Симеон Найденов в четвъртък. Питали го, а пред телевизията той си признал, че е отишъл до тоалетната и дал на колегата си да гласува.Днес обаче Дончев даде пресконференция с друга теза, че дочули, че е възможно гласуването с чужда карта и решили да проверят. \"Системата за гласуване с пръстов отпечатък не работи\", каза на пресконференцията Дончев и обяви, че са внесли сигнал до председателя на парламент.Колегите му от Воля пък изказаха притеснение, че този пробив в системата поставя под въпрос гласуването на законите.Системата за гласуване в парламента бе подменена по време на първия кабинет Борисов и председател на Народното събрание Цецка Цачева. Тогава се въведе пръстов отпечатък, за да се сложи край на гласуването с чужди карти. ", "date": "2017.06.30", "title": " Депутатите пак гласуват с чужди карти"}
{"url": "https://m.offnews.bg/news/Politika_8/Skandal-za-Asenovgrad-v-NS-DPS-napadna-Valeri-Simeonov-Patriotite-is_659430.html", "text": "ДПС и Обединени патриоти се противопоставиха от парламентарната трибуна за скандала в Асеновград. Първо ДПС осъди инцидента в Асеновград, при който роми нападнаха тийнейджъри и деца от клуба по гребане на СК \"Асеновец\". Декларация от името на групата прочете лидерът Мустафа Карадайъ от парламентарната трибуна. Той обаче наблегна отново повече на \"поведението на крайните националисти във властта\" и припомни, че вицепремиерът Валери Сименов е напуснал Тристранката,  за да отиде в Асеновград. \"Официализирането на омразата е на път да създаде проблеми пред страната. Пожар не се гаси с бензин\", каза Карадайъ, визирайки Валери Симеонов.\"Няма да спираме да сезираме обществото за проявите и актовете на омраза и етническо противопоставяне. Искаме дебати в нашия и в Европейския парламент\", каза Карадайъ. Той изтъкна, че в Асеновград не трябва да се допуска политическа намеса. Милен Михов прочете в декларация: \"Циганите от квартал „Лозница\" в Асеновград показаха ясно, че живеят в паралелна държава. Че нямат страх от закона и, че за тях важат единствено правилата на техния племенен род. Тази нагла проява на насилие е следствие на вече 30-годишната политика на държавата по даване на безгранични права на тази етническа група, без да им бъдат вменявани задължения. Това цинично погазване на обществения ред е следствие и на милионите левове, потекли в джобовете на всякакви грантово-либерални организации, които от години защитават пламенно всякакво циганско своеволие, за да приберат в края на месеца с треперещи, потни ръчички поредния долар от съмнителни фондации, които се опитват да ни вменят вина, за това че се опитваме да въведем ред в собствената си държава\".А в края на декларацията си Патриотите заявиха, че ще вземат всички необходими мерки, за да гарантират обществения ред . \"Държавата трябва да предприеме всички действия по премахване на незаконните къщи в махалата в Асеновград, а и навсякъде другаде и да изсели всички онези хора, които нямат адресна регистрация и са се самонастанили незаконно\", каза още Милен Михов. ", "date": "2017.06.30", "title": " Скандал за Асеновград в НС: ДПС нападна Валери Симеонов, Патриотите искат събаряне на гетата"}
{"url": "https://m.offnews.bg/news/Obshtestvo_4/Promeni-v-dvizhenieto-ot-ponedelnik-zaradi-remonta-na-Dondukov_659448.html", "text": "Строителните работи на столичния бул. „Княз Ал. Дондуков“ налагат промени в движението от понеделник до края на август. Забранява се влизането на автомобили по бул. „Княз Ал. Дондуков” между бул. „Цар Освободител“ и ул. „Веслец“ и между ул. „Бачо Киро“ и ул. „Г. С. Раковски“.Променя се маршрутът на временната автобусна линия № 20 ТМ, както следва /в посока пл. „Васил Левски”/ от бул. „Княгиня Мария Луиза” наляво през пл. „Независимост“, надясно по бул. „Цар Освободител“, наляво по ул. „15-ти ноември“, надясно през пл. „Александър Невски“, надясно по ул. „Оборище“ и наляво по бул. „Васил Левски“ до площад “Васил Левски” – двупосочно. Разкриват се временни спирки.Тролейбусни линии № 1, 2 и 4 и трамвайни линии № 20, 22 и 23 продължават да работят по действащите маршрути и разписания. Местата за платено паркиране в района се закриват, а тези за „служебен абонамент“ се изместват.", "date": "2017.06.30", "title": " Промени в движението от понеделник заради ремонта на Дондуков"}
{"url": "https://m.offnews.bg/news/Politika_8/Ot-utre-Balgariia-shte-predstavliava-ES-v-Katar-i-Mongoliia-da-se-got_659449.html", "text": "На 1 юли 2017 г. България ще поеме местното ротационно председателство на Съвета на Европейския съюз в Катар и Монголия.  Това означава, че на практика нашите посолства в двете държави ще представляват Европейския съюз, тъй като в тях няма делегации на ЕС. По принцип Естония би трябвало да представлява интересите на ЕС в държавите, където няма делегации, тъй като тя е ротационен председател на Съвета от 1 юли до 31 декември т.г.В страните, където няма естонско посолство обаче България ще изпълнява тези функции.От страната ни се очаква да организира и проведе местно ротационно председателство на Съвета и в Кувейт, КНДР и Иран, където също няма делегации на ЕС.Ротационното председателство в Иран ще бъде поето от България от 1 септември 2017 г. (дотогава тези функции ще изпълнява дипломатическата мисия на Нидерландия). На по-късен етап страната ни ще поеме и тази роля в Кувейт и КНДР за период от 6 месеца. България вече е осъществявала местни ротационни председателства в държави, в които не е имало Делегация на ЕС или посолство на съответната председателстваща Съвета на ЕС държава-членка.В тези периоди страната ни работи в тясна връзка с Европейската служба за външно действие.", "date": "2017.06.30", "title": " От утре България ще представлява ЕС в Катар и Монголия, да се готви Северна Корея"}
{"url": "https://m.offnews.bg/news/Kultura_33/Kak-biznesat-tvorcheskata-stcena-i-Stolichna-obshtina-mogat-da-si-bad_659391.html", "text": "Как бизнесът, творческата сцена и Столична община могат да си бъдат полезни? Всеки, който има предложения по този въпрос, може да се включи в дискусия в Гьоте-институт София, фокусирана върху идеите за столичната култура на бизнеса, творческата сцена и общината.Събитието ще ена 5 юли (сряда) от 17,00 ч. в залата на Гьоте-институт (ул. „Будапеща“ 1, София).Проектът „Партньорства за Творческа София“ изследва интереса на бизнеса към активно включване в културните процеси в града, основните нагласи и конфликтни зони в сътрудничеството.Главната цел е да се проучат нови механизми за подкрепа на творческата сцена и на тристранни партньорства между творчески организации, бизнес и местна власт.Две работни групи дискутират темите \"Меценатство, дарителство, спонсорство\" и \"Партньорства, дългосрочни сътрудничества\".Бизнес инкубатор за съвременни изкуства; създаване на работещи старт-ъп проекти в сферата на културата; разработване на образователна и информационна платформа за столична култура, обучение на хората на изкуството в бизнес умения и запознаване на бизнес партньорите с логиката на създаване и представяне на съвременни изкуства - това са само част от предложените в предишните две събития по проекта конкретни стъпки към това артистичният сектор и бизнесът да се срещнат и да заговорят на един език.", "date": "2017.06.30", "title": " Как бизнесът, творческата сцена и Столична община могат да си бъдат полезни"}
{"url": "https://m.offnews.bg/news/Obshtestvo_4/Rabotnik-na-potochna-liniia-za-bokluk-nameri-i-varna-portfejl_659434.html", "text": "Служител на поточна линия за боклук в пловдивското село Шишманци намери и върна откраднат портфейл на притежателката му.Случката разказа пред OFFNews Елица Бириджикoва от Пловдив, която вместо да се реди на опашки за нови документи, си получила старите по най-неочакван начин. А късметлийската й история дори не свърша дотук.Потрфейлът бил откраднат в понеделник от детска количка, докато Елица пазарувала в магазин от голяма верига за облекла в Пловдив. Сигурна е, че кражбата станала именно там, защото няколко минути по-рано бръкнала в чантата да потърси памперс и портмонето било на мястото си.Още докато била в магазина, видяла, че чантата е отворена и портфейлът липсва. Уведомила охраната, но не получила съдействие нито от тях, нито от управителя. Отговорили й, че нямат право да преглеждат записите от камерите, ако полицията не ги изиска. Не й остава друго освен да подаде жалба в районното. Оттам й обяснили, че трябва да изчака два дни и да си извади бележка за откраднати документи, за да й изкарат нови.В сряда, когато трябвало да направи това в полицията, й звъннали от кабинета на личния лекар на децата й. Попитали дали не е губила документи. С лекаря се свързал човек, който открил портфейла, а вътре била и визитката на педиатъра. \"За втори път визитка ми спасява документите. Преди 3-4 месеца пак една майка ми го върна\", казва Елица Бириджикова. Срещнала се с човека, който се оказал началник на поточната линия за боклук в Шишманци. Работещите на поточната линия видели портфейла и търсили как да се свържат с притежателя. \"Много бях щастлива, че всички документи са вътре, макар и без парите. Днес се обадих в районното да кажа, че са ми върнали документите и да питам каква е процедурата. След малко ми се обади следователката и ми съобщи, че са хванали извършителите и следващата седмица трябва да се видим да ми възстановят парите\", не може да повярва Елица. В портфейла имало 150 лева.Служителят, върнал портфейла, сподели пред OFFNews, че и друг път с негови колеги са намирали документи. Той не смята, че е нужно името му да се знае, въпреки че е извършил добро дело. \"Това ни е работата - обработваме боклука. Ако видим портфейл и има адрес или телефон, ги връщаме\", добавя човекът.", "date": "2017.06.30", "title": " Работник на поточна линия за боклук намери и върна портфейл"}
{"url": "https://m.offnews.bg/news/Politika_8/BSP-pita-upravliavashtite-Zashto-izlagahte-pensionerite_659445.html", "text": "Депутатите от „БСП за България“ настояват за цялостна политика за развитието на пенсионната и осигурителната система и за преизчисляването на всички пенсии, като част от тази политика.Това стана ясно от декларация на партията, прочетена от парламентарната трибуна от Драгомир Стойнев. В сряда ПГ на „БСП за България“ гласувахме „за“ предложението на ГЕРБ и ОП за увеличение на минималната пенсия от 1 юли на 180 лв. и на 200 лв. от 1 октомври. Тази промяна ще усетят около 600 хиляди пенсионери. И с това правителствената политика за доходите през 2017 г. е изчерпана! Не звучи като повод за гордост, но вероятно е подходящо за публични хвалби и отчитане на дейност. Подкрепихме ви, колеги от управляващото мнозинство, защото 2 млн. и 200 хиляди пенсионери наистина нямат вина, че толкова можете и сериозно издишате в политиката за доходите. Подкрепихме ви заради хората, нашите майки и бащи, които са строили тази държава, въпреки че вие гласувахте „против“ предложението на ПГ на „БСП за България“ за преизчисляване на пенсиите. Ето това предложение щеше да реши несправедливостта и да премахне голямата ножица между старите и новоотпуснатите пенсии. Ето така хора, упражнявали една и съща професия, с еднакъв осигорителен стаж, щяха да получат много по-справедливи доходи за целогодишния си труд.Разликата между вашето и нашето предложение е безкрайно ясна. Вашето е лесно решение с неголям и противоречив ефект – подкрепяш само тези, които са били най-малко коректни към осигурителната система. Нашето, вече е политика.Страшното тук не е само отношението към пенсионерите, а че мнозинството в българския парламент се задоволява с имитация на политика и решения на парче. Страшно е, че не мислите за цялостната политика на доходите, за бъдещето на пенсионната и осигурителната система.Колеги, за няколко минути се абстрахирайте, че сте управляващи. Помните ли как по време на предизборната кампания обикаляхте страната с обещание за минимална пенсия от 300 лева и за преизчисляване на всички пенсии като разумна и необходима мярка. Днес вече забравихте обещаното. Най-страшното нещо в политиката е да лъжеш избирателите и да не си спазваш обещанията си.Нека колегите от ГЕРБ и ОП да се върнат в реалността и при фактите – такива, каквито са – близо 39 лева повече ще получат едва 547 хил. пенсионери, а 1,5 млн.- няма нищо да получат.С формулировката си в ,,Приоритетите за управление” при съставянето на правителството, ГЕРБ и ОП обещават преизчисляване на пенсиите, но вече е ясно, че нямат никакво намерение да изпълнят ангажимента си към огромната част от български пенсионери. Нещо повече, те цинично противопоставят пенсионерите за осигурителен стаж и възраст, на пенсионерите с пенсии за инвалидност. Ще дадем на ,,добрите”, когато накажем ,,лошите”. Но ако въобще има неправомерно отпуснати инвалидни пенсии, за това имат вина правителствата. А от последните 8 години, ГЕРБ управлява през 7 от тях.В ,,Средносрочната бюджетна прогноза за периода 2018-2020”, качена на страницата на МФ през май 2017, отново всички социални плащания се замразяват.От нея е видно, че правителството предвижда за следващите години увеличението на пенсиите да е в рамките на около 2,5 % годишно. Това ще доведе до увеличение на бедността и неравенствата. До нарастващо и натрупващо се изоставане на пенсиите за трудова дейност на лица с еднакъв осигурителен принос. Отново се противопоставят поколения и групи хора. Това ли гарантира ,,предвидимост и спокойствие на хората в дългосрочен план”, както сте написали във вашите управленски намерения, защото програма няма?Нещо повече, от вчера има и нов скандал, който бушува и ще изригне. Ние ще настояваме в пленарна зала д-р Глинка Комитов да бъде изслушан - шефът на НЗОК, който вчера е подал оставка. Това отново е скандал, който евентуално вие сте създали и ние искаме да разберем причините за неговата оставка, и защо човекът не може да се справи при вашето управление. От ГЕРБ и ОП често ни задавате въпроса за нашата политика за увеличаване на пенсиите и сега ми позволете да ви напомня как сме помогнали на хората: През 2008г. от 1 юли за пръв път се въведе ,,швейцарското правило” (осъвременяването на пенсиите в съответствие с инфлацията и ръста на осигурителния доход) от 1 октомври всички пенсии се преизчислиха със средния осигурителен доход за 2007 г. Това доведе до средно увеличение на пенсиите за осигурителен стаж и възраст с 22 %;През 2009 г. от 1 януари се увеличи минималната пенсия за осигурителен стаж и възраст с 10 % от 1 април се увеличи коефициентът за тежест на всяка година осигурителен стаж – от 1 % на 1,1 %. Това доведе до ново увеличение на размера на пенсиите; от 1 април се увеличи размерът на максималната пенсия – от 490 на 700 лв.; от 1 юли с 9 % се осъвремениха пенсиите;За целия управленски мандат 2005 – 2009 г. Размерът на минималната пенсия се удвои – от 69 лв. на 136 лв.; Размерът на средната пенсия се увеличи с 90 % - от 134 на 254 лв.; Размерът на максималната пенсия нарастна с 67 % - от 420 лв. на 700 лв.; Започна изплащането на коледни добавки за пенсионерите, като за 2008 г. те достигнаха 150 лв. за всеки български пенсионер;Правителство Орешарски – юни 2013 –август 2014 г.• Възстанови се ,,швейцарското правило” – замразено в мандата на Борисов 1;• Увеличи се минималният и максималният размер на пенсията;• Спря се необоснованото увеличаване на осигурителния стаж и възрастта за пенсиониране;Ето това е политика, дами и господа управляващи.ПГ на „БСП за България“ настоява за цялостна политика за развитието на пенсионната и осигурителната система и за преизчисляването на всички пенсии, като част от тази политика. Питате ни: Къде са парите? В шумно рекламирания бюджетен излишък или в програмата за саниране, за която има милиарди левове, но и още толкова съмнения за разходването на средствата.Пенсиите в България са ниски. Голяма част са на критичната граница на бедността. И най-високите трудно стигат за достоен живот- за храна, лекарства, сметки. Повтаряме го непрекъснато, не го разбирате. Затова ви даваме още един мотив - ниските доходи на пенсионерите са проблем и за техните деца. Активното поколение, което трябва да осигури собствените си деца, е принудено да отделя, за да помага на своите родители. Така още една огромна група от обществото е въвлечена в този проблем и ще страда от късогледата управленска политика.Избрани сме, за да правим политика, а не да имитираме грижа. Подобряването на живота на хората - това е голямата цел на \"БСП за България\", за която работим. Искрено се надявам, че един ден тази цел, най-накрая ще бъде и ваша.", "date": "2017.06.30", "title": " БСП пита управляващите: Защо излъгахте пенсионерите?"}
{"url": "https://m.offnews.bg/news/Futbol_18793/Arestite-na-fenove-zaradi-nadpis-Makedoniia-bez-balgari-Ogan-da_659446.html", "text": "Македонските медии обръщат невероятно внимание на ареста на феновете на Ботев Пловдив, тръгнали за вчерашния мач с Партизани в Тирана. След дипломатически совалки те бяха освободени от властите в югозападната ни съседка. Ботев пък би 3:1 в Албания.\"Фокус\" цитира македонски издания за екшъна между Крива Паланка и Куманово. Докато някои от пловдивчани почивали до бензиностанция край Крива Паланка, други изписали със спрей обидни за местните графити.Служителите на бензиностанцията уведомили полицията, която спряла автобуса преди Куманово и установила четиримата извършители на прегрешението. Тъй като останалите се солидализирали с приятелите си, се стигнало до блокада на пътя, до намеса на консула в Скопие по разпореждане на Външното ни министерство и да конвой до македоно-албанската граница.Оказа се, че всъщност македонските медии най-силно са се обидили на един от графитите: „Македония без българи – Огън да я гори“. Именно за него спортното издание „Спортклуб“ констатира, че „един от графитите бил особено обиден“. Фразата принадлежи на Иван Михайлов, последният ръководител на истинското, някогашно ВМРО, родом от Ново село, Щипско.„Gol“ допълва, че феновете на Ботев, които едва пристигнали в Тирана, успели да се сбият с привържениците на „Партизани. Електронното издание „Локално“ пише, че пловдивските ултраси били върнати обратно в България.„Радио Свободна Европа“ съобщава, че след тричасова блокада на пътя за българската граница, въпросът най-накрая бил разрешен и част от българите били върнати в Кюстендил заради обидни за Македония графити.„Стандарт“ обещава, че „македонското МВР ще вземе необходимите мерки срещу вандалското поведение на българите“.„Курир“ отива още по-далеч, като поставя гръмкото заглавие „Отворена врата за българизацията на Македония: Феновете на „Ботев“ блокираха път в Македония и изписаха обидни послания за Македония“. Според изданието виновен за всичко това е Зоран Заев, който беше заявил, че „с българите сме един народ и имаме обща история“.Информация за инцидента с феновете на „Ботев“ има във всички останали македонски медии, пише plovdivderby.com.", "date": "2017.06.30", "title": " Арестите на фенове заради надпис „Македония без българи – Огън да я гори“"}
{"url": "https://m.offnews.bg/news/Futbol_18793/Bravo-na-TcSKA-Sofiia-protegna-raka-na-momiche-v-nuzhda_659454.html", "text": "В ЦСКА-София показаха благородни сърца. Те протегнаха ръка на момиче в нужда. Инициатор е помощник-треньорът Кирил Динчев, с чиято съпруга се включват в не една или две каузи.Бившият защитник заведе футболистите Божидар Чорбаджийски, Александър Дюлгеров и Георги Китанов при Теди, за да дадат кураж на семейството. Ето какво написаха Динчев:\"", "date": "2017.06.30", "title": " Браво на ЦСКА-София, протегна ръка на момиче в нужда"}
{"url": "https://m.offnews.bg/news/Tenis_18788/Grigor-zapochva-s-arzhentinetc-na-Uimbaldan-chaka-go-Federer_659444.html", "text": "Възможните осминафинали според ранглистата: Приемлив жребий за Григор Димитров на \"Уимбълдън\",  ако на турнир от подобен ранг въобще има такова понятие. Българинът се падна в една част от схемата с Роджър Федерер, Новак Джокович и Милош Раонич, обяснява \"Тенис бг\".Българинът може да играе с Федерер в осминафиналите на легендарното състезанието. На старта Гришо ще се изправи срещу №37 в света Диего Шварцман. През миналата година двамата си размениха по една победа, като аржентинецът нанесе тежко поражение на Димитров на финала в Истанбул с 6:0 в третия сет.До момента най-доброто постижение на Григор Димитров на Откритото първенство на Великобритания датира от 2014-а година. Тогава той загуби в четири сета от Новак Джокович в полуфиналите. Преди това той надигра местния любимец Анди Мъри.През миналия сезон американецът Стив Джонсън го спря в трети кръг и това значи, че трябва да защитава 90 точки.", "date": "2017.06.30", "title": " Григор започва с аржентинец на \"Уимбълдън\", чака го Федерер"}
{"url": "https://m.offnews.bg/news/Obshtestvo_4/Remontat-na-bul-Praga-zapochva-tapa-ot-nedelia-do-15-avgust_659451.html", "text": "Тапа на големите Пет кьошета в София ще има от неделя, започва реконструкцията на бул. \"Прага\" между „Ген. М. Д. Скобелев“ и бул. „Пенчо Славейков“. До 15 август се забраняват престоят и паркирането по бул. „Пенчо Славейков“ между ул. „Св. Иван Рилски“ и ул. „Св. Г. Софийски“ – западна страна; по ул. „Шандор Петьофи“ между ул. „Христо Станчев“ и ул. „Цар Петър“ и по ул. „Доспат“ между ул. „Св. Ив. Рилски“ и ул. „Стрешер“. Въвежда се временна организация на движение на обществения транспорт.  ще се движи по скъсен маршрут от ж.к. Бъкстон до Центъра по хигиена.  ще вози от ж.к. Хаджи Димитър по маршрута на тролейбусна линия № 2 до кръстовището с бул. „Прага“, надясно по маршрута на тролейбусна линия № 1 по бул. „Ген. М. Д. Скобелев“, ул. „Опълченска“, наляво по ул. „Охрид“, надясно по бул. „Ген. Н.Г.Столетов“ до Пета градска болница. 2А в обратна посока ще върви от Пета градска болница, надясно по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“ и по маршрута до ж.к. Хаджи Димитър.  от УМБАЛ „Св. Анна“ до Площад на авиацията двупосочно, ТБ № 8А ще пътува от ж.к. Гоце Делчев до Център по хигиена двупосочно.  ще се движи от пл. „Сточна гара“ по маршрута си до бул. „Патриарх Евтимий“, надясно по бул. „Ген. М. Д. Скобелев“ по маршрута на тролейбусна линия № 5, ул. „Опълченска“, наляво по ул. „Охрид“, по ул. „Подп. Калитин“, надясно до надлез „Надежда“. В посока пл. „Сточна гара“ маршрутът е от надлез „Надежда“ по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“, наляво по ул. „Г.С.Раковски“ и по маршрута си ще върти на площад \"Руски паметник\"(в посока бул. “Прага”): от кв. Горна Баня по маршрута си до площад “Руски паметник”, обратен завой на площада и по бул. “Ген. Е. Тотлебен” по маршрута до кв. Горна баня. с маршрут: от обръщателното ухо при ВМА надясно по ул. „Георги Софийски“, наляво по бул. „Пенчо Славейков“, надясно по бул. Ген. Е.И.Тотлебен“ до пл. „Руски паметник“, обратен завой на площада и по бул. “Ген. Е. Тотлебен” по маршрута до ВМА. ", "date": "2017.06.30", "title": " Ремонтът на бул. Прага започва, тапа от неделя до 15 август"}
{"url": "https://m.offnews.bg/news/Koloezdene_18819/Kris-Frum-i-Richi-Port-sa-golemite-favoriti-na-Tur-dio-Frans_659456.html", "text": "Коментаторът на Евроспорт Евгени Ставрев, великолепен познавач на колоезденето, направи експертна прогноза преди старта на „Тур дьо Франс“:\"В събота от германския град Дюселдорф стартира 104-ото издание на най-голямото колоездачно състезание в света – „Тур Дьо Франс”. Евроспорт ще предостави 28% повече покритие на живо от тазгодишното издание в сравнение с 2016 г.Организаторите на обиколката са подходили доста нестандартно при съставянето на маршрута. Само три от етапите завършват на изкачване, а общият брой километри в бяганията по часовник е рекордно нисък – 36.5.Точно на 14 юли, националния празник на Франция, пък е предвиден най-краткият етап с общ старт (само 100 км. дължина) в последните 30 години. Повечето от дните през първата седмица дават шансове на спринтьорите.През втората главните действия ще бъдат в Пиринеите, а през третата – в Алпите. Особено ключов етап ще е предпоследният, който представлява 22.5 км. индивидуално бягане по часовник по улиците на Марсилия.Списъкът с фаворитите за крайната победа в Париж се оглавява отново от трикратния победител Крис Фрум. Суперформата, която демонстрира през сезона Ричи Порт, определя австралиеца като най-сериозен конкурент на състезателя на „Скай”. След неуспеха в Джирото Найро Кинтана ще опита да докаже, че винаги втората голяма обиколка в годината е по-силната му.Тази година е последната, в която Алберто Контадор ще спори за крайната победа, като двукратният победител се надява както на по-добър късмет, така и на по-силен отбор. Към тези, които ще се стремят към място на почетната стълбичка, трябва да добавим миналогодишния подгласник Ромен Барде, Естебан Чавес, Рафал Майка, Дан Мартин, Фабио Ару и Ригоберто Уран.В битката при спринтьорите се очаква да вземат участие абсолютно всички доказали, че могат да печелят етапи в „Тур”-а: Кавендиш, Кител, Грайпел, Кристоф, Саган. Словакът ще опита да спечели за шеста последователна година зелената фланелка за най-добър спринтьор и по този начин да изравни рекорда на Ерек Цабел.Евроспорт продължава да работи и с най-големите имена в колоездачния спорт, които предоставят експертни анализи и гледни точки. Сред тях са трикратният победител от „Тур дьо Франс“ Грег Льомонд, етапният победител Хуан Антонио Флеча и Шон Кели, победител в девет еднодневни класики.Първият етап от Тур дьо Франс започва в събота, 1 юли, от 16.15 часа на живо по Евроспорт 1 и абонаментната платформа Eurosport Player\". ", "date": "2017.06.30", "title": " Крис Фрум и Ричи Порт са големите фаворити на Тур дьо Франс"}
{"url": "https://m.offnews.bg/news/Obshtestvo_4/Puskat-avtobus-505-za-tridnevnite-kontcerti-v-dvoretca-Vrana_659457.html", "text": "Всички почитатели на музиката, които искат да посетят концертите на Софийската филхармония на 30 юни, както и на 1 и 2 юли тази година, в парка на Двореца „Врана“, могат да ползват специалната автобусна линия на Центъра за градска мобилност – 505. Маршрутът е от пл. Орлов мост, бул. Цариградско шосе до Парк музей Врана. Линията обслужва съществуващите двупосочни спирки: „пл.“Орлов мост” / в посока Национален стадион „Васил Левски“, /разположена на бул. „Евлоги и Христо Георгиеви“/; „хотел Плиска”, „УМБАЛСМ „Св. Анна”, „МС Цариградско шосе” и „Парк музей Врана”. Първата кола тръгва в 19.00 часа, а втората в 19.15 ч от пл. „Орлов мост“. Шофьорите на автобусите ще изчакат края на концерта - 22.00 ч за обратния курс от двореца „Врана“ към пл. „Орлов мост“. ", "date": "2017.06.30", "title": " Пускат автобус 505 за тридневните концерти в двореца „Врана”"}
{"url": "https://m.offnews.bg/news/Politika_8/Kurumbashev-Mozhem-da-sme-podkrepiashta-zvezda-za-darzhavite-ot-Zapad_659460.html", "text": "България трябва да поиска определянето на времева рамка за присъединяването на държавите от Западните Балкани към Европейския съюз. Това заяви евродепутатът от Групата на СиД Петър Курумбашев по време на редовното заседание на Комисията по европейските въпроси и контрол на европейските фондове (КЕВКЕФ). „Разбира се, тази времева рамка трябва да бъде обвързана с конкретни критерии за изпълнение. Но подобна инициатива от страна на България със сигурност ще е добър знак за държавите в региона. Всяка държава членка трябва да бъде оценявана според своя напредък в преговорите и изпълнението на критериите, а не да бъде да бъде обвързвана с други кандидати.“Според Курумбашев по време на българското председателство на Съвета на ЕС ще стане факт новата рамка за разширяване и би било успех, ако заключенията по нея се приемат именно в този период.„Знам, че в момента няма сериозна воля в Съюза за това да се определят срокове за разширяване. Доста спорно е и дали изобщо Европейският съюз иска да се разширява. Ние можем да бъдем водещата, подкрепяща звезда за държавите от Западните Балкани. Бих искал да припомня как ни помагаха нашите съседи, когато бяхме кандидати за членове на НАТО и ЕС. Бих се радвал да има конкретни заявления от страна на българската държава и на повече политически сили, които да подкрепят този процес.“, заяви Курумбашев. „Конкретно измерение на такова сътрудничество би могло да бъде и поставянето на конкретни проекти в района, тъй като извън процеса на деклариране е изпълнението на конкретни проекти“, каза още Курумбашев. „Беше изградена магистрала между Дуръс (Албания) и Прищина. Сърбия работи доста усилено и мисля, че ще завърши в рамките на 2017 г. и магистралата си между Ниш и Димитровград. Очертава се възможност, ако се изгради и магистрала между Ниш и Прищина, където разстоянието не е голямо и теренът не е особено тежък, да имаме възможност да свържем Дуръс с Бургас чрез магистрали. Друга възможност е да се коментира магистрала Сплит – Сараево и през Сърбия отново да се стига до България. Много говорим за европейски транспортни коридори. Не е ли време ние, когато сме председатели, да поставим въпроса за балкански транспортни коридори? Възможността да бъдат свързани Йонийско, Адриатическо и Черно море с магистрали ще разшири възможностите ни както за търговия, така и за туризъм. Така и просто да се познаваме по-добре.Можем да поставим и този въпрос, т.е. да уплътним тази наша декларация за държавите от Западните Балкани, така че да не бъде просто декларация, а да бъде обвързана с конкретни проекти.“, каза още Курумбашев. ", "date": "2017.06.30", "title": " Курумбашев: Можем да сме подкрепяща звезда за държавите от Западните Балкани."}
{"url": "https://m.offnews.bg/news/Politika_8/Mareshki-MVR-kupuva-skap-benzin-za-politciiata-ot-kartela_659432.html", "text": "Лидерът на \"Воля\" Веселин Марешки днес анализира кризата в Българската полиция от своята гледна точка - парите на народа и на полицаите ги няма, а в това време МВР плаща скъпо гориво на картела. В декларация от парламентарната трибуна Марешки заговори за писмо, което той е изпратил на министъра на вътрешните работи Валентин Радев. В него депутатът и бизнесмен, който има собствени бензиностанции, пита МВР откъде си купува горива за нуждите на полицията.И Марешки прочете отговора на министъра от трибуната: \"Има сключени договори, но не с бензиностанции, а с избрани доставчици, отговарящи на комплекс от критерии. Договорите са достъпни на официалния сайт. А годишният разход за горива е различен през различните години и зависи от много фактори - брой на структурите, брой на автомобилите, криминогенната обстановка и други\". \"Вие разбирате ли нещо от този отговор, аз не\", попита депутатите той и си отговори сам. Марешки обясни, че в момента има места, където цената на колонка е с 40 стотинка по-ниска, а МВР плаща с 40 стотинки повече за гориво.\"Плащаме с 40 ст. повече, за да пълним джобовете на картела. С разграбен бюджет от един втори монополист не остават пари за хората. Ограбваме парите на МВР и пълним джобовете на картела\", категоричен беше Марешки, като след това добави, че по този начин не остават пари за мотивация на полицаите. Депутатът поиска от министър Радев да покаже реалните неща, а от премиера Бойко Борисов да застане зад гърба на вътрешния министър, за да се разбере какво се случва с парите на народа. ", "date": "2017.06.30", "title": " Марешки: МВР купува скъп бензин за полицията от картела"}
{"url": "https://m.offnews.bg/news/Temida_18762/Zadarzhaha-retcidivist-zaplashval-i-obiral-uchenitci_659462.html", "text": "Рецидивист, заплашвал и обирал ученици в училище в столичния квартал \"Дружба\" е задържан за 72 часа, съобщиха от прокуратурата. Георги Спасов е привлечен като обвиняем вчера, той е извършил грабежи на непълнолетните Б. Н. и И. М. в двора на училището им. Престъпникът взел пари и мобилен телефон след заплахи към момчетата. До момента обвиняемият Спасов е осъждан многократно за грабежи със сходен механизъм на извършване, като в по-голямата си част деянията са насочени срещу непълнолетни лица, спрямо които обвиняемият употребява сила и заплашване, за да отнеме различни вещи – пари, мобилни телефони, ученически раници и др., допълват от прокуратурата.Предстои да бъде внесено искане в Софийски районен съд за вземане на най-тежката мярка за неотклонение спрямо Спасов „Задържане под стража“.", "date": "2017.06.30", "title": " Задържаха рецидивист, заплашвал и обирал ученици"}
{"url": "https://m.offnews.bg/news/Drugi_18773/Ofroud-patuvane-pokazva-na-detca-s-dvigatelni-problemi-Balkana-mezhdu_659452.html", "text": "Утре сдружение \"Към върха\", с помощта наС помощта на офроуд джипове те ще прекосят страната, за да покажат на Йоана едни от най-красивите места в България, които за нея са трудно достъпни, тъй като е прикована към инвалидна количка. \"Като цяло нашата идея беше да организираме мероприятие, чрез което да успеем да покажем на хората, че едно на пръв поглед лесно нещо като разходка в планината с джип може да бъде много полезно и стимулиращо за деца в неравностойно положение, а и това е единственият начин, по който да отидат там\", разказва ни Ники от \"Към върха\".\"Идеята ни да покажем колко неща могат да се видят на една разходка с джип, колко много достъпни за такъв тип превозни средства места има в България, подходящи за деца в неравностойно положение, и желанието на Йоли прераснаха в идеята за осъществяването на пътуването между Ком и Емине\", продължава един от основателите на благотворителното сдружение. В пътуването ще се включи и още едно момиче с двигателни проблеми - Кристина Недялкова. Тя е със спина бифида, поради което също е трудно подвижна. Но диагнозата и не я спира да обикаля по планините - дъщеря е на метеоролог, който работи на вр. Мусала, и вече е успяла да види всички върхове на Рила. \"Тя ще бъде моралната подкрепа за Йоли по време на пътуването\", казва Ники от \"Към върха\".Пътешествието им ще продължи седем дни, като \"Към върха\" разчита на помощта на множество организации и фирми, които предоставят джип и необходимата логистична подкрепа. Въпреки това, в момента сдружението търси средства за собствен офроуд джип, с който да осъществяват все повече и повече разходки за трудно подвижни деца.За да помогнете и да получите повече информация относно хода на пътуването посетете „Към върха” възниква през 2016 г. като инициатива на Николай Герев и Захари Недялков, доброволци в \"Сдружение един живот\", обединени от идеята да помагат за изкачването на деца и младежи в неравностойно положение в планината. Някои от запомнящите се инициативи, които „Към върха” успява да осъществи за 2-те години от своето съществуване са 2 зимни изкачвания на връх Мусала с парализирани младежи, изкачвания на деца с различнидвигателни увреждания на връх Ботев, връх Руен, Черни връх и забавления на открито в зимна Рила.", "date": "2017.06.30", "title": " Офроуд пътуване показва на деца с двигателни проблеми Балкана между Ком и Емине"}
{"url": "https://m.offnews.bg/news/Futbol_18793/Kak-UEFA-pusna-Dunav-v-Evropa-i-napravi-zabelezhka-na-BFS-da-broi-do-4_659458.html", "text": "Продължаваме днешната серия с документ по казуса \"ЦСКА-София\", който също не е излизал по медии. Този път OFFNews ще ви предоставим писмото, с която УЕФА определя четирите участника на България в европейските турнири.\"БФСБорислав ПоповИзпълнителен директорУважаеми г-н Попов,Запознахме се с входящите документи за турнирите на УЕФА 20172018, получени от БФС на 5 юни 2017 година.Както знаете, според настоящите правила за клубните турнири на УЕФА, БФС има право да заяви ЧЕТИРИ клуба за участие през сезон 2017/2018 на Шампионската лига и Лига Европа.Въпреки това, във вашите входящи документи са написани ПЕТ клуба, членове на БФС.От това следва, че за да бъде проведен жребият на 19 юни, 2017 година, УЕФА ще избере 4 клуба от листата на БФС.Както знаете, на 29 май 2017 година, българският клуб ЦСКА, който се появява в листата от пет клуба, беше уведомен от УЕФА, че няма да бъде допуснат до изключение от така нареченото \"тригодишно правило\" според член 12 (3) от Правилникът на УЕФА за Лицензиране и Финансов феърплей. Това означава, че клубът не може да бъде допуснат до участие в турнир на УЕФА.В светлината на обстоятелствата, които описахме, следните 4 клуба от БФС ще бъдат допуснати до клубните турнири на УЕФА 2017/2018&Искрено ваш:Теодор ТеодоридисГенерален секретар\".", "date": "2017.06.30", "title": " Как УЕФА пусна Дунав в Европа и направи забележка на БФС да брои до 4 (документ)"}
{"url": "https://m.offnews.bg/news/Futbol_18793/TcSKA1948-zapisva-detcata-bez-pari_659465.html", "text": "Преди няколко дни Георги Кьосев пое ДЮШ на ЦСКА 1948. Бившият играч на ЦСКА сподели вижданията си за развитието на школата.\"Много съм щастлив, че ще работя отново за ЦСКА. На първо време ще изпълним изискванията в наредбата за два отбора – деца и юноши младша и старша възраст.Имам уверението на ръководството, че детско-юношеската школа ще бъде един от основните приоритети при развитието на клуба и ще се работи много професионално.Вече съм сформирал екипа си, който ще ми помага в школата, но на този етап не искам да обявявам имена. Имаме концепция, която ще следваме и се надявам след една година да правим равносметка за успешния сезон.Решили сме да направим кастинг за ДЮШ на 22 и 23 юли, който ще се проведе на терените в Спортен комплекс \"Бонсист\", като подробностите ще ги обявим малко по-късно.Децата ще бъдат освободени от такси, защото в момента времената не са никак леки и не всеки родител има възможност да отделя средства.Другото нещо, с което ще опитаме да улесним родителите, е да осигурим и безплатна екипировка\", сподели Георги Кьосев пред официалния сайт на клуба.", "date": "2017.06.30", "title": " ЦСКА1948 записва децата без пари"}
{"url": "https://m.offnews.bg/news/Politika_8/EP-glasuva-vav-vtornik-kandidaturata-na-Mariia-Gabriel-za-evrokomisar_659459.html", "text": "Европейският парламент ще реши с тайно гласуване във вторник дали одобрява Мария Габриел за еврокомисар по цифровизацията, съобщи БТА.Представянето на Габриел на изслушването за еврокомисар беше определено като успешно от двете комисии, пред които тя отговори на въпроси. В писмо за оценка на представянето на Габриел се отбелязва, че тя е показала необходимите познания, като двете комисии препоръчват да бъде одобрена за поста.Ако предстоящото гласуване потвърди оценката, Мария Габриел ще трябва да бъде одобрена още от Съвета на ЕС.Ако бъде одобрена за еврокомисар, Мария Габриел ще отговаря за ресор \"Дигитална икономика и дигитално общество\". Мандатът ѝ ще продължи до средата на 2019 г.", "date": "2017.06.30", "title": " ЕП гласува във вторник кандидатурата на Мария Габриел за еврокомисар"}
{"url": "https://m.offnews.bg/news/Volejbol_18779/Futbolist-debiutira-v-plazhniia-volejbol_659473.html", "text": "Хърватската звезда на Интер Иван Перишич направи своя дебют като професионалист в плажния волейбол.Той се пусна на силния турнир от Световния тур в курорта Пореч в Хърватия заедно с партньора си Никша Дел Орко.В първия кръг двойката допусна разгромна загуба от бразилска двойка, участвала на олимпийските игри в Рио.Последва нова загуба от американци, а днес Перишич и партньорът му допуснаха и трето поражение от втора двойка от САЩ и приключиха участието си.Това не развали настроението на хърватина, който е трансферна цел на Манчестър Юнайтед.\"Играя плажен волейбол от десетгодишен. Обичам тази игра и се радвам, че сбъднах една своя мечта да се изявя професионално\", коментира Перишич.", "date": "2017.06.30", "title": " Футболист дебютира в плажния волейбол"}
{"url": "https://m.offnews.bg/news/Zvezdi_18810/Zahari-Baharov-se-poiavi-s-nestandartna-viziia-v-stolichen-mol_659072.html", "text": "Любимецът на публиката Захари Бахаров се появи с коса и мустаци в \"София Ринг мол\", където заедно с колежката си Олга Модева връчи чекове на късметлии, спечелили големи суми от \"Националната лотария\".Оказа се, че Бахаров е с нестандартната визия заради филмова продукция, в която участва. Десетките спечелили в игрите на лотарията му се зарадваха както обичайно и много от тях побързаха да се снимат със звездата.Пред щанда на лотарията в \"Ринг мол\" се събраха десетки печеливши със суми от 5000 до 1 000 000 лева. Седемцифрената сума отиде при дама от град Първомай, чийто късмет се е усмихнал с билет „Златните пирамиди за милиони“. Така Славея Вълева се превърна в петия милионер на лотарията за тази година. За няма и час Захари и Олга връчиха чекове за над 2 милиона лева.Междувременно стана ясно, че водещите Захари Бахаров и Рая Пакова потеглят на лятно турне из България, за да се срещнат отново с едни от най-големите късметлии в лотарията. В поредица летни издания на предаването, които стартират от 1 юли, те ще покажат как се е променил животът на щастливците след големите печалби.Рая и Захари пътуват из страната с късметлийски кемпер на лотарията, който се е превърнал в своеобразен дом за щедрите водещи, тъй като списъкът с късметлии, които трябва да посетят, е огромен.Първата им спирка е най-късметлийският град Ямбол. Рая и Захари ще срещнат зрителите с човека, който влезе в историята, като грабна първия по големина джакпот в България от 12 милиона лева на Националната лотария. Топ късметлията на 2017 г. Димитър Митев ще разкаже как живее след рекордната печалба от играта „ГОЛЕМИЯТ ДЖАКПОТ“.", "date": "2017.06.30", "title": " Захари Бахаров се появи с нестандартна визия в столичен мол"}
{"url": "https://m.offnews.bg/news/112_6/MRV-moli-grazhdani-da-razpoznaiat-kradetc-na-telefon-video_659478.html", "text": "Полицията във Варна моли гражданите за съдействие, за да установи самоличността на извършител на крадец на мобилен телефонЗа целта МВР разпространи видео от охранителна камера, запечатала престъплението.Грабежът е извършен на 13 април т.г., около 19.50 часа. Неизвестен мъж издърпва мобилен телефон от ръцете на млада жена и побягва в посока Кооперативен пазар - Варна.Всеки, който разпознае човека от видеокадрите или разполага с информация, която би помогнала на разследващите, може да сигнализира при гарантирана анонимност на тел.: 112, 052/615166 или в най-близкото поделение на МВР.Издирваният мъж е 20-25-годишен, средно висок, облечен е с дънки и синьо яке.", "date": "2017.06.30", "title": " МРВ моли граждани да разпознаят крадец на телефон (видео)"}
{"url": "https://m.offnews.bg/news/Futbol_18793/Spomen-za-Gundi-video_659447.html", "text": "Любимият сезон на децата е лятото. Аз не се отличавах от тях и като ученик жадувах за ваканцията, през която да се раздам на футболното игрище по време на нечовешките жеги. Дори до болка познатите призиви на родителите ми от терасата \"Прибирай се да ядеш\" понякога не ме спираха от това да продължа да играя футбол с останалите деца.Като всяко дете на 11, исках да съм част от тази вихрушка от емоции и адреналин, наречена футбол. За това не спирах да се раздавам на игрището. В крайна сметка, чудото се случваше и аз все пак се прибирах вкъщи. В един горещ летен ден, съвсем случайно попаднах на документален филм от 1986 година за Георги Аспарухов, чийто режисьор е Михаил Гецов.В продължение на 1 час и 6 минути не мръднах от телевизора. Кадрите, които видях, ме оставиха с отворена уста през цялото време. Обаятелен, висок, строен, считан от мнозина за най-добрия футболист на България за всички времена, Георги Аспарухов влезе в сърцето ми и стои там до ден днешен.Въпреки оскъдните кадри, които се пазят от онова време, дори детското, неопитно око би забелязало харизмата, невероятния поглед, грациозните отигравания, които са били по силите само на големите играчи.\"Кажи им, че има една страна България! В тази страна има един отбор – „Левски”! В него съм се родил и в него ще умра!\" Няма привърженик на \"сините\", който да не цитира с гордост тези думи на Гунди. Няма и такъв, който с умиление да не си пусне видео с трогателните спомени на съпругата му Величка Маркова - Аспарухова. За поколенията, докоснали се до него, и за тези след тях, Аспарухов остава като пример за неподражаем, необикновен, гениален футболист. За кариерата му е написано и казано всичко, а победите и попаденията с Левски и националния отбор ще се помнят завинаги.Младите слушат историите за неговото майсторство и човешки достойнства, а по-възрастните все още не могат да повярват, че го няма. Но той остава  завинаги млад, строен, талантлив, чаровен. Остава и мъката, което казва всичко за Георги Аспарухов - Гунди.", "date": "2017.06.30", "title": " Спомен за Гунди (видео)"}
{"url": "https://m.offnews.bg/news/112_6/Mazh-prebi-priiatelkata-si-i-ia-ostavi-pred-bolnitcata-v-Burgas-s-opas_659477.html", "text": "39-годишен криминално проявен мъж преби приятелката си и я остави пред болницата в Бургас.От полицията в града съобщиха, че в четвъртък в 7.00 сутринта са получили сигнал за това, че жена е потърсила помощ в УМБАЛ - Бургас. Тя била в безпомощно състояние, трудно подвижна, във видимо неадекватно състояние и следи от побой. На регистратурата в болницата тя помолила за помощ. 25-годишната жена от Плевен е насочена към Шокова зала, където ѝ е направена спешна операция, след което е оставена в реанимацията с опасност за живота.Криминалисти веднага установили бияча - 39-годишен мъж от Харманли, който е криминално проявен и осъждан.Той и момичето се прибрали от Холандия на 15 юни, изкарали известно време в Харманли, после били в Равда и Китен. Мъжът е задържан, като по време на ареста е опитал да избяга, скачайки от терасата на хотелска стая от втория етаж. Мъжът е откаран в болница, където е установено, че има два счупени прешлена. По-късно пред полицаи той направил пълни самопризнания и обяснил, че системно пребивал приятелката си. На 29 юни след поредното посегателство лично я докарал и оставил пред бургаската болница, където пострадалата потърсила медицинска помощ.Точните причини за побоя се изясняват, а на мъжа е повдигнато обвинение за опит за убийство. Той е задържан с прокурорско постановление за 72 часа. ", "date": "2017.06.30", "title": " Мъж преби приятелката си и я остави пред болницата в Бургас с опасност за живота"}
{"url": "https://m.offnews.bg/news/Kultura_33/Teo-Ushev-shte-snima-parviia-si-palnometrazhen-igralen-film-u-nas_659466.html", "text": "Новините около един от най-успешните български режисьори - Теодор Ушев, не стихват. След като вчера стана ясно, че влиза в журито на \"Оскарите\", днес Ушев обяви, че проектът му за филма \"Пумпал\" е получил одобрение за финансиране от Националния филмов център.Това ще е първи пълнометражен игрален филм, който Ушев ще режисира, а сценарист ще е авторът на романа Владислав Тодоров. Тодоров е автор и на романа \"Дзифт\", който също бе екранизиран от Явор Гърдев и пожъна огромен успех.Макар и игрален, във филма ще има елементи на анимация. В жанрово отношение \"Пумпал\" ще е новаторски за България - научна фантастика, и ще представи един мрачен свят. Голяма част от историята е свързан с един от култовите комунистически паметници - този на Бузлуджа. Именно неговата форма, напомняща на пумпал, има символно значение във филма - като паметник на злото. „Пумпал” е антиутопична приказка, в която смешното спъва страшното, иронията разваля магиите, абсурдът добива желязна логика, а езикът издевателства с чудото на творението, наречено човек. Действието започва в една „барутна нощ” и ни захвърля в неприветливото бъдеще, на самия предел на човешката история, а там, в утробата на мрака, се крие щастливият край\", се пише в анонса на книгата на Тодоров. Със сигурност ни очаква интересен и завладяващ филм. За съжаление, ще трябва да изчакаме - снимките започват чак през есента на 2018 г.", "date": "2017.06.30", "title": " Тео Ушев ще снима първия си пълнометражен игрален филм у нас"}
{"url": "https://m.offnews.bg/news/Futbol_18793/TcSKA-Sofiia-privleche-natcional-na-Litva_659479.html", "text": "ЦСКА-София подписа двугодишен договор с вратаря Витаутас Черниаускас, съобщава официалният сайт на клуба.Футболистът е роден на 12 март 1989 година и е висок 190 см.Черниаускас има записани четири срещи за националния отбор на Литва.Той е защитавал цветовете на Екранас, Васлуй, Корона Киелче, Динамо (Букурещ) и Ермис Арадипу (Кипър).През последния сезон Витаутас Черниаускас има изиграни 8 срещи с екипа на Динамо, в които има 2 сухи мрежи.Поради изключително високите температури, ръководствата на ЦСКА-София и Етър, както и телевизията, която ще излъчи мача, взеха решение началният час на двубоя да бъде променен.Вместо от 19:00 часа, приятелската среща между \"червените\" и \"болярите\" ще започне в 19:30 часа на 1 юли (събота).Срещата ще се играе на тренировъчната база в Панчарево. Входът за привърженици е свободен.", "date": "2017.06.30", "title": " ЦСКА-София привлече национал на Литва"}
{"url": "https://m.offnews.bg/news/Nashite-avtori_2490/Za-poniatieto-Makedoniia-makedonski-ezik-i-makedonska-dar_659472.html", "text": "Македонски езикТъй като около 2 август и след това ще се развихрят диви дискусии относно „македонския” език, „автономията на Македония”, за която се борили македонските революционери и т.н. – а авторът на тези редове ще бъде по това време на инспекционна обиколка по разкопките на НИМ извън столицата, смятам, че моят професионален и служебен дълг е да дам разяснение на българските журналисти, политици и обикновени хора по тези въпроси. Все пак и за това получавам заплата.Античен македонски език е гръцкият. Него използват в античната македонска държава и Филип, и Александър Македонски.През Средните векове жителите на вече географската област Македония говорят и използват българския език. Защото са българи. Македонската „историчарска” наука изпада в безумно противоречие. На иконите на Светите братя Кирил и Методий във всяка македонска църква те държат разгърнат свитък с българската азбука, а надписа над главите им е „български просветители”. Е, в много църкви „български” е замазано с боя или закрито с лейкопласт („Св.Неделя” в Битоля, „Св.Панталеймон” във Велес, „Св.Йоаким Осоговски”).Съвременният „македонски” език е създаден през октомври-ноември 1944 г. под ръководството на Благой Конев – студент в Софийския университет „Св.Кл.Охридски”, завършил цели три семестъра и поради това обявен в Скопие директно за академик, когато се събира комисия от 12 такива като него учили-недоучили интелектуалци.Блаже Конески (така се преименува Благой Конев) връчва на комисията българската граматика на проф. Любомир Андрейчин (най-добрата и досега) и им казва „Сменяйте букви, сменяйте думи, но сътвореният от вас македонски език не трябва да прилича на българския”. Чудовищна грешка: българският език е единственият всред т.нар. славянски езици без падежи и колкото думи и букви да сменяш, той си остава български.Друго щеше да бъде днес, ако Блаже Конески бе влязъл и дал на комисията сръбската граматика на Вук Караджич. Сега „македонците” щяха да говорят език с падежи, но по-близък до сръбския, отколкото до българския. Сменили са две-три букви, елиминирали две-три други, като „ъ” например и дотук.Като виц и то в македонски медии съм чел, че Блаже все бил недоволен и на всяка междинна представена му разработка казвал: „С този език все още ще приличаме на българи”. Измъчен член на комисията предложил: „Друже Блаже, предлагам да се приеме закон – да се отреже лявото ухо на всеки македонец. Тогава напълно ще се различаваме от българите”.Днес най-отговорните световни лингвистични институти, между които френският и руският, смятат македонския език за идиом (диалект) на българския.Македонските „историчари” и политици натякват често, че „македонските революционери” се борели за автономна Македония, т.е. за независима македонска държава. Вярно ли е това? Вярно е, само че чрез малко съществено уточнение – автономна държава на българското й население. Иначе казано, втора българска държава.Защо БМОРК – ТМОРО – ВМОРО – ВМРО ще застанат зад тази идея? Та нали са поделение на Българското военно разузнаване.Защото идеята е българска държавна идея и е вменена на македонските революционери от български политически елит. В София си дават ясна сметка, че Великите сили няма да позволят България да се увеличи със сто хиляди квадратни километра – толкова е тогава организационната територия от Черно море до Албанските планини. За Великите сили това означава нова велика сила в Европа – България ще бъде по територия колкото Великобритания и съвсем малко по-малка от Германия и Италия. Вярно, велика само по територия, а не и по икономика и военни възможности, но Великите сили знаят, че това е преодолимо в рамките на 30-40 години. Затова са против. Със създаването на втора българска държава България се опитва да направи „римейк” на номера с Източна Румелия. Е, този път не става.Понятието „Македония” в Античността се отнася до гръцка държава с монархическа форма на управление, разположена изцяло на територията на съвременна Гърция. Самите македонци се смятат за гърци и особено политическият им елит.През римския период Македония е име на римска провинция. През VI век името изчезва и се появява като име на византийска административна област с територия в днешна Източна (турска) Тракия.Българите, които владеят тази земя, нямат точно определено име за тази територия. Наричат я: Кутмичевица, Долна Земя, Долна Мизия и др.Името Македония се връща на европейските карти от европейските хуманисти чак в XVIII-XIX век. Пътешественици, военни, дипломати и разузнавачи твърдят, че в тази географска област живеят преобладаващо българи и малко турци, албанци, цигани, но не и македонци.Етнизирането на понятието „македонец” ще стане чак след 1944 г. Дотогава името „македонец” е означавало просто българин от географската област Македония. Затова българските власти не бягат от понятието „македонец”. Дори военни части получават това прилагателно – Македоно-Одринско опълчение. Пета Македонска армия, 3, 4, 5 македонски полкове и т.н. Обратно Сърбия гледа да изтрие това понятие поради обвързването му с българската същност. В периода на кралското управление на Македония (1918-1941 г.) името Македония е изтрито от административната карта на Югославия и заменено с Вардарска бановина.", "date": "2017.06.30", "title": " За понятието „Македония”, „македонски” език и македонска държава"}
{"url": "https://m.offnews.bg/news/Ikonomika_59/Puskat-nova-moneta-ot-2-leva-s-Elin-Pelin-Shte-struva-18-leva_659453.html", "text": "От понеделник, 3 юли 2017 г., Българската народна банка пуска в обращение медна възпоменателна монета на тема „140 години от рождението на Елин Пелин“, съобщават от централната банка.Тя е от серията „Български творци”.Новата монета ще се продава на касите на БНБ за 18 лева.От същата серия БНБ вече е пускала двулевки по повод \"90 години от рождението на Апостол Карамитев\" и \"110 години oт рождението на Златю Бояджиев\".", "date": "2017.06.30", "title": " Пускат нова монета от 2 лева с Елин Пелин. Ще струва 18 лева"}
{"url": "https://m.offnews.bg/news/Litca_18761/Zhenata-koiato-legalizira-aborta-vav-Frantciia-i-stana-parviiat-preds_659469.html", "text": "Тази сутрин в дома си почина Симон Вейл, ключова фигура във френската политика, предаде Франс прес, като се позова на нейното семейство.Майка ми щеше да навърши 90 години на 13 юли, каза пред агенцията синът й Жан Вейл.Симон Вейл е оцеляла от Холокоста - на 16-годишна възраст тя е депортирана в нацистките лагери на смъртта.През 1979 г. Вейл става първият председател на Европейския парламент.Макар че излиза от фокуса на общественото внимание през 2007 г., когато напуска Конституционния съд, тя се радва на широко уважение в целия политически спектър и остава един от най-популярните политици в проучванията на общественото мнение.Преживяванията й в концлагер я превръщат в страстен радетел на Европейския съюз, но във Франция тя става най-известна с узаконяването на абортите като министър на здравеопазването през 1974 г.Тя е била на практика непозната при влизането си в правителството и упорито се бори срещу враждебно настроения парламент и разделеното обществено мнение да прокара закона, станал известен като \"Закона Вейл\", превръщайки Франция в първата предимно римокатолическа страна, която узаконява абортите.Сред нападките срещу нея по време на обсъжданията на този закон е написването на вратата на дома й \"Вейл = Хитлер\". В колективната памет остава образът на разстроената до сълзи Вейл в парламента в края на 1974 г., но тя не отстъпва, отбелязва Франс прес.От юни 1979 г. до 1982 г. Симон Вейл е председател на Европейския парламент. От 1984 до 1989 г. е председател на групата на либералите, демократите и реформаторите. \"Изграждането на Европа ме сдобри с 20-и век\", уверява тя.През 1993 г. става държавен министър за социалните въпроси, здравеопазването и градоустройството. През 1997 г., а от 1998 до 2007 г. е член на Конституционния съд.Като министър олицетворява социалните нагласи и понякога заема близки до левицата позиции по обществени въпроси. Примесената й с критики подкрепа за Никола Саркози през 2007 г. илюстрира какъв особняк е тя в политическия пейзаж, което отчасти обяснява популярността й.Защо при такъв житейски и политически път никога не се е кандидатирала за президент? \"Никога не съм усещала в себе си способността да упражнявам такава власт. Прекалено съм независима за такова нещо\", обяснява тя.Според допитване от 2014 г. тя е любимата женска личност на французите.През 2008 г. става член на Френската академия, едва шестата жена, която го постига.Силно белязана от депортирането си в Аушвиц, на което прави вълнуващо описание в автобиографията си \"Един живот\" (2007 г.), тя е била председател на Фондацията за паметта на Холокоста от 2000 до 2007 г., а след това остава неин почетен председател.", "date": "2017.06.30", "title": " Жената, която легализира аборта във Франция и стана първият председател на Европарламента"}
{"url": "https://m.offnews.bg/news/Futbol_18793/Botev-Plovdiv-blagodari-na-fenovete-si_659488.html", "text": "Ръководството, спортно-техническият щаб и футболистите на Ботев (Пловдив) изразяват своята благодарност към привържениците на тима за подкрепата в двубоя срещу Партизани в Тирана.\"Жълто-черните\" спечелиха с 3:1 срещу албанците в първи мач от първия квалификационен кръг на Лига Европа. По пътя до Албания феновете на пловдивчани срещнаха куп перипетии, след като бяха задържани от македонската полиция край Крива Паланка.\"Респект за всички, които, както гласи поговорката, минаха през девет планини в десета, за да бъдат близо до отбора и да дадат на футболистите допълнителна увереност в първия мач от новия сезон, който Ботев започна на европейската сцена.Благодарности и за всички, които стискаха палци за успешен старт на европейското приключение от всички краища на света! С нетърпение очакваме втория мач в Бургас, с надеждата да си осигурим море от положителни емоции и поредния футболен празник. Заедно! Благодарим! Само Ботев\", гласи съобщението на клубния сайт.Междувременно стана ясно, че Ботев (Пловдив) ще изиграе приятелска среща със съгражданите си от Марица преди реванша с албанския Партизани, съобщават от клуба.\"Жълто-черните\" ще посрещнат завърналия се сред професионалистите тим на клубната база в Коматево в неделя вечер. Двубоят ще се играе на централния терен с начален час 20:00, а входът за зрители ще бъде свободен.\"Канарчетата\" получиха ден почивка след победата в Тирана. Отборът пристигна в Пловдив рано сутринта в петък, а треньорския щаб пусна играчите да релаксират до събота в 18:00 часа, когато е насрочено следващото занимание на тима.", "date": "2017.06.30", "title": " Ботев Пловдив благодари на феновете си"}
{"url": "https://m.offnews.bg/news/Politika_8/Plevneliev-Kak-edni-i-sashti-eksperti-prez-2012-g-biaha-za-F-16-a-s_659485.html", "text": "Как едни и същи експерти, които подкрепиха F-16 през 2012 г., сега са за \"Грипен\". \"Грипен\" не е най доброто. Самолетът не е само да лети, а и да стреля, да може да защити националния суверенитет.Това заяви президентът между 2012 и 2017 г. Росен Плевнелиев пред bTV. По думите му отбраната на страната е възможна само с нашите съюзници.Румъния, Турция, Гърция, по на север Полша - всички те имат F-16, може би не е случайно това\", коментира Плевнелиев.Той обяви, че е обезпокоен от вероятността президентът Румен Радев да е оказал влияние за вземането на решение в полза на шведските изтребители, но се надява специално създадената за разследване на избора на изтребители парламентарна комисия да проучи случая и гражданите да бъдат информирани какво се е случило. \"Депутатите имат пълно основание да видят имало ли е натиск и форма на влияние от страна на президентската институция към служебното правителство. Бях притеснен, когато Герджиков каза, че е имало. Гражданите трябва да разберат дали е имало форма, която президентската институция не бива да си позволява - да предопределя работата на правителството в обществените поръчки\", подчерта Плевнелиев. Той отправи критики към Радев и по повод това, че редица политици не са допуснати на срещата на президента с кмета на Свищов Генчо Генчев, както и за състава на делегацията, придружила Радев на аудиенцията при папа Франциск. Скандалът в Свищов изглежда зле, на президента му отива да интегрира, коментира Плевнелиев. Той нарече липсата на религиозни дейци в делегацията за аудиенцията при папата и последвалите обяснения между Ватикана и администрацията на президента като \"голям гаф\". Плевнелиев изрази надежда, че по време на Председателството на Съвета на ЕС България ще се прояви като регионален лидер на Балканите и ще зададе тона на дебатите за бъдещето на ЕС след Брекзит. Той коментира и рокадите в НДК, като обяви, че случилото се няма да провали Председателството, но е време да се фокусираме върху ролята на България на Балканите, а не върху това колко пари се харчат за една сграда. По думите му е важна също ролята на страната ни като мост между ЕС и Турция. По този повод той посочи, че България трябва да е приятел на Турция, но не и да замита проблемите с демокрацията на съседката ни. Росен Плевнелиев каза още, че след края на мандата си е посетил 15 държави и навсякъде получава подкрепата на българите.", "date": "2017.06.30", "title": " Плевнелиев: Как едни и същи експерти през 2012 г. бяха за F-16, а сега са за \"Грипен\""}
{"url": "https://m.offnews.bg/news/Politika_8/Borisov-Polititcite-na-Balkanite-da-nadrasnat-istoriiata_659490.html", "text": "\"Това, че България е председател на Съвета на ЕС за шест месеца не означава, че можем да направим всичко, което желаем. Можем да се придвижим много напред, ако политическият елит на всяка една от държавите, желаещи членство в евроатлантическите структури, надрасне историята\".Това заяви премиерът Бойко Борисов по време на участието си в Срещата на върха на държавните и правителствените ръководители на страните участнички в Процеса за сътрудничество в Югоизточна Европа.Изявлението му идва и на фона на опитите за стопляне на отношенията с Македония. \"Нашите балкански народи – те са европейски народи, но хората имат нужда от перспектива, не само да си говорим кой цар на кого е. Това е важно за историците, но кое е по-важно от това да вървим напред и да добруват народите ни\", каза Борисов.Той допълни, че е обяснил пред колегите си как членството в НАТО и ЕС започва от промяната в манталитета.\"На Балканите навикът е колко пари и кога ще дадат – ако може веднага, и изведнъж да станем като Швейцария. Този манталитет трябва да се промени. В Европейския съюз се работи по друг начин – хората на първо място искат да видят ценностите, да видят реформите, да видят свободата на словото, свободата на придвижването, борбата с престъпността, с корупцията и едва тогава можем да поставим темата за присъединяването с кохезионните фондове, с Берлинския процес и всичко останало\", коментира премиерът. Той беше категоричен, че пресните рани от конфликтите на Балканите спъват процеса на интеграция и на развитие на региона, като даде пример със споровете за това кой да поеме председателството на ПСЮИЕ след Словения и Босна и Херцеговина.\"Би трябвало да е Косово. И отправих призив към колегата Вучич да се съгласят. Как ще говорим за НАТО и ЕС, като едно председателство не може да направим?\", каза Борисов. Борисов изтъкна и важността на икономическото развитие на държавите от Балканите. \"Да направим така, че на Балканите БВП да стане като в Бенелюкс и тогава всички ще ни искат\".Той отбеляза важността на инфраструктурните проекти и посочи, че докато България развива своите инфраструктурни връзки с Турция, Сърбия и Гърция, в западната част на полуострова това все още не е приоритет.", "date": "2017.06.30", "title": " Борисов: Политиците на Балканите да надраснат историята"}
{"url": "https://m.offnews.bg/news/Sviat-_12/Uragan-v-Moskva-vze-zhertva-hiliadi-sa-bez-tok_659492.html", "text": "Силна буря с поройни дъждове и светкавици в района на Москва взе една жертва и отклони десетки полети, а хиляди са без ток, съобщиха руските власти, цитирани от БТА.Метеоролозите описаха бурята като най-мощната от десетилетия.\"Градът преживя още една стихия, която метеоролозите нарекоха \"старозаветен потоп\", заяви кметът на Москва Сергей Собянин. Един човек е загинал от мълния в Дмитров, на север от Москва. Няколко души са ранени от паднали дървета.Два пътнически самолета са били ударени от мълнии, но са се приземили благополучно. Около 40 полета са били отклонени към други летища.Над 4 хиляди домакинства в руската столица са останали без ток.При ураган през май загинаха 16 души в Москва и десетки бяха ранени.", "date": "2017.06.30", "title": " Ураган в Москва взе жертва, хиляди са без ток"}
{"url": "https://m.offnews.bg/news/Sviat-_12/Tramp-Tarpenieto-ni-kam-Severna-Koreia-prikliuchi_659494.html", "text": "Американският президент Доналд Тръмп обяви, че ерата на \"стратегическото търпение\" на Вашингтон спрямо \"безразсъдния и брутален режим\" в Пхенян е приключила, съобщи Ройтерс, цитирана от БТА. Той подчерта, че ракетно-ядрената програма на Северна Корея изисква \"решителен отговор\". Тръмп направи изявлението след среща с южнокорейския президент Мун Дже-ин в Белия дом.\"Ние работим в тясна връзка с Южна Корея и Япония, както и с други партньори от света, по серия от мерки - дипломатически, икономически и в сферата на сигурността, за да защитим нашите съюзници и нашите граждани от заплахата, позната като Северна Корея\", посочи Тръмп.Президентът на САЩ даде висока оценка на отношенията с Южна Корея и ги определи като \"крайъгълен камък на мира и сигурността в тази много, много опасна част на света\".Без да назовава изрично Китай, Тръмп призова \"другите регионални сили и всички отговорни държави\" да подкрепят американските усилия за ефективно прилагане на санкциите срещу режима в Пхенян.Тръмп каза още, че в момента САЩ предоговарят \"сложното\" търговско споразумение с Южна Корея с цел \"да бъдат отстранени бариерите пред взаимната търговия и пред пазарния достъп\". Той изрази удовлетворение от уверенията на своя южнокорейски гост, че смята да работи за това американските работници и компании, особено автомобилните производители, да бъдат третирани честно при сделките с Южна Корея.Южнокорейският президент посочи, че само надеждната сигурност може да гарантира траен мир.Затова \"заплахите и провокациите на Северна Корея ще получат твърд отпор\", подчерта Мун Дзе-ин.Мун Дже-ин е поканил Тръмп и съпругата му Мелания да посетят Южна Корея тази година, като поканата му е била приета.", "date": "2017.06.30", "title": " Тръмп: Търпението ни към Северна Корея приключи"}
{"url": "https://m.offnews.bg/news/Sviat-_12/Povdignaha-obvinenie-na-Marin-lio-Pen-za-fiktivni-naznacheniia_659489.html", "text": "На лидерката на френската крайнодясна партия \"Национален фронт\" Марин Льо Пен бяха повдигнати обвинения заради разследването за фиктивни назначения в ЕП на членове на партията ѝ, съобщи БТА. На Льо Пен са повдигнати предварителни обвинения, а адвокатът ѝ обяви, че ще обжалва в понеделник, тъй като според клиентката му обвиненията нарушават принципа на разделение на властите.Марин Льо Пен е обвинена в това, че е плащала с пари на Европейския парламент на началничката на кабинета си в Националния фронт Катрин Гризе и на охранителя си Тиери Лежие. Тези нарушения се отнасят до периода 2009-2016 г.Според разследването по тази схема ЕП може да е ощетен с близо 5 млн. евро. Льо Пен бе обвинена също в съучастие в злоупотреба с доверие в периода 2014 г. - 2016 г.Марин Льо Пен дълго време отказваше да се изправи пред съда. Първата призовка й бе връчена за 10 март, но тогава тя изтъкна, че има имунитет на евродепутат и отказа да я приеме. После каза, че ще приеме призовката, но след президентските и парламентарните избори.Седемнадесет депутати от Национален фронт, сред които Льо Пен и нейният баща Жан-Мари Льо Пен, са обект на разследването във Франция, започнало през 2015 г. То се отнася за най-малко 40 техни асистенти.", "date": "2017.06.30", "title": " Повдигнаха обвинение на Марин льо Пен за фиктивни назначения"}
{"url": "https://m.offnews.bg/news/Volejbol_18779/Balgariia-popadna-v-noviia-format-na-Svetovnata-liga_659493.html", "text": "Официално станаха ясни 16-те отбора, които ще играят в първа дивизия на Нова волейболна лига (новото наименование на досегашната Световна лига) през следващата година.Мъжкият национален тим на България също е сред елита на най-комерсиалната волейболна надпревара на планетата. Ядрото на новия формат е съставено от 12 страни. Това са Бразилия, Италия, САЩ, Китай, Сърбия, Франция, Аржентина, Иран, Полша, Германия, Япония и Русия. В следващите 7 години (от 2018 до 2024 година) тези отбори няма да могат да изпаднат от първа дивизия, независимо от мястото, което заемат в крайното класиране. България заедно с Австралия, Канада и Корея е сред т.нар. Претенденти, като участието им в най-горното ниво на турнира се определя изцяло от позицията им във финалното подреждане след всеки сезон.Променя се и името на надпреварата. Тя вече няма да се казва Световна лига, а Нова волейболна лига. Турнирите от първата седмица на Нова волейболна лига ще се проведат от 25 до 27 май. Всеки отбор ще играе срещу всички останали 15 тима в 5 последователни седмици. В първата седмица от 25 до 27 май България ще играе срещу Китай, Аржентина и САЩ. Домакинът на този турнир предстои да бъде определен, а паралелно с него в други 3 точки на света ще се състоят още 3 надпревари. Във втората седмица от 1 до 3 юни България ще играе с Австралия, Русия и Сърбия. В третата седмица от 8 до 10 юни \"лъвовете\" ще се изправят срещу Италия, Япония и Полша.В четвъртата от 15 до 17 юни родните национали излизат срещу Франция, Канада и Бразилия. В последната пета седмица от груповата фаза на турнира България ще играе с Германия, Корея и Иран.Финалите ще се състоят от 4 до 8 юли. За тях ще се класират първите 5 тима в крайното класиране плюс домакина на заключителната фаза.", "date": "2017.06.30", "title": " България попадна в новия формат на Световната лига"}
{"url": "https://m.offnews.bg/news/Futbol_18793/Valeri-Bozhinov-shte-rita-v-Shvejtcariia_659496.html", "text": "Българският нападател Валери Божинов отново демонстрира, че е цар на трансферите.Броени дни след напускането на китайския Мейджоу Хака, 31-годишният таран пописа договор с швейцарския Лозана, информира sportal.bg.Договорът на играча със седемкратния шампион на Швейцария е за две години. Главно действащо лице в преговорите за новия договор на бившия национал се оказала половинката му Биляна Дол, която преговоря за личните му условия с ръководството на швейцарците.\"Много съм доволен, че ще играя в Швейцария. Моята мечта бе да се завърна в Европа, след като не успях да се адаптирам в Китай. Там отидох за пари, взех много, като съм наясно, че такива няма да взема повече, но исках да играя още футбол.Смятам, че Лозана е идеален вариант за мен. Треньорът Челестини ми показа от известно време, че ме иска на всяка цена. Не очаквах толкова бързо да си намеря отбор, но сега съм щастлив.Имаше интерес от Турция, Унгария, Русия и Дубай, но Лозана бяха много настоятелни. Пристигнах на разговори и веднага се разбрах с тях. От понеделник започвам подготовка с новия ми отбор.Благодаря на Биляна, че отново издейства отличен контракт за мен\", сподели пред Sportal.bg Божинов, който ще играе професионален футбол в седма различна държава след Италия, Англия, Португалия, България, Сърбия и Китай, а швейцарците са 13-ия тим в кариерата му.", "date": "2017.06.30", "title": " Валери Божинов ще рита в Швейцария"}
{"url": "https://m.offnews.bg/news/Politika_8/Borisov-predava-na-prokuraturata-papkata-ot-Gerdzhikov_659497.html", "text": "Премиерът Бойко Борисов ще предаде на главния прокурор Сотир Цацаров папката, оставена му от служебния премиер Огнян Герджиков. Това става ясно от стенограмата от заседанието на Министерския съвет в сряда. Служебното правителство направи ревизия на втория кабинет на Борисов, в това число за нарушения на обществени поръчки. При предаването на властта Герджиков обяви, че подготвя папка, която ще предаде на Борисов, като в нея ще сложи резултатите от ревизията, както и някои препоръки за решаване на открити проблеми. Преди дни Борисов обяви, че в папката от Герджиков пише \"не най-добрите неща\" за бившия главен секретар на МВР и настоящ шеф на Агенция \"Митници\" Георги Костов. ", "date": "2017.06.30", "title": " Борисов предава на прокуратурата папката от Герджиков"}
{"url": "https://m.offnews.bg/news/Sviat-_12/Strelba-v-bolnitca-v-Niu-Jork-naj-malko-chetirima-sa-raneni_659500.html", "text": "Въоръжен мъж откри стрелба в болница \"Бронкс-Лебанън\" в Ню Йорк. Стрелбата е започнала около 14.45 часа местно време. Ранени са най-малко четирима души, трима от които са лекари. Според говорител на нюйоркската полиция броят на ранените може да достига до шестима души. Точният брой на ранените, както и тяхното състояние се уточнява. Зам.-комисарят на полицията заяви, че нападателят е мъртъв. Той е бил въоръжен с пушка и е бил облечен в лекарска престилка.По непотвърдена информация стрелецът е бивш служител на болницата. Властите призоваха гражданите да избягват района около болницата. ", "date": "2017.06.30", "title": " Стрелба в болница в Ню Йорк, най-малко четирима са ранени"}
{"url": "https://m.offnews.bg/news/Futbol_18793/V-UEFA-obmisliat-tavan-na-zaplatite_659486.html", "text": "Революционна промяна обмислят в европейската футболна централа УЕФА.Президентът на организацията Александър Чеферин разкри, че се обмисля налагане на таван на заплатите.\"Това ще позволи да се спре нарастването на неравенството, което расте. Богатите стават по-богати, а бедните по-бедни.Много клубове с възможности купуват играчи, които след това не използват. С тавана на заплатите ще ги принудим да бъдат по-рационалнии да взимат само този, който им е нужен.Налагането на тази промяна ще бъде трудна, не си правим илюзии, но това ще е революция във футбола\", каза Чеферин в интервю пред \"Младина\".Словенецът говори и въвеждането на технологията за видеоповторението в помощ на съдиите, което беше използвано в турнира за Купата на конфедерациите и по куп други теми.", "date": "2017.06.30", "title": " В УЕФА обмислят таван на заплатите"}
{"url": "https://m.offnews.bg/news/Izvan-terena_18817/Shah-i-mat-s-Anna-Eva-Krosinka_659491.html", "text": "Родената преди 22 години в Полша Анна Ева Кросинка е може би най-сексапилната шахматистка в света.От детството си дивната Анна живее в Канада и в момента следва криминология в университета в Торонто.Това не е добра новина за престъпниците, чийто намерения ще бъдат разгадани лесно от госпожицата с високо IQ.Анна е с разностранни интереси, а като малка е била доста обещаваща шахматистка, но след това се е оттеглила.\"Обичам рисуването, фотографията, а сега се опитвам да усвоя ездата.Винаги съм готова да откликна, когато някой ме покани на шах. Това е моя голяма страст\", коментира дамата, която се подвизава под псевдонима Чарли Рийна, печелила конкурсите за Мис Торонто и Мис Хавайски Тропик.Тя проявява скромност по отношение на външния си вид и винаги се смущава, когато чуе, че е много секси.", "date": "2017.06.30", "title": " Шах и мат с Анна Ева Кросинка"}
{"url": "https://m.offnews.bg/news/Futbol_18793/TcSKA-1948-uredi-bivsh-natcional_659495.html", "text": "ЦСКА 1948 договори изключително силно попълнение, информира Sportal.bg.Днес следобед наставникът на \"червените\" Валентин Илиев се е разбрал с бившия национал Кирил Котев, който ще подсили отбора за битките по пътя към Втора лига.Централният защитник е бивш състезател на ЦСКА, като с фланелката на \"армейците\" има пет сезона зад гърба си.Той бе част от последния шампионски тим на колоса от Борисовата градина - през 2007 година под ръководството на Стойчо Младенов.За националния отбор има 13 мача и 1 гол. Котев участва с \"лъвовете\" на Евро 2004 в Португалия.Очаква се в следващите дни ЦСКА 1948 да оповести официално трансфера на опитния футболист.Припомняме, че до този момент \"червените\" обявиха привличането на други двама бивши играчи на ЦСКА - Тони Стоичков и Димитър Маймунков.", "date": "2017.06.30", "title": " ЦСКА 1948 уреди бивш национал"}
{"url": "https://m.offnews.bg/news/Protesti_17652/Zhiteli-na-Asenovgrad-izliazoha-otnovo-na-protest_659498.html", "text": "Жители на Асеновград се събраха отново на мирен протест заради побоя над деца спортисти и срещу незаконното пребиваване на роми в града. Десетки се събраха за трета поредна вечер пред паметника на цар Иван Асен II, съобщи \"Фокус\". Шествието се проведе, въпреки че по-рано днес съдът остави в ареста деветимата роми, обвинени за нападението. Тази вечер към протестиращите се присъединиха рокери от мотоклубове в Пловдив и София.Малко след 21.10 часа протестиращите тръгнаха на шествие от ул. „Съединение“, преминаха през един от пешеходните мостове на река Чая, продължиха през главната улица на град до сградата на община Асеновград.Протестиращите държаха знамена и скандираха „Българи юнаци“. Шествието се проведе при засилено полицейско присъствие. ", "date": "2017.06.30", "title": " Жители на Асеновград излязоха отново на протест"}
