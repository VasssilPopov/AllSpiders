{"url": "https://offnews.bg/temida/ahmed-musa-propoviadval-v-pazardzhik-ako-obarnesh-grab-na-isliama-zn-682140.html", "text": "\"Ако ти пренебрегнеш мюсюлманина и вземеш на работа християнин, това е грях и противоречи на религиозните норми.\"Това е текст от проповед на Ахмед Муса в джамията „Абу Бекир” в Пазарджик. Пасажи от проповедта бяха цитирани на днешното заседание по делото срещу Ахмед Муса и 13 мюсюлмански духовни водачи, съобщава Съдържанието на това послание е абсолютно дискриминационно, подчертаха пред съда вещите лица Милко Василев и Весела Тодорова, изготвили комплексната експертиза в областта на арабистиката.В съдебната зала прозвуча и друг цитат от същата проповед: „Ако обърнеш гръб на исляма, значи да приемеш за приятел евреина и християнина”.Според оценката на Милко Василев, изявите на Муса имат атрибутите на проповеди.Не бих могъл да ги квалифицирам като политически, защото нямам данни за обстановката, в която са изнасяни. Явно е религиозното им съдържание, заяви Василев, цитиран от \"Виделина\".", "date": "2018.06.06", "title": "Ахмед Муса проповядвал в Пазарджик: Ако обърнеш гръб на исляма, значи да приемеш за приятел християнина"}
{"url": "https://offnews.bg/obshtestvo/matematicheskite-uchilishta-davat-naj-dobrata-podgotovka-spored-rezult-682116.html", "text": "Математическите училища са безспорният лидер по отношение на качеството на подготовката на учениците до VII клас. Това показват резултатите от националното външно оценяване, изнесени вчера и представени днес от Министерството на образованието и науката.От 10-те училища с най-високи резултати в страната само едно не е математическо - частното основно училище \"Света София\".Пловдивската Математическа гимназия \"Акад. К. Попов\" е №1 със среден брой точки от двата изпита (по български език и литература и по математика) 89,03. На второ място е варненската \"Д-р Петър Берон\", на трето - Софийската математическа гимназия.Частни софийски училища заемат следващите две места в Топ 5 - Първа частна математическа гимназия и частно основно училище \"Света София\".Всички останали училища до десетото са математически. За пръв път в Топ 10 попада димитровградската гимназия, по-напред в подреждането спрямо миналогодишното е Софийската математическа гимназия (СМГ).Спрямо 2017-а през тази година има повече двойки по български (8 166 през 2018 г. и 7 761 през 2017 г.) и по-малко по-математика (12 869 - 2018 г.; 13 533 - 2017 г.), но едва ли от това би могло да се съди за нивото на училищната подготовка, защото в анализа на МОН липсва сравнение за нивото на трудност на задачите през двете години. Няма дори данни за броя явили се ученици през двете години.Анализът на МОН изключва и представянето на учениците на вторите модули по двата предмета.Данните за представянето по области на базата само на модул 1 по български и по математика извеждат на първо място по средни резултати област София - град. Втора е Смолян, трета - Варна.Последното място е за Сливен, пред нея са съответно Ловеч, Монтана, Ямбол.Прави впечатление, че учениците в Кърджали и Търговище показват чувствително по-високи резултати по математика, отколкото по български език и литература. Същото е вярно и за Ямбол.Данните за оценките от НВО също отразяват показаното от децата само на първия модул, при който прагът на тройката е 16 точки при максимум 65. Резултатите от националното външно оценяване след IV клас (по български език и литература, по математика, по човекът и обществото и по човекът и природата) показват над 70% успеваемост и по четирите предмета. Най-висока е тя по човекът и природата - 81.84%, най-ниска - по математика (71.57%).По български четвъртокласниците се затрудняват най-вече с правописа на гласна в неударена сричка, показват резултатите от диктовката.По математика най-трудна им е геометрията - 61.19% са се справили с 14-а задача. Това е и най-ниският процент спрямо всички останали задачи в теста.Тестовете по човекът и обществото и човекът и природата показват, че децата се затрудняват най-вече да отговорят на географските въпроси, изискващи пространствено мислене. Малцина са посочили верния отговор и на въпрос №12 - коя е столицата на българската държава по време на Асеневци.", "date": "2018.06.06", "title": "Математическите училища дават най-добрата подготовка според резултатите от изпитите след VII клас"}
{"url": "https://offnews.bg/sviat/24-protesta-pod-mototo-makedonia-e-gratcka-v-iuzhnata-ni-sasedka-682139.html", "text": "Македония е гръцка - под това мото преминаха протестите тази вечер в 24 града в Гърция. Демонстрантите настояват в новото име на бившата югославска република изобщо да няма думата \"Македония\", а за всяко споразумение между Скопие и Атина да има референдум в Гърция.Организаторите на протестите твърдят, че бранят \"гръцкия характер на Македония\".Символичният център на демонстрациите тази вечер беше Пела - родното място на Александър Македонски.Както съобщава БНТ обаче очакванията на организаторите да се събере голямо множество в Пела не се оправдаха - протестиращите са стотици, но не и хиляди.Архиепископ Йероним, главата на Гръцката православна църква, заяви, че въпроси като този за спора за името на Македония, не се решават с протести, а от парламента. Парламентът не е сам, гласуван е от народа, подчерта архиепископ Йероним.Междувременно в социалните мрежи се свиква още един протест \"за отбрана на името Македония\"  - в Атина, на централния площад Синтагма, на 8 юли.Демонстрацията ще се проведе само няколко дни преди срещата на високо равнище на НАТО, на която Македония се надява да получи покана за членство в алианса.", "date": "2018.06.06", "title": "24 протеста под мотото 'Македония е гръцка' в южната ни съседка"}
{"url": "https://offnews.bg/politika/novi-visoti-v-koalitcionnata-kultura-simeonov-dava-angelkova-na-proku-682122.html", "text": "Напрежението между вицепремиера и министъра с ресор туризъм нарасна до открита война. Валери Симеонов днес обяви, че дава Министерството на туризма на Николина Ангелкова на прокурор заради строителство на плажа в Слънчев бряг.\"Изпратих сигнал до Главния Прокурор г-н Сотир Цацаров относно проверката за закононарушения на служители в Министерство на туризма, касаещи незаконни строежи и незаконно одобрени схеми и категоризации на заведенията на морския плаж Слънчев бряг Юг\", съобщи Симеонов.Сигналът касае три преместваеми обекта на плажа.По-рано днес, в предаването \"Денят започва на БНТ, той обяви, че река Хаджийска в Несебър е била незаконно отклонена с 300-400 метра, а в някогашното ѝ корито е било построено заведението The One. Симеонов посочи, че отклонението е станало между 2001 и 2016 г., без да конкретизира кога точно.Той добави, че има множество незаконни постройки, които приличали на молове, но са поставени без изкопни работи и не отговарят на законовите изисквания. Конструкциите са поставени на основи за преместваеми обекти, за които законът позволява да са до 15 кв.м и 3 метра височина, а реално били в пъти по-големи. Кой ще носи отговорност, ако при бедствие паднат и убият някого, попита той.Емблематични заведения на плажа на Слънчев бряг също били незаконни, каза вицепремиерът.Валери Симеонов показа документи от Министерството на туризма с подписа на министър Николина Ангелкова, но уточни, че за тях е нужно да се търси отговорност от човека, който ги е изготвил.Преди дни той обвини министър Ангелкова, че иска да извади 20 декара плаж, които сега са изключителна държавна собственост, и да ги прекатегоризира като частна държавна собственост.", "date": "2018.06.06", "title": "Нови висоти в коалиционната култура: Симеонов дава Ангелкова на прокурор"}
{"url": "https://offnews.bg/ikonomika/rosatom-uchastva-v-17-ata-konferentcia-na-balgarskia-atomen-forum-682125.html", "text": "Представители на руската корпорация „Росатом“ участваха в 17-ата ежегодна конференция на Българския атомен форум (БУЛАТОМ) във Варна.На пленарната сесия директорът на регионалния център „Росатом Централна Европа“ Вадим Титов отбеляза постиженията на „Росатом“ и посочи успехите на руско-българското сътрудничество в областта на мирното използване на атома.По време на пленарната сесия бяха отбелязани успехите на руската корпорация „Росатом“. За една година бяха пуснати два нови енергоблока с ВВЕР-1200 от поколение „три плюс“ – на Ленинградската АЕЦ и Нововоронежката АЕЦ, което позволява да се говори за серийно изграждане на енергоблокове от ново поколение. Успешно бе проведено транспортирането на уникалния плаващ енергоблок „Академик Ломоносов“ от Санкт Петербург в Мурманск за зареждане с ядрено гориво и по-нататъшното му теглене на буксир до град Певек. В рамките на чуждестранните проекти на компанията бе даден старт на строителството на АЕЦ „Аккую“ в Турция, подписани бяха договори за изграждане на първата в Египет АЕЦ „Дабаа“, проведе се церемонията по изливането на първия бетон за Трети енергоблок на АЕЦ „Куданкулам“ в Индия и Първи енергоблок на АЕЦ „Рупур“ в Бангладеш, а в Китай бе завършен и пуснат Трети енергоблок на АЕЦ „Тянван“. Продължава строителството на АЕЦ в Европа – в Унгария, Финландия и други проекти.Конференцията „Българската атомна енергетика – национална, регионална и световна енергийна сигурност“, която е ключово събитие за индустрията в България, е организирана от Българския атомен форум (БУЛАТОМ). Традиционно събитието събира политици, посланици, експерти в областта на енергетиката, представители на чуждестранни компании и журналисти.", "date": "2018.06.06", "title": "Росатом участва в 17-ата конференция на Българския атомен форум"}
{"url": "https://offnews.bg/obshtestvo/prekaleno-podpisvame-gdpr-deklaratcii-v-brasnarnitci-i-apteki-682117.html", "text": "Новият регламент на ЕС за личните данни GDPR вече няколко седмици сее хаос и паника сред юристи и компании. Дали заради непознаване на правната материя или презастраховане, декларациите и уведомленията, че някой съхранява наши лични данни, стигнаха дори до аптеките и бръснарниците.Първоначалната GDPR вълна се изразяваше в това, че всеки сайт пренаписа условията си за поверителност, а в електронните пощи заваляха писма от типа \"Във връзка с новите правила на ЕС и GDPR обновихме еди-кое-си...\", на които ние трябваше (ако искаме) да се съгласим.Тези действия излязоха и извън електронния свят - читатели разказват, че хартиени декларации за GDPR са подписвали в аптеки, клинични лаборатории, лекарски кабинети и дори бръснарница.Такъв е случаят при Стоян Панчев, председателят на Българското либертарианско общество, който написа във фейсбук профила си:Пред OFFNews Панчев сподели, че след като приключил с бръсненето и подстригването, отишъл да си плати и на касата му подали бланка. Попитал какво е това и получил отговор: GDPR. Написал си е името и телефона, а в самия документ имало и много текст с дребен шрифт.\"Честно казано, не знам дали не са ги наплашили или наистина трябва такова нещо. И дали има общо, че ми съхраняват \"генетичен материал\", шегува се Панчев.Читател разказа, че подписвал хартиена бланка за съхранение на лични данни и в една от големите вериги аптеки. На касата попитали дали е правил регистрация и поръчка от сайта, а при положителния отговор е получил и съответната бланка.Подобни неща се разиграват и в клинични лаборатории, където също искат разрешение за бораването с лични данни на пациента. Ето какво сподели друг читател на OFFNews:\"Лаборантката беше в потрес, защото трябва да помага на възрастните да попълнят уведомленията и губи ужасно много време.\"Друг сигнал разказва за попълване на уведомление на лични данни при ваксиниране на дете.По няколко страници уведомления и декларации се връчват на клиентите в банките, в други финансови институции, в държавната администрация.По темата поискахме мнение от експерт. Свързахме се с адвокат Емил А. Георгиев, който практикува на пресечната точка между информационните технологии и правото. Попитахме го нормална ли е GDPR паниката и трябва ли да подписваме хартиени декларации навсякъде?\"Цялата истерия около искането и даването на съгласие не е нормална. В тази част нещата всъщност не се променят особено много с новия регламент. И преди не е е трябвало винаги да даваме съгласие, няма да ни се налага да даваме винаги и в бъдеще\", каза адв. Георгиев.По негови думи частта със \"съгласието\" в регламента е най-проблемно недоразбраната. И това е така, защото съгласието е само едно от общо шестте възможни правни основания, според които администраторите на лични данни могат да ги обработват.Може да се даде и пример с най-масовите случаи: пускате имейл със запитване за даден продукт към някоя фирма. По този начин фирмата вече разполага с лични данни за вас. При кореспонденцията обаче вие не постигате съгласие и не сключвате сделка. Спирате комуникацията, но вашият имейл и име остават във фирмата. Тя има  да ползва вашите данни и може да го направи, за да ви информира за свои продукти или услуги, промоции или други рекламни съобщения по телефон (ако го има) или имейл. Не е нужно съгласие на получателя за това, каза адв. Емил А. Георгиев за OFFNews.Съвсем спокойно, ако искате, можете да се отпишете и да поискате ваши данни да не бъдат повече обработвани или направо да бъдат заличени.В други случаи обаче може да получите отказ вашите данни да бъдат заличени и да спрат да се ползват, когато другата страна е имала договорни отношения с вас, поради което и тя може да ги съхранява за срок от 5 години, който отговаря на абсолютната давност за вземания по закон.\"GDRP не забранява, а регулира използването на лични данни и тяхното съхранение. Новите правила задължават да бъдем по-детайлно информирани не само дали се ползват наши лични данни, а и за какво. За това са тези прословути нови политики за поверителност, които виждаме във всеки сайт\", обясни адвокатът.\"Светът щеше да е ужасен или най-малкото да спре да се върти, ако всички лични данни се обработваха само след изрично дадено съгласие\", обобщава той.", "date": "2018.06.06", "title": "Прекалено? Подписваме GDPR декларации в бръснарници и аптеки"}
{"url": "https://offnews.bg/politika/angelkova-obiavi-che-simeonov-vredi-na-imidzha-na-balgaria-682118.html", "text": "Министърът на туризма Николина Ангелкова обвини вицепремиера, че акциите му по морето вредият на туристическия имидж на страната. \"Всичко това се прави в началото на сезона и изключително много вреди особено на имиджът на България като туристическа дестинация. Не знам какъв е смисълът в това. И миналата година ги имаше тоя панаири. Не разбирам каква е целта\", коментира Ангелкова по време на днешното заседание на парламентарната комисия по туризъм. \"Като депутат от квотата на \"Обединените патриоти\", мога да ви пожелая само успешен летен сезон\", каза след исказването й народният представител Александър Сабанов. В отговор Ангелкова го попита дали това е подигравка, а депутатът обяви, че говори съвсем сериозно.Думите на Ангелкова дойдоха минути, след като разбра, че . Тя обяви, че в министерството спазват законите на 100% и РДНСК и миналата година са направили проверки точно на тези обекти на плажа в Слънчев бряг, отново по сигнал на Валери Симеонов. Тогава проверките показали, че закона е спазен. \"\"Изцяло се придържам в рамките на моите законови правомощия. Нито съм инженер, нито съм ДНСК, нито съдия, нито вещно лице, за да ходя да правя изследвания на обектите дали са строеж, дали не са или имат метална или не знам си каква конструция. Разрешението за поставяне се издава от главният архитект на община Несебър. Това не са заведения, които са се появили миналата година. Това са заведения от 10 години там\", подчерта Ангелкова и добави, че не се притеснява от проверката.Социалистът Желю Бойчев пък подерта, че не е нормално министри от един кабинет да се нападат така. \"Членове на кабинета да си разнасят сигнали един за друг – това не може да бъде подход за стратегия за туризма\", коментира той.Преди началото на заседанието Ангелкова коментира и пред журналисти отношенията си с вицепремиера. \"Аз не споря с Валери Симеонов\", каза тя и посочи, че неговите съветници са го подвели. \"Много важно е да се  прочете трайната съдебна практика на съда, който е компетентен орган да прецени дали са извършени законосъобразни действия или не. Вицепремиерът не е компетентен орган. Компетентен орган е съдът\", каза още тя.", "date": "2018.06.06", "title": "Ангелкова обяви, че Симеонов вреди на имиджа на България"}
{"url": "https://offnews.bg/ikonomika/dishame-vazduh-napoen-s-otrovi-ot-izgorena-plastmasa-a-reshenieto-e-682033.html", "text": "Големите фестивали в България събират по около 20 хиляди души. Само за няколко часа те изхвърлят към 60 хил. пластмасови чашки, които не подлежат на рециклиране. Няма какво друго да се направи с тях, освен да се изгорят. Така цялата токсична маса отива във въздуха, от който вдишваме по 20 хил. литра на ден. Дишаме пластмаса, без да знаем. Въздух, \"напоен\" с пластмасата от вилички, лъжички, мокри кърпички, чаши, чинии за еднократна употреба.Има ли изход? Да, при това леснодостъпен. Най-съществената част от цената е да спрем и помислим, да си дадем сметка, че използвайки за удобство пластмасовата чашка за кафе, която изхвърляме след пет-десет минути, всъщност завещаваме отрова на хора, които още не са се родили, казва Сабина Максимова, управител на .Компанията въвежда у нас превантивни решения срещу пластмасовия отпадък, и по-специално - пластмасата за еднократна употреба. Тя предлага на организаторите на фестивали чаши за многократна употреба от пластмаса, която не съдържа опасния за здравето промишлен химикал Бисфенол А . Допълва това с измиването им по стандартите на Българската агенция за безопасност на храните (БАБХ) и опаковането им така, че да са готови за следващата употреба.С иновативния си модел ZERA спечели първата поощрителна награда, в размер на 3 000 лв., в конкурсната програма за социални предприемачи с фокус върху \"зелени\" и устойчиви инициативи\" - БАКБ Предизвикателство, финансирана от Българо-американска кредитна банка.Чашите им са плътни, не се огъват. След години употреба може да се върнат в завода, да се претопят и да се направят следващите чаши. В тях няма токсичните полистирол и полистирен, а само с полипропилен - най-добрият материал за чаша за многократна употреба. Лесен и желан за рециклиране.Дръжките им влизат една в друга и с една ръка може да се носят примерно 10 чаши. Това елиминира отпадъка от т. нар. пластмасови дръжки. Дават ви такива, ако например поръчате 6 бири. Там е работата, че дръжките са изработени от полукартон - полупластмаса, а това е композитен материал, който също не е рециклируем.От компанията избрали фестивалите, защото \"точно по време на фестивали в най-голяма степен си проличава мащабът на това консуматорство\". Предлагат им професионални, фестивални чаши, които издържат на многократно измиване - до 1000 пъти, и на по-високи температури.Предложението е съобразено със забраната за употреба на стъклена или метална посуда на масови събития, които биха били опасни, например за хора в полутрезво и нетрезво състояние. Чашите на ZERA са от висококачествена пластмаса, с висока плътност, без Бисфенол А.Решението е ново за България, но не и за Европа. То се прилага от 30-ина години в Австрия, Германия, Франция за масови събития.Искаме да настъпи ерата на нулевите пластмасови отпадъци, споделя Сабина. Затова услугата им е максимално достъпна - предлага се пакет, който включва не само чашите, а и тяхното измиване, подсушаване, опаковане и подготовка за следващата им употреба.Организаторът или спонсорът може да купи необходимия брой чаши, да ги брандира с логото или символите си, да избере цветовете. И когато в нея се продава например бира, се таксуват две неща - чашата и съдържанието. Клиентът може да плати и задържи чашата; да я върне, като си получи обратно парите; да размени празна срещу пълна чаша. Възможно е също плащането да стане след фестивала, като купените от клиентите чаши се платят, а неразопакованите се върнат.От ZERA обръщат внимание и на нещо, което заблуждава често купувача, а именно, че хартиените на вид чаши за кафе са всъщност... отново пластмасови.\"Ако тази чаша беше от картон, тя щеше веднага да се разтече. Идеята на тези чаши е, че отвън те дават по-голяма възможност за брандиране\", обяснява Сабина.Същото важи и за мокрите кърпички - това също не е хартия, а пластмаса.От компанията планират и изработването на бутилки за многократна употреба, те вече предлагат инсталирането на машини за вода.", "date": "2018.06.06", "title": "Дишаме въздух, напоен с отрови от изгорена пластмаса. А решението е лесно и достъпно"}
{"url": "https://offnews.bg/politika/sled-ubijstvoto-v-botevgrad-borisov-se-nakaral-na-mvr-a-za-tcvetan-682119.html", "text": "Премиерът Бойко Борисов се \"накарал много\" на МВР след случая с  на избягалия затворник Владимир Пелов.Накарах се много на МВР,  казаха, че са положили много усилия, коментира Борисов пред журналисти, цитиран от \"Фокус\". Той е привикал вътрешния министър Валентин Радев за обяснения, а по-рано през деня пред него е докладвал главният секретар на МВР Младен Маринов.От МВР обяснили, че Пелов \"4-5 пъти\" се измъквал от полицаите, които от , че избягалият затворник се укривал в Ботевград. От МВР обяснили, че проблемът е големият дефицит на желаещи да станат полицаи. Премиерът уточни, че проблемът е големият дефицит на желаещите да станат полицаи. \"Сутринта им се карах, но казаха, че много са се старали и са работили, 4-5 пъти им се измъквал. Ще направят анализи и ще се види. Чакам и министърът да се върне\", каза Борисов.В същото време бившият вътрешен министър и шеф на Парламентарната група на ГЕРБ Цветан Цветанов обясни, че по случая \"Пелов\" е имало \"достатъчно оперативен контрол\": Полицаите били наясно, че Пелов е готов на всичко, включително и да използва оръжие, за да им се изплъзне. Според него не може да се говори за пропуски в този случай. „За пропуски можехме да кажем, ако не бяха предприети никакви действия. Имало е много сигнали и информация, които са анализирани и са предприемани действия. Предполагам, че са използвани и СРС“, обясни Цветанов. Както стана ясно по-рано днес  за това, че не са открили по-рано Пелов заради променения му външен вид. ", "date": "2018.06.06", "title": "След убийството в Ботевград: Борисов се 'накарал' на МВР, а за Цветанов случаят бил под контрол"}
{"url": "https://offnews.bg/medii/bashar-rahal-stana-direktor-na-televiziata-na-sofijskia-universitet-682132.html", "text": "Ректорът на Софийския университет Анастас Герджиков е назначил актьора Башар Рахал за директор на телевизия Алма Матер.Алма Матер е телевизия към СУ за култура, образование и младежки политики със статут на \"национална обществена телевизия\" в България. Досегашен директор на АМТВ беше Светлана Божилова.Медията има лиценз за национално покритие. В момента телевизията съществува и като интернет базирана платформа.Телевизията разработи три програмни линии: „Ателие” – работилница за изкуство и култура, „Ку-Ку: Презареждане” – предаване за сатира и пародии, и „ПроАктивно” – програма за наука, младежки политики и образование. От 2008 до 2010 г. предаванията на АМТВ се излъчваха по БНТ1 , а през 2011 г. – по bTV Екшън.Благодаря на всички, които работиха за каузата да има обществена телевизия Алма матер с програма за образование, култура и младежки политики. Благодаря на всички мои студенти и колеги, които работиха и вярваха в тази кауза, които нито за миг не ме изоставиха в тази невъзможна мисия. Повярваха ни и ни подкрепиха само европейските институции, коментира в края на май във FB профила си досегашният директор на АМТВ Светлана Божилова.", "date": "2018.06.06", "title": "Башар Рахал стана директор на телевизията на Софийския университет"}
{"url": "https://offnews.bg/zvezdi/uajnstijn-pledira-nevinen-po-obvineniata-za-seksualen-tormoz-682124.html", "text": " пледира, че е невинен по обвиненията в изнасилване и сексуален тормоз.Миналата седмица срещу продуцента бяха заведени две дела. Едното е за изнасилване през 2013 година, а другото е за сексуално нападение през 2004 година. Адвокатът на Уайнстийн заяви, че той е имал връзка с една от обвинителките в продължение на цели 10 години, но не назова името ѝ.Милионерът отрече всички обвинения срещу него и заяви, че всичко, което се е случвало, е било по взаимно съгласие.Ако бъде признат за виновен, Уайнстийн ще прекара между 5 и 25 години в затвора. Той се предаде на полицията в Ню Йорк, където му бе наложена гаранция от 1 млн. долара. Беше му наредено да не напуска САЩ, а полицията дори му сложи проследяващо устройство.Над 70 жени обвиниха 66-годишния продуцент в непристойно поведение и сексуален и психически тормоз.", "date": "2018.06.06", "title": "Уайнстийн пледира 'невинен' по обвиненията за сексуален тормоз"}
{"url": "https://offnews.bg/volejbol/volejbolistkite-ni-se-klasiraha-za-top-4-na-zlatnata-evropejska-liga-682138.html", "text": "Женският национален отбор по волейбол си гарантира място във финалната четворка на Златната европейска лига.Това стана факт, след като момичета на Иван Петков победиха като гост с категоричното 3:0 (25:17, 25:22, 27:25) състава на Португалия в последния си мач от Група А, игран в 5-хилядната зала в Матузинюш.Най-полезна за българския тим бе Силвана Чаушева с 13 точки (1 блок и 46% ефективност в атака) за победата. Капитанката Христина Русева (4 блока и 47% ефективност в атака) и Гергана Димитрова (1 блок и 34% ефективност в атака) добавиха по 11 точки за успеха.Така българските \"лъвици\" спечелиха първото място в групата с 15 точки след 5 победи и 1 загуба, с колкото завърши и Азербайджан, но с по-лошо геймово съотношение.По този начин България ще играе на финалния турнир на Златната европейска лига следващата седмица на 14 и 15 юни (четвъртък и петък) в Будапеща", "date": "2018.06.06", "title": "Волейболистките ни се класираха за топ 4 на Златната европейска лига"}
{"url": "https://offnews.bg/obshtestvo/chinovnicheskata-rabolepnost-kato-nishto-shte-ubie-kravata-penka-682135.html", "text": "Изпълнителният директор на Българската агенция по безопасността на храните Дамян Илиев ще вземе до няколко дни окончателното решение по , пребивавала 15 дни в съседна Сърбия.От пресцентъра на БАБХ обаче днес изрично подчертаха, че \"по европейското и българско законодателство всяко живо животно, влязло в Европейския съюз от трета страна без документи, трябва да се конфискува и унищожи, за да се предотврати евентуална зараза и да се защити индустриалното производство на страната.\"На страницата на агенцията по безопасността на храните днес беше публикувано и становище на Управителния съвет на  браншовата организация \"Обединени Български Животновъди\".Текстът на становището хич не е обнадеждаващ за съдбата на кравата Пенка:Съдбата на кравата Пенка се следи от редица авторитетни западни и руски медии. Репортаж на БНТ за Пенка беше поискан за разпространение от водещи телевизионни канали като BBC, ARD, France Télévisions, чешката и румънската обществена телевизия. В сайта Change.org има и . Тя е адресирана до българските и европейските власти.", "date": "2018.06.06", "title": "Чиновническата раболепност като нищо ще убие кравата Пенка"}
{"url": "https://offnews.bg/kultura/litva-e-vav-fokusa-na-one-dance-week-2018-682126.html", "text": "One Dance Week 2018 обръща поглед към Литва по време на закриващия уикенд с три впечатляващи представления, носители на най-престижни литовски награди. Традиционно фестивалът избира държава, която да представи на фокус чрез съвременните феномени в жанра. През октомври на сцената на Дом на културата „Борис Христов“ в Пловдив излизат Годос (12 октомври), Gаme over (13 октомври) и Съвременно? (14 октомври).Годос е изцяло литовски феномен и отдавна изчезнала от разговорния литовски език специфична дума за „чувство, обвързано с миналото и винаги идентифицирано с жени и техните сънища“. В едноименния спектакъл танцовата компания AURA Dance Theatre и една от водещите хореографи на Литва Бируте Летукайте пресъздават на сцената популярни митове от балтийската държава. Представлението е в две части, като към литовските артисти се включват и норвежците от Panta Rei Dance Theatre, които намират своето тълкувание на „годос“ като „песен на душата“. Какво се крие под козината на омагьосания върколак? Какви заклинания хвърлят днешните вещици? Кой носи късмет, ако вече не вярваме в добрите малки феи? Годос е плетеница от минало, настояще и бъдеще – свят, в който се смесват женска чувствителност, митологични създания и видения от бъдещето. За представлението, което ще видим на 12 октомври в Пловдив, хореографката Бируте Летукайте е носител на две награди Golden Stage Cross за хореография и принос за развитие на съвременното танцово изкуство в Литва.В събота, 13 октомври, закриващият уикенд на One Dance Week 2018 навлиза в света на магическия реализъм на компютърните игри със спектакъла Game over. Двамата герои в Game over прескачат от едно „игрално“ ниво в друго, провокирайки въображението на зрителя чрез танц, визуални ефекти, музика на живо и омагьосания син пуловер от разказа на емблематичния аржентински писател Хулио Кортасар. Литовският колектив Low air, който стои зад спектакъла, е компания за градски танцов театър, представяща младото артистично поколение в страната. За Game over те получават Golden Stage Cross Award за най-добър танцов спектакъл в Литва за 2016 г. и Награда на Асоциацията за съвременен танц на Литва за хореография за 2016 г.Честта да закрие 11-то издание на One Dance Week заслужено и с много чувство за хумор е дадена на трима литовски изпълнители, които иронизират творческия процес, гилдията и танцовата сцената в родината си. На 14 октомври от сцената идва въпросът „що е то съвременно изкуство“ със Съвременно?. Какво представлява съвременният танц наистина? Как се създава едно такова представление? Кои са задължителните му елементи? Зрителите разбират ли посланието? Трябва ли то да им се обяснява? Най-добрият отговор може да дойде именно от артистите, а публиката на One Dance Week ще го получи от Агне Раманаускайте, Мантас Стабачинскас и Паулюс Тамоле. Спектакълът е носител на литовската наградата Golden Stage Cross – Феномен в изпълнителските изкуства за 2013 г.Билетите за спектаклите от ФОКУС ЛИТВА са в продажба на цени от 10 лв. на касите на EasyPay и онлайн в системата на EpayGo.bg. Билетите за Game over  и Съвременно? са без места и са ограничен брой.", "date": "2018.06.06", "title": "Литва е във фокуса на One Dance Week 2018"}
{"url": "https://offnews.bg/ikonomika/energijnata-komisia-odobri-da-se-tarsi-investitor-za-aetc-belene-682128.html", "text": "Очаквано комисията по енергетика одобри решение, с което се рестартира проектът за АЕЦ \"Белене\". Предварително и ГЕРБ, и \"Обединените патриоти\", и БСП обявиха, че искат да се търси евентуален инвеститор.Днес народните представители подкрепиха предложението на управляващите и отхвърлиха това на БСППроектите на управляващите и на опозицията почти изцяло се припокриват - три от точките в тях са напълно еднакви. И в двата проекта е записано, че парламентът възлага на министъра на енергетиката предприеме действия за разработване на процедура за избор на стратегически инвеститор и да предложи възможности за структурирането на проекта до 31 октомври тази година. Дотогава активите и пасивите, свързани с проекта, трябва да бъдат отделени.И управляващи, и опозиция са съгласни и за друго - че министърът на енергетиката трябва периодично да информира депутатите за предприетите действия и конкретните резултати от водените преговори.ГЕРБ и Патриотите изрично са записали, че с това решение парламентът възлага на министъра на енергетиката да възобнови действията по търсене на възможности за изграждане на АЕЦ \"Белене\" \"съвместно със стратегически инвеститор и на пазарен принцип\" и това трябва да стане без държавни гаранции, без договори за задължително изкупуване на енергията, без преференциални цени, без договори за разлика, корпоративни гаранции или други непазарни механизми за гаранция на инвестицията. В проекта на социалистите няма поставени такива условия.От ДПС обявиха, че са против предложенията защото така се започва \"един нов проект със стари кърпежи\" и \"проектът няма да види бял свят\". \"Както искате гласувайте. Решението, което ще вземем днес е без абсолютно никакво значение. Само да не четем утре по вестниците, че ГЕРБ върнаха проектите, които ги закриха едно време. Премиерът дори не дойде в парламентът да каже какво е договорил в Русия\", обяви Рамадан Аталай.Голямото разминаване в двата проекта е кой трябва да отмени решението си от 2012 година, с което беше наложен мораториум над строежа на втора атомна електроцентрала - парламентът или Министерският съвет. Според БСП това трябва да е Народното събрание, а според ГЕРБ - парламентът трябва да го \"препоръча\" на кабинета. Социалистите обаче смятат, че ако само Министерския съвет отмени решението си, това няма да промени особено ситуацията. \"В решението от 2012 година се посочва, че парламентът подкрепя решението Министерския съвет. Само подкрепя\", подчерта Петкова и обясни, че липсата на отмяна на решението на парламента не е пречка за започване на преговори.По време на днешното заседание критики имаше и записаното от ГЕРБ и \"Обединените патриоти\", че парламентът възлага на министъра на енергетиката да възобнови действията по търсене на възможности за изграждане на АЕЦ \"Белене\" \"съвместно със стратегически инвеститор и на пазарен принцип\" и това трябва да стане без държавни гаранции, без договори за задължително изкупуване на енергията, без преференциални цени, без договори за разлика, корпоративни гаранции или други непазарни механизми за гаранция на инвестицията. В проекта на социалистите няма такива условия.Депутатът от БСП Таско Ерменков обяви, че  има притеснения с точката за рамката, защото така парламентът се намесва в работата на изпълнителната власт. Според него като се предначерта толкова тясна рамка за работа, това предпоставя какъв ще бъде изборът и освен това се отваря врата след време депутатите пак да се събират и да променят решението си, за да променят рамката. \"Аз смятам, че това е просто пояснение и рамките, в които се дава възможност да се търси реализации, всъщност са рамките на пазарния принцип\", отговори на Ерменков енергийният министър Теменужка Петкова. По думите й няма проблем, ако решението остане в детайлния вид, предложен от ГЕРБ.Малко по-късно пък социалистът Желю Бойчев дори обяви, че депутатите от ГЕРБ се опитват да саботират министъра и да ѝ вържат ръцете. В отговор председателят на комисията Делян Добрев заяви, че всъщност параметрите, в които министърът на енергетиката ще може да търси инвеститор, са по предложение на Министерския съвет.Рамадан Аталай от ДПС остро разкритикува \"дребнотемията\" на БСП и ГЕРБ и обяви, че двата проекта са сходни. Освен това повечето то параметрите са уредени в закони и от изричното им записване няма смисъл.", "date": "2018.06.06", "title": "Енергийната комисия одобри да се търси инвеститор за АЕЦ Белене"}
{"url": "https://offnews.bg/futbol/niakolko-polezni-saveta-za-da-ne-popadnete-na-falshiv-bilet-za-mondia-682099.html", "text": "От ФИФА и руските власти вече няколко пъти предупредиха да не се използват неофициални билети за световното първенство в Русия, което ще започне на 14 юни.Препродажбата на пропуските за стадиона е незаконна в страната. За да сте сигурни, че ще си изкарате едно незабравимо футболно лято, вижте съветите на мрежата от Европейски потребителски центрове.Как да си намеря билет?Билетът е валиден само, ако е купен от сайта на ФИФА. Руските власти са категорични, че единствено футболната организация е официален продавач на билети.Имам билет, но не е купен от ФИФА. Какво да правя?Този билет не е валиден и вие няма да бъде допуснат на стадиона! Ако не сте купили билет директно от ФИФА, или сте поръчали и платили билет, но той така и не е дошъл, може да се обърнете към банката и да поискате оспорване на плащането.От къде да си купя валиден билет?Може да с купите билети от http://www.fifa.com. Пропуските се продават до деня на финала - 15 юли.Имам билет, но искам да го продам. Какво да правя?Не може да продавате или предостъпвате билети на друг извън системата на ФИФА! Има ясно определени правила и процедури за препродажба на билети. Можете да прочетете повече тук. Не забравяйте, че в няколко държави препродажбата е незаконна.Имам валиден билет. Трябва ли ми виза?Ако вече сте се снабдили с билет, то необходимо да кандидатствате за FAN ID. Идентификационният номер е въведен по искане на руските власти като средстпво за борба срещу продажбата на фалшиви билети. Можете да кандидатствате тук. Фенският идентификационен номер включва влизане без визи в Русия по време на Световната купа, както и ползване на обществения транспорт безплатно.", "date": "2018.06.06", "title": "Няколко полезни съвета, за да не попаднете на фалшив билет за Мондиала"}
{"url": "https://offnews.bg/obshtestvo/korenna-promiana-v-izpitite-sled-vii-klas-ot-dogodina-shte-vkliuchvat-682127.html", "text": "Коренна промяна в учебните програми за изпитите след седми клас подготвя Министерството на образованието и науката.От 2019 г. те ще включват не само съдържанието от задължителната подготовка в VII клас, а и това от шести и пети клас, обяви днес директорът на дирекция \"Съдържание на предучилищното и училищното образование\" Евгения Костадинова на пресконференция.Националното външно оценяване (НВО) след VII клас - сега по български език и литература и по математика - ще се запази по двата предмета, вероятно ще останат и двата модула във всеки от изпитите, но вече ще се включва съдържанието от три учебни години - пети, шести и седми клас.Новият формат на НВО цели да измерва постигнатото в целия прогимназиален етап и, в същото време, да е насочен към оценка на функционалната грамотност.В момента работна група обсъжда различните варианти как това може да бъде постигнато.Договорено е в частта за литература изпитното съдържание да обхваща изучаваните произведения само от българската литература, посочи експертът Красимира Александрова.Планира се също разнообразяване на задачите.От МОН обаче все още не дават подробности, защото работата им по този въпрос е на етап обсъждане. То ще приключи през лятото и преди началото на новата учебна година ще има яснота, обещаха от министерството.Не от следващата, а от 2020 г. промени ще има и във философията на провеждане на НВО след четвърти клас, като акцентът ще се измести към оценка на индивидуалните ученически постижения и сравняването им по успех.", "date": "2018.06.06", "title": "Коренна промяна в изпитите след VII клас от догодина: ще включват материала от цялата прогимназия"}
{"url": "https://offnews.bg/politika/borisov-kak-prezidentat-shte-e-nadpartien-shtom-ninova-mu-e-shef-682134.html", "text": "Президентът Румен Радев беше надпартиен, но стоейки заедно със своя шеф Корнелия Нинова, вече не е надпартиен, заяви премиерът Бойко Борисов пред журналисти в Божурище.Всички изказвания на президента Радев всеки ден са срещу правителството, констатира Борисов.Всеки ден ние слушаме упреци за правителството, нито дума за опозицията. Нито дума за това, което през годините са сторили. Нито дума. Само срещу правителството. Това не е равноотдалечен, категоричен е премиерът.Борисов не разбира защо е оприличен като \"слуга на Путин\", щом президентът Радев е бил пръв в Русия, но за него няма подобни изказвания.", "date": "2018.06.06", "title": "Борисов: Как президентът ще е надпартиен, щом Нинова му е шеф"}
{"url": "https://offnews.bg/politika/volia-iska-ostavkata-na-karakachanov-zaradi-razhodite-za-vaorazhavan-682089.html", "text": "Парламентарната група \"Воля\" поиска оставката на вицепремиера и министър на отбраната Красимир Каракачанов заради проектите за модернизация на армията. От партията на Веселин Марешки обявиха, че искат Каракачанов да напусне поста си заради \"неспазване на приоритетите на българското общество\". \"Утре в дневния ред ще разглеждаме сделката за покупката на скъпи бойни самолети. Очевидно някой много бърза\", каза той и призова депутатите да се обърнат към съвестта си и да не подкрепятпроектите за модернизация.От \"Воля\" минлата седмица внесоха и прокторешение за налагане на мораториум върху проектите. Марешки за пореден път обяви, че това е грабеж, а парите, вместо за нова бойна техника, могат да отидат за пенсии, образование и здравеопазване.Марешки отново потвъдри, че има идея за референдум за излизане на България от НАТО. Хрумването на Марешки обаче не срещна одобрение от останалите партии в парламента. Пред предложението му има и друга пречка - според Закона за прякото участие на гражданите в държавната власт допитване по въпроси, уредени в сключени от България международни договори, може да се произвежда само преди тяхната ратификация. Парламентът ратифицира договора за НАТО още през 2004 година.Днес Марешки обясни дори, че е възможно да помисли за иницииране на и референдум за членството на страната в ЕС. \"В този вид съюзът не работи и трябва да бъде реформиран\", каза лидерът на Воля, но не пожела да отговори как би гласувал на подобен референдум.", "date": "2018.06.06", "title": "\"Воля\" иска оставката на Каракачанов заради разходите за въоръжаване"}
{"url": "https://offnews.bg/temida/versia-misteriozen-mazh-e-ubil-11-godishnata-nikol-v-burgas-682120.html", "text": "Друг човек е убиецът на 11-годишната Никол от Бургас. Това твърди бащата на обвиняемия 15-годишен Иван, Димитър Иванов. Днес започна процесът срещу сина му. Той е обвинен, че през август миналата година, отиват с Никол, с която се запознали във Фейсбук, в блок в „Меден рудник“, където да пушат наргиле. След конфликт между двамата, Иван я наръгва с нож във врата и я оставя да умре в асансьора в мъки, издъхвайки от кръвозагуба.В асансьора, обаче е имало трети човек, разказа пред журналисти Димитър Иванов.\"\", каза Димитър Иванов.Димитър Иванов е категоричен, че синът му бегло се е познавал с Никол. Запознали се във Фейсбук, а деня на убийството се срещнали случайно в центъра на Бургас. Момичето било отишло към блока, в който е извършено престъплението, а Иван я последвал, за да не е сама. Това разказа бащата, който бе категоричен, че синът му не би го излъгал. Димитър бе убеден, че Иван не носел нож в себе си.Днес делото започна по същество в Бургаския окръжен съд, процесът се гледа при закрити врата. Между 3 и 8 години затвор може да получи 15-годишният Иван, ако бъде признат за виновен в убийството на 11-годишната Никол от Бургас.", "date": "2018.06.06", "title": "Версия: Мистериозен мъж е убил 11-годишната Никол в Бургас"}
{"url": "https://offnews.bg/obshtestvo/shokirasht-sluchaj-gabari-prodavat-novorodena-sarna-za-5-leva-v-najlo-682102.html", "text": "Гъбари се опитали да продадат новородена сърничка, напъхана в найлонов плик, срещу 5 лева на пазар в София. За този фрапиращ случай алармира асоциация .На 5 юни двама мъже, продаващи гъби, предлагали на клиентите си и сърна, буквално на един ден, сложена в плик и с още незасъхнала пъпна връв.\"Искаш ли го и това за 5 лева?!\", попитали продавачите. При вида на тази гледка купувачът им скочил на бой и взел сърната, за да я спаси. Успял да избяга, отървавайки се само с травма на китката.Сърничката вече е спасена от \"Дивите животни\", които са ѝ дали името Нели. Трудно обаче ще бъде върната в гората при майка си, тъй като тези животни бързо се опитомяват и след това трудно се приспособяват в дивото. Бъдещето на Нели най-вероятно е в зоопарк или в развъдник, казаха за OFFNews от \"Дивите животни\".Откриването на хората, отнели сърната от майката и опитали се да я продадат, би било трудно. След схватката те избягали, а от МВР подобен случай ще водят като разследване срещу \"неизвестен извършител\" и едва ли ще има успех.От \"Дивите животни\" ни споделиха още, че този случай не е изолиран, а последните години са получавали няколко подобни сигнала. В различни села в дворовете имало малки сърни, които се продавали. Имало е и случаи, в които хора откриват малко животно само в гората, смятайки, че е изоставено от майка си.Затова от \"Дивите животни\" призовават: видите ли малко на диво животно, не го вземайте.\"Има тотално незнание по отношение на поведението на сърните и това, че оставят малките си да лежат сами, докато се хранят те наблизо в гората. Доста хора се подлъгват по това, че намират само малкото сърне и го мислят за изоставено, а взимайки го те реално го отнемат от майката. Липсата на информираност не е обаче най-страшния проблем, обричащ много малки сърнета на гибел или живот в плен.\"Асоциацията апелира, ако забележите малко сърне в двор или ви предложат за продажба или знаете че това се случва някъде и разполагате с конкретни факти, сигнализирайте Регионална дирекция по горите за съответния район. Горските имат право да конфискуват, да съставят актове и да налагат санкции за животни, които са ловни видове.", "date": "2018.06.06", "title": "Шокиращ случай: Гъбари продават новородена сърна за 5 лева в найлонов плик"}
{"url": "https://offnews.bg/volejbol/niki-nikolov-shte-se-prisaedinia-kam-otbora-za-dvuboite-vav-varna-682103.html", "text": "Николай Николов е един от големите липсващи в националния отбор по волейбол. До скоро той лекуваше контузия в рамото, а преди заминаването на тима за Япония получи нова травма.Волейболистът разкри пред \"bgvolleyball.com\" каква точно е контузията му и кога очаква да се завърне на игрището.\"Получих контузия на коремната мускулатура. Възстановяването ще ми отнеме около 10-12 дни, което автоматично означаваше, че пропускам мачовете в Япония.Вариантът сега е турнирът във Варна. Надявам се като се присъединя към отбора, когато се завърне от Япония, нещата да са по-розови. Както беше написано някъде - лазаретът е много сериозен. Надявам се да го намаля с една бройка. Най-лошото е, че с тази контузия не мога да тренирам абсолютно нищо. Мислех си да правя някои неща, консултирах се с физиотерапевта на отбора и кондиционния треньор, но ми казаха, че не трябва. Смятам, че ще се присъединя към отбора за турнира във Варна.\", каза Николов. България е домакин на мачовете от група 16 на Лигата на нациите между 15 и 17 юни във Варна. В \"Двореца на Културата и Спорта\" националите ще се изправят срещу Бразилия, Франция и Канада.", "date": "2018.06.06", "title": "Ники Николов: Ще се присъединя към отбора за двубоите във Варна"}
{"url": "https://offnews.bg/sviat/naj-mladata-kandidat-deputatka-zavarshi-sredno-obrazovanie-682113.html", "text": "Най-младата кандидатка за народен представител в Турция Мерве Аса (18), която е издигната от Добрата партия на Мерал Акшенер в първи избирателен район в Бурса и е на 10-о място в листата вече завърши средното си образование, съобщи  като се позова на вестник \"Хюриет\".Мерве Аса навърши осемнайсет години точно на 4 май когато беше и последният срок за подаване на документи за народен представител. В същия ден младата мераклийка за Меджлиса, заедно с баща си е отишла в централата на партията в Анкара, където депозирала кандидатурата си.Излъчената за кандидат-депутат от Добрата партия в първи Бурсенски район с номер 10 в листата Мерве Аса, завърши с отличие на второ място средното си образование в Училища „Угур“, Бурса. Получила е 98 точки от максимум 100.След като вече се дипломира, Мерве Аса смята да запретне ръкави за предизборната кампания.Изборите в южната съседка са на 24 юни т. г.", "date": "2018.06.06", "title": "Най-младата кандидат-депутатка завърши средно образование"}
{"url": "https://offnews.bg/kultura/zapochvat-snimkite-na-parvia-mezhdunaroden-televizionen-proekt-na-nov-682101.html", "text": "Днес стартират снимките на „Ускорение” - първият български сериал, който е международна продукция и ще се снима в България. Той е копродукция между едни от най-големите медийни и кино компании - Lagardere Studios Distribution (Франция), Mediaset (Италия), New Films International (САЩ) и Нова Броудкастинг Груп (България).Криминалният екшън ще събере редица родни и чужди звезди на снимачната площадка, а лятото в курортния комплекс „Свети Влас” ще бъде изпълнено с адреналин, високи скорости и много емоции. „Ускорение” /Torque/ е прецедент за страната ни - за първи път в България ще се снима подобна продукция във вариант на телевизионен сериал, която отговаря на всички изисквания на световното кино производство. Сред звездите, които ще участват от българска страна, са Александър Сано и Мариан Вълев, а Джон Савидж и Жули Ордон са само някои от чуждестранните имена.„Това е история за приятелство, бързи коли, чест, опасни залози, риск и нелегални състезания с мирис на изгорели гуми и бензин, която истински ще ви разтърси”, обещават от продукцията.Първият сезон включва 12 епизода, а снимките на сериала ще продължат четири месеца. Голяма част от тях ще се осъществят в България – на Свети Влас и в София, ще бъдат заснети сцени и в Румъния, Франция, Италия и Израел.Изпълнението на проекта е поверено на Torque Bulgaria. Продуценти на международната продукция са Димитър Митовски и Несим Хасон. Митовски е режисьор на един от най-успешните български филми през последните години - \"Мисия Лондон“, и продуцент на популярния криминален сериал \"Под прикритие“, а Хасон има дългогодишен опит в реализацията и дистрибуцията на много успешни холивудски продукции. Сценарият на „Ускорение” подготвят Георги Иванов, Теодора Маркова и Димитър Митовски, а режисьори са Мартин Макариев, Зоран Петровски и Димитър Митовски.", "date": "2018.06.06", "title": "Започват снимките на първия международен телевизионен проект на  NOVA 'Ускорение'"}
{"url": "https://offnews.bg/futbol/levski-vadi-spetcialni-flanelki-za-macha-s-boka-huniors-682106.html", "text": "Левски ще излезе със специални фланелки в мача срещу Бока Хуниорс, който е в чест на 75-годишнината от рождението на легендата на \"сините\" Георги Аспарухов-Гунди. Срещата е на 19 август на националния стадион \"Васил Левски\".\".", "date": "2018.06.06", "title": "Левски вади специални фланелки за мача с Бока Хуниорс"}
{"url": "https://offnews.bg/ikonomika/ot-bolnata-glava-na-zdravata-letishteto-shte-naliva-milioni-kam-zle-u-682100.html", "text": "Екзистенциалният въпрос на БДЖ ръководството, оглавявано от централния нападател аматьор на \"Локо БДЖ\" Владимир Владимиров: \"Кой ще ни даде парииии\", от днес има ясен отговор - летище София.Днес правителството отложи точката, с която смяташе да отпусне пари на жп превозвача, с които да се разплати в нетърпеливите кредитори на компанията, които наложиха запори и започнаха разпродажба на имуществото на холдинга, а според финансовия министър Владислав Горанов причината затова е, че е \"намерено цялостно решение за БДЖ\".А цялостното решение е, да се започнат преговори с банките, към които са просрочените задължения от 103 милиона лева по т. нар. втори облигационен заем и да се търсят варианти за издействане на отстъпка от страна на облигационерите - на част от разноските или част от лихвите. Замисълът включва и обвързване на предстоящата концесия на летище София с доставката на нови влакове за впечатляващо зле управляваната жп компания по време на трите правителства на Бойко Борисов. През последните години БДЖ неизменно е на последно място в цяла Европа по качество на услугите, а условията, при които работят служителите са плачевни - няма дори нормални столове за машинистите.Въпреки това финансовият министър Горанов обяви днес, че е готов да подкрепи екипа на тарана Владимиров за провеждането на търг за доставка на нови влакове за БДЖ при условие, че решението за този търг и концесията на летище София са в един ден.Управлението на ГЕРБ в железниците доведе до спад както на пътниците, така и на товарите на компанията, а голяма част от обществените поръчки на дружеството са натоварени с корупционни съмнения.След разследване на OFFNews инспекторатът на Министерството на транспорта откри куп нарушения и спря търг за ремонт на 9 локомотива за 4 милиона лева, при който основната част от работата бе предвидено да се свърши от служители на БДЖ с резервни части на БДЖ и в халета на БДЖ, а фактурите да заминат към точно определена частна фирма.", "date": "2018.06.06", "title": "От болната глава на здравата: Летището ще налива милиони към зле управляваните БДЖ"}
{"url": "https://offnews.bg/psihologia/9-idei-za-po-ekologichen-zhivot-682104.html", "text": "С повишаването на осведомеността хората стават все по-склонни да направят екологични промени в начина си на живот, но често усилията, които се изискват, изглеждат трудно приложими в ежедневието.Предлагаме ви някои от най-лесните начини да живеете \"по-зелено\".1. Разменяйте, не пазарувайтеКогато става въпрос за по-екологичен начин на живот, купуването на дрехи не е най-доброто, което можем да направим за нашата планета.Благодарение на възхода на магазините за обмен на стоки сега има начин да си намирате нови дрехи без да се налага да ги купувате.Концепцията е проста: вие носите дрехи, които вече не ползвате, но са запазени и ги заменяте с такива, които други хора вече не носят. В България вече са организирани няколко такива кампании и те набират все повече популярност.2. Заменете бележките и тефтерите с електронниСправянето с десетките задачи, които имаме да свършим всеки ден, е изключително натоварващо. Почти всеки от нас пише в тефтер или на листчета какво точно трябва да свърши, за да не задръства съзнанието си с излишна информация, но това не е полезно за природата.Както знаете, хартията се произвежда от дървен материал и заместването на тефтерите и листата с електронните бележки във вашия смартфон ще помогне на природата.3. Не се подлъгвайте по етикетите „Най-добър до“Етикетите на продуктите в магазините могат да бъдат объркващи, особено когато става въпрос за разбирането на „Най-добър до“.Според запитване дали хората знаят точно значение на тези думи се оказва, че по-малко от половината не разбират изцяло предупреждението и това води до прекомерно закупуване на храна.Такива етикети трябва да има задължително върху храни като месо, риба и млечни продукти, тъй като те носят риск от натравяне, но продукти като плодове и зеленчуци нямат никаква нужда от подобно пояснение. Въпросната дата при тях значи, че след нея няма да бъдат в представителен търговски вид.4. Дояждайте продуктитеОтпадъците от хранителни продукти са огромен проблем. За да направите своя малък принос, просто се опитвайте да сготвите или обработите продуктите, които са ви останали от предишното ядене и в хладилника. Омлет, пай, гювече, соленки - помислете за какво могат да послужат. Ако не ви хрумне, напишете в \"Гугъл \"рецепта с...\", изброявайки наличното, и със сигурност ще намерите идеи. Така няма да се изхвърля годна храна и вие ще спестите от месечния бюджет.5. Убедете шефа си да ви позволи да работите от дома си един ден в седмицатаАко един милион души работят от дома си само един ден в седмицата, ще се премахват над три милиона тона въглероден диоксид всяка година.Ако това не е опция обаче, помислете за организиране на общ превоз с колеги и приятели или използвайте колело за транспорт до работното ви място.6. Избягвайте принтераприбягвайте до разпечатване на документи само в краен случай. Ако е възможно, тогава ползвайте двете страни на листа. Същото важи и при ксерокопирането. Намалете шрифта, ако е подходящо, за да ползвате по-малко листове.7. Не вземайте излишно много брошури, откажете абонаментМного фирми ще ви попитат желаете ли да ви изпращат бюлетините/сметките в електронен вариант вместо на хартия. Изберете тази опция. Ако изхвърляте по-голямата част от брошурите на търговските вериги, които разносвачите пъхат в пощенската ви кутия, оставете бележка, в която учтиво молите да не го правят. Ако се поинтересувате от продукт/услуга в конкретна брошура, можете просто да снимате страницата с телефона си. 8. Един ден в седмицата се хранете само със зеленчуци и плодовеСпоред ново изследване на университета в Оксфорд, изключването на месо и млечни продукти от вашата диета може да намали замърсяването от всеки един от нас с до 73%.Не само това би довело до значителен спад на емисиите на парниковите газове, но също така би помогнало да се възстанови голямо количество дива природа, изчезнала заради замърсяването.Ако само един ден в седмицата премахнете месото и млечните продукти от диетата си, ще помогнете на природата, ще спестите пари и ще свалите някой излишен килограм.9. Не използвайте пластмасови прибориНенужното използване на пластмасови прибори, салфетки и торбички причинява голям процент от замърсяването в природата. Вместо да купувате скъпа и полуготова храна отвън, носете си домашно приготвена. Така ще знаете какво ядете и ще спестите много пари.", "date": "2018.06.06", "title": "9 идеи за по-екологичен живот"}
{"url": "https://offnews.bg/ikonomika/radan-kanev-gerb-ni-lagotiat-za-aetc-belene-v-stil-ginka-varbakova-682070.html", "text": "Днешните управляващи се опитват да ни лъготят, че има нещо като чисто частна АЕЦ и за която данъкоплатците не поемат никакви рискови. Това е несериозна утопия в стил Гинка Върбакова. Единственият начин за строителството на АЕЦ \"Белене\" е задълъжняване на данъкоплатците. Правителството вече говори за междудържавен заем с Русия, заяви зам.-председателят на ДСБ Радан Кънев пред БНТ.Според него втората атомна е много стар вододел в българската политика.Днес преди заседанието на парламента извънпарламентарните десни от Демократична България организират протест срещу строителството на централата.", "date": "2018.06.06", "title": "Радан Кънев: ГЕРБ ни лъготят за АЕЦ Белене в стил Гинка Върбакова"}
{"url": "https://offnews.bg/politika/atanas-kostadinov-triabva-da-otpadne-moratoriumat-varhu-aetc-belene-682072.html", "text": "Трябва да отпадне мораториумът върху АЕЦ \"Белене\". Нужно е държавата да даде ясен знак, че иска този проект да има реален живот.Това заяви народният представител от \"БСП за България\" и член на Комисията по енергетика в Народното събрание Атанас Костадинов по Нова телевизия. По думите му е нужно към проекта да се отнесем институционално.\"Няма проект, през последните 10-12 години, в световен мащаб, в който държавата да няма отношение или участие\", обясни Атанас Костадинов. Според него най-лошият вариант за страната ни е проектът АЕЦ \"Белене\" да не се реализира. \"Потреблението ще расте, затова ни е нужна базова мощност\", обясни още членът на Комисията по енергетика в Народното събрание.", "date": "2018.06.06", "title": "Атанас Костадинов: Трябва да отпадне мораториумът върху АЕЦ Белене"}
{"url": "https://offnews.bg/sviat/makron-razgovorite-s-tramp-sa-kato-krenvirshite-po-dobre-da-ne-znae-682069.html", "text": "Дали наистина телефонният разговор между Доналд Тръмп и Еманюел Макрон за американските мита е бил ужасен, както твърди Си Ен Ен? Изключено е да коментирам, заяви френският президент и се позова на прочутото изказване на Бисмарк за производството на кренвирши, предаде АФП, цитирана от БТА. Никога не съм разказвал какво става зад кулисите, заяви Макрон на съвместна пресконференция с израелския премиер Бенямин Нетаняху в Париж. \"Защото, както е казал Бисмарк, ако обясним на хората от какво се правят кренвиршите, не е сигурно, че ще те ще продължат да ги ядат!\", обясни той. В четвъртък вечерта Макрон се е обадил на Тръмп да му каже, че решението на американския президент да наложи на Европа мита върху стоманата и алуминия е незаконно и погрешно и че ЕС ще отвърне на удара.Белият дом и Елисейският дворец съобщиха без коментари за разговора между двамата лидери, които публично афишират голямо приятелство. Източник на Си Ен Ен обаче заяви, че разговорът преминал ужасно, защото \"Макрон мислеше, че може да говори откровено предвид отношенията им, но Тръмп не понесе да бъде критикуван така\". Френският президент категорично отказа да потвърди това твърдение.\"Държа хората да видят поднесеното ястие, но не съм убеден, че коментарите от кухнята способстват за доброто поднасяне на блюдото или подходящото му консумиране. Някакви хора са говорили за телефонния разговор, това не е дошло от моя страна!\", отсече Макрон. Той призна само, че разговорът е бил откровен. Съгласен съм, невинаги е положително да се разказва съдържанието на някои разговори. Бисмарк е казал: в добра компания не се показва как се правят кренвирши и как се прави политика, каза усмихнато Нетаняху. \"След Първата световна война Удроу Уилсън е казал, че вярва в откритите политики, до които се стига по открит начин. Аз пък вярвам в откритите политики, до които се стига тайно, защото за преговорите е полезно да останат поверителни\", добави израелският премиер.", "date": "2018.06.06", "title": "Макрон: Разговорите с Тръмп са като кренвиршите - по-добре да не знаете какво съдържат"}
{"url": "https://offnews.bg/protesti/protest-sreshtu-aetc-belene-pred-parlamenta-demokratichna-balgaria-682094.html", "text": "Протест срещу строителството на АЕЦ „Белене“ се проведе днес преди обед пред парламента.Сред поддръжниците на протеста са и и хората от дясното обединение ''Демократична България“, които внесоха в парламентарната комисия по енергетика декларация да се спре процедурата по рестартиране на проекта.Лозунги \"АЕЦ \"Белене\" - руска рулетка\" и \"Не на кражбата АЕЦ \"Белене\" бяха издигнати по време на демонстрацията. На протеста дойдоха и много граждани, които поискаха оставка на управляващите.Лидерът на ДСБ Атанас Атанасов коментира, че проектът е икономически неизгоден и освен това опасен заради сеизмичната зона, в която се намира. Той обвини Бойко Борисов в лъжа спрямо избирателите, тъй като в предизборната програма на ГЕРБ рестартът не атомната централа не е бил споменат.Протестиращите настояват закупеното оборудване за \"Белене\" да бъде продадено или използвано за АЕЦ \"Козлодуй\".Очаква се докладът за размразяването на строежа на атомната централа да се гледа от парламента в четвъртък, а днес комисията по енергетика ще проведе разглеждане, обсъждане и гласуване на Проект на решение за възобновяване на действията по търсенето на възможности за изграждане на АЕЦ \"Белене\", съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ \"Белене\" в отделно проектно дружество. Втора точка в дневния ред е разглеждане, обсъждане и гласуване на Проект на решение за отмяна на решение на Народното събрание от 29.03.2012 г. за прекратяване изграждането на Ядрена централа на площадка \"Белене\".", "date": "2018.06.06", "title": "Протест срещу АЕЦ 'Белене' пред парламента, Демократична България искат проектът да бъде спрян (галерия)"}
{"url": "https://offnews.bg/112/ubietcat-na-pelov-bil-negov-priatel-ot-blizo-30-godini-682074.html", "text": "Мъжът, който е прострелял беглеца от софийския затвор Владимир Пелов, бил негов приятел от близо 30 години. Това е Марио Панчев от Ботевград. Каква е причината за спречкването между двамата - засега не е известно.Една от версиите е, че Пелов имал намерение да ликвидира Панчев, защото се съмнявал в това, че имал намерение да го предаде на властите. Друга версия е, че двамата имали стара вражда за жена. Разследващите работят по версията и за това, че може да е имало трети човек. Кметът на Ботевград Иван Гавалюгов каза пред Канал 3, че е имало подобен случай с двамата през 90-те години, когато Панчев се прострелял с пистолет в апартамента на Пелов. Версията тогава била, че инцидентът бил в резултат на неправилно боравене с оръжие. Пелов е убит тази нощ в центъра на Ботевград. 39-годишният Марио Панчев е ранен. По-късно днес от прокуратурата ще дадат брифинг с подробности.", "date": "2018.06.06", "title": "Убиецът на Пелов бил негов приятел от близо 30 години"}
{"url": "https://offnews.bg/obshtestvo/saprugata-na-tomislav-donchev-imam-pravo-na-mnenie-kakvo-kato-mazhat-682095.html", "text": "Съпругата на вицепремиера Томислав Дончев Светлана публикува нов пост във фейсбук, който е нещо средно между извинение, обяснение и оправдание на Симпатичната дама скандализира мнозина с публикацията си \"Морковите за циганите са на свършване, време е за тоягата!\", която бе свалена след сигнали на голям брой потребители, че съдържа реч на омразата.Ето и допълнителните разяснения на Светлана Дончева във фейсбук:  ", "date": "2018.06.06", "title": "Съпругата на Томислав Дончев: Имам право на мнение, какво като мъжът ми е вицепремиер"}
{"url": "https://offnews.bg/obshtestvo/saprugata-na-vitcepremiera-tomislav-donchev-skandalizira-s-rasistki-ko-682071.html", "text": "Съпругата на вицепремиера Томислав Дончев Светлана скандализира социалните мрежи с антиромски коментар, публикуван във фейсбук.Тя написа:Публикацията набързо е насъбрала много негативни коментари и е била докладвана като реч на омразата до администраторите на социалната мрежа. Постът е свален, а това е провокирало вицепремиерската съпруга да публикува втори пост.Той гласи:Почти всички мнения под публикацията на Светлана Дончева, която е експерт по еврофондовете в БСК, са, че думите ѝ са срамни и че, ако живеехме в северноевропейска държава, тя би била пратена на психотерапия и уволнена. Други пък обясняват на симпатичната дама, че дори да е ксенофоб или расист, като съпруга на министър е добре да се въздържа от подобни изказвания, чисто имиджово.Не липсват и откровено присмехулни мнения:", "date": "2018.06.06", "title": "Съпругата на вицепремиера Томислав Дончев скандализира с расистки коментар"}
{"url": "https://offnews.bg/politika/parvanov-borisov-triabvashe-da-se-izvini-na-putin-682098.html", "text": "АЕЦ „Белене“ и „Южен поток“ трябва да се реализират, защото са полезни за страната ни. Те бяха спрени единствено по политико-дипломатически, геостратегически причини.Това заяви основателят на АБВ и президент на България (2002-2012) Георги Първанов. „В единия случай един държавен секретар на САЩ каза „Не“ на „Белене“, а в другия случай група американски сенатори застанаха до нашия премиер и се каза, че спираме „Южен поток“. Аз няма да отрека, че съм чувал, че по обществените поръчки за газопровода и ядената централа имало проблеми. Но тогава нека да ги изкарат тези неща, за да ги видим. Трайчо Трайков, например, беше министър и той със сигурност е видял какво има. Да извади, ако има такива данни и да ги покаже на хората. Но това не е основание тези проекти да се спират. Защото така, както ние се бавим и губим темпо и динамика, така виждаме, че Турция строи атомна централа, много мощна, с руско участие. Виждаме също, че Турция прибра и газовите тръби и сега ние чакаме разрешение от Ердоган, за да може една от тези тръби за пренос на синьо гориво да се отклони към България.Във връзка с темата Първанов посочи, че идеите България да реализира собствен газопровод с Русия са нереалистични, заради това, че страната ни не потребява достатъчно голямо количество от този природен ресурс, за да се изгради подобно съоръжение. По думите му и отклонението, което може да премине през страната ни от „Турски поток“, също е преди всичко с транзитна цел и страната ни тепърва трябва да договаря правото да потребява определено количество от трафика на синьо гориво към Сърбия и други държави, което трудно ще позволи реализацията на газов хъб, тъй като той няма да има с какво да бъде захранван. „Газ можеше да има преди 10 години, когато „Южен поток“ можеше да мине през страната ни със 67 млрд. куб. м., когато „Набуко“ можеше да транзитира над 30 млрд. куб. м. и когато договорихме с Азербайджан внос на синьо гориво. Тогава можеше да говорим, че сме лидер в региона и да правим и хъб, и да търгуваме“, обясни Първанов. Той коментира и ситуацията около АЕЦ „Белене“. Той заяви, че тезите на противниците на централата, че е сеизмично опасна, са лишени от основание, което се потвърждава и от редица научни доклади. „Има едно голямо проучване на БАН от 2000 година. Там ясно и категорично е казано, че в последните стотици хиляди години не е имало никакъв разлом. Т.е. няма никаква реална сеизмична опасност. От тук нататък по икономическите параметри се вижда, че проектът може да бъде изгоден. По мое време, когато договаряхме цената, тя беше близо 4 млрд. евро, което беше една прилична цена. Естествено, с времето нещата ескалират. Но нашата цена за „Белене“ е една от най-евтините“, посочи той и даде пример със стойността на подобни съоръжения, които в момента се изграждат в Турция и Унгария. „Ние имаме традиции и постижения в областта на ядрената енергетика. Това е най-чистата и най-изгодната от към гледна точка на стойността на електроенергията технология. Една икономика като нашата, която се надявам, че ще бъде перспективна, без високите технологии на ядрената енергетика е обречена“.Основателят на АБВ отговори и на въпрос, свързан с това трябвало ли е премиерът Борисов да се извинява на президента Путин заради провала на „Южен поток“.„Трябваше да има някакво обяснение за случката, за провала. И нека да не се оправдаваме с ЕС, защото Германия и други страни от региона могат да правят „Северен поток“, а ние не можем да се преборим за „Южен поток“. Сега смятам, че това ще стане, защото най-сетне има воля и характер. Що се отнася до извинението, то прозвуча християнски, човешки. Аз мисля, че по принцип в политиката извинението идва с действието. Трябва да има посещение на президента Путин в България. Трябва да има диалог“, категоричен бе Първанов. Експерти коментират, че подобни въпроси не могат да се решават на срещи на високо равнище. Напротив, може! 2008 година, когато Путин дойде в България имаше много неясноти по така наречения „Голям шлем“. Тогава министерствата не се разбраха. Имаше 4-5 проблема, които останаха за нас двамата. Седнахме на разговор. Тогава имаше неяснота около собствеността на тръбата. Ние искахме 50 на 50. Путин каза от половин наша дума „Да“. Но това е в случая арбитражната роля на големите, когато целия път преди това е извървян“, каза Първанов. ", "date": "2018.06.06", "title": "Първанов: Борисов трябваше да се извини на Путин"}
{"url": "https://offnews.bg/futbol/treperete-bozhinov-prepodpisa-s-rieka-682083.html", "text": "Суперзвездата на Риека Валери Божинов парафира нов договор с хърватския тим. Новината бе съобщена в официалния профил на клуба в социалната мрежа Инстаграм.Бившият футболист на Ювентус, Манчестър Сити и Левски изигра само два мача през миналия сезон, като за 26 игрови минути направи 1 асистенция.\"Радвам се, че и през следващия сезон ще играя за Риека. Вярвам, че ще завършим на първо място. Имаме много добри момчета и през следващия сезон заедно ще можем да постигнем отлични резултати\", заяви 32-годишният нападател.Договорът на футболиста с \"Риека\" е за срок от една година. Божинов премина в състава на хърватиския тим от швейцарския \"Лозана\" през 2017 година.", "date": "2018.06.06", "title": "Треперете, Божинов преподписа с Риека"}
{"url": "https://offnews.bg/futbol/spas-rusev-se-oglezhda-za-kachestven-napadatel-682080.html", "text": "Финансовият благодетел на Левски Спас Русев се е заел с привличането на класен атакуващ футболист. Става въпрос за нападател, за когото \"сините\" ще извадят трансферна сума, пише \"Тема спорт\".Преговорите са забавени малко, тъй като босът на тима от Подуяне в момента е в САЩ. След неговото завръщане у нас се очаква да има развръзка по сделката.Русев, който движи селекцията на Левски, вече успя да финализира два трансфера. Той задържа за постоянно игралите на \"Герена\" под наем Холмар Ейолфсон и Хали Тиам.Освен с нападател, Левски трябва да се подсили по време на лятната пауза с вратар и бек. За играч под рамката сините оглеждат няколко хървати, които са им били предложени.В полезрението на тима от \"Герена\" е и молдовският национал Раду Джинсари, който през изминалата кампания е играл в израелския Апоел Хайфа. Той може да действа като втори нападател и дясно крило. В момента е свободен агент.", "date": "2018.06.06", "title": "Спас Русев се оглежда за качествен нападател"}
{"url": "https://offnews.bg/kultura/preporachvame-vi-lunatitci-v-naroden-teatar-ivan-vazov-682041.html", "text": "Днес от 19:00 часа в Камерната зала на Народния театър ще се постави пиесата \"Лунатици\".„Лунатици” е динамична и очарователна комедия за двойка прочути навремето актьори – Джордж и Шарлът Хей, които сега са принудени да играят в градчета като Бъфълоу и на малки бедни сцени – като тази на театър „Ерлангър”. Но нито Джордж, нито Шарлът, нито дъщеря им Розалинд, нито вече възрастната бивша актриса Етел, както и младите им колеги не са загубили вярата, че единствено и само театърът ,,е спасителното ни въже, живата ни връзка с хората и човещината” и в лудешки ритъм продължават да играят, да мечтаят за нови роли, да обичат и очароват публиката.Вече повече от двайсет години драматургът Кен Лудвиг е определян като „светлия лъч на комедията, без който не може да мине нито един театър в Америка”.Авторът на „Лунатици” всъщност е многостранен талант – музикант, учил в Харвардския университет при Ленард Бърнстейн, театрал, обучавал се в Кембридж по ,,История на театъра”, а също и актьор, режисьор, продуцент и автор на пиеси, преведени на повече от трийсет езика и играни в двадесет страни. Един истински ,,лунатик”, влюбен в театъра и посветил му цялото си вдъхновение, защото в повечето от пиесите на Кен Лудвиг или поне в най-често поставяните, действието се развива на и зад театралната сцена; в тях главни действащи лица са актьорите, а самите пиеси представляват истински романтично и искрено обяснение в любов към Театъра.В Градската градина в столицата от 19:00 часа ще се проведе международно литературно представяне и джаз с участието на Джаз формация „София“.Повече информация можете да получите .Концерт от програмата на МФ „Софийски музикални седмици“: „Класика в жанра“ – Концерт на София квартет започва от 19:00 часа започва в Софийската филхармония. Повече информация за събитие можете да получите .", "date": "2018.06.06", "title": "Препоръчваме ви: 'Лунатици' в Народен театър 'Иван Вазов'"}
{"url": "https://offnews.bg/temida/peevski-prizova-antikoruptcionnata-komisia-da-kazhe-barzo-rezultatite-682082.html", "text": "Депутатът и издател Делян Пеевски призова антикорупционната комисия КПКОНПИ да оповести резултатите от проверката срещу него.В интервю за своите вестници \"Телеграф\" и \"Монитор\" Пеевски коментира Той допълва, че липсата на ясен отговор за проверката \"само дава повод на слугите на Цветан Василев и на олигархичния кръг „Капитал” да замесват името ми в поредните инсинуации и да фабрикуват фалшиви новини по мой адрес\". Сигналът срещу него е изпратен до антикорупционния орган на  23 януари от гражданско движение \"БОЕЦ\". Той е за съмнения за извършени престъпления като незаконно придобито имущество и активи, неизпълнени служебни задължения и корупция. Вчера, по време на събитие на друга тема, председателят на КПКОНПИ Пламен Георгиев бе попитан Георги Георгиев от \"Боец\" какво става с проверката. Така се разбра, че тя е приключила.", "date": "2018.06.06", "title": "Пеевски призова Антикорупционната комисия да каже бързо резултатите от проверката срещу него"}
{"url": "https://offnews.bg/112/mvr-ne-otkrilo-tcial-mesetc-pelov-zashtoto-bil-s-brada-682077.html", "text": "Полицията в Ботевград от един месец е разполагала с оперативна информация, че избягалият затворник Владимир Пелов, който снощи беше убит, се е укривал в града, а през това време полицията е получавала по десетина сигнала на ден, които са проверявани.Това стана ясно от брифинг в прокуратурата, на който бяха дадени подробности около . Причината МВР да не го открие е това, че Пелов е бил с променен външен вид и не се е придвижвал свободно из града. Това ставало ясно и от снощния инцидент - тялото му е открито на алея в центъра на града, която обаче е обрасла с храсти и е близо до река. На мястото на убийството са открити три оръжия и предстои експертиза да посочи с кое оръжие е прострелян Пелов.От прокуратурата съобщиха, че е образувано досъдебно производство за убийството на Пелов и за опит за убийство на , който е в тежко състояние в „Пирогов“.Сигналът за стрелбата е подаден малко след 23.00 часа снощи. Направени са два огледа на място, разпитани са свидетели и са назначени дактилоскопска и съдебно-медицинска експертиза. На мястото на местопрестъплението са открити три пистолета – един в тревната площ до трупа, един, непосредствено до тялото на Пелов и трети – в чантичка на кръста на убития.Самоличността на Пелов е установена с категоричност след взимане на пръстови отпечатъци.Край тялото му са намерени 7 гилзи. По тялото на Пелов са открити три наранявания – едно в лицето, в основата под мустака, и две в десния крак – бедрото и подбедрицата.Състоянието на пострадалия Панчев не позволява към момента той да бъде разпитан. Показания до момента са дали близки на Пелов.Имахме оперативна информация, че от около месец Пелов е на територията на Ботевград, каза по време на брифинга Георги Григоров, директор на ОДМВР-Ботевград. По думите му за беглеца са получавани по „10-15“ сигнала на ден, всеки от тях е проверяван щателно, но това не довело до резултат. Една от причините е, че Пелов бил с променена външност: „Имаше брада, която досега не е носил, беше с със суичър с качулка, шапка, външно изглеждаше съвсем различно“, обясни Григоров.Раненият Марио Панчев не е подавал сигнал, с който да издаде на властите местонахождението на Пелов, стана ясно още на брифинга.Мотивите за убийството засега не са ясни, но разследващите имат три основни версии. Едната от тях е, че Пелов се притеснявал от това да не бъде издаден. Той искал да ликвидира Панчев, въпреки че двамата се познавали от дълги години. Директорът на ГД „Национална полиция“ Христо Терзийски коментира пред журналисти в сградата Министерския съвет, че нападението не е било „от криминалния контингент към Пелов“, а обратното.Втора версия е свързана с неуредени финансови отношения. В миналото Пелов и Панчев са имали общ бизнес. След бягството затворникът е имал нужда от пари и вероятен конфликт между двамата може да е провокирал убийството.Не се изключва и версията в основата на разрива в отношения между тях да стои жена.Според главния секретар на МВР Младен Маринов имало данни за това, че в последно време двамата имали влошени отношения, но преди това са извършвали „съвместна престъпна дейност“.По-рано  Иван Гавалюгов каза, че е възможно на престрелката снощи да е имало и трети човек. Засега от прокуратурата не съобщават дали имат информация за това. От експертизите ще стане ясно чии са били откритите оръжия на мястото на инцидента.", "date": "2018.06.06", "title": "МВР не открило цял месец Пелов, защото бил с брада"}
{"url": "https://offnews.bg/112/evakuiraha-blok-v-botevgrad-namereni-sa-boepripasi-682105.html", "text": "В апартамент в блок в Ботевград има намерени общоопасни взривни вещества. Извикани са специалисти от отряда за борба с тероризма, които да ги обезвредят, съобщи от парламентарната трибуна главният комисар на МВР Младен Маринов. Маринов бе в Народното събрание по настояване на БСП. Социалистите настояваха да бъде изслушан вътрешният министър Валентин Радев по случая със застреляния избягал затворник Владимир Пелов. Министърът обаче е в чужбина и нямаше как да даде лично обяснения пред депутатите.Блок 12, намиращ се на бул. България, е евакуиран и разследващите ще могат да продължат с действията си едва след като боеприпасите бъдат обезвредени. Маринов отрече появилата се информация, че апартаментът с боеприпасите е на жената на Марио Панчев, който снощи застреля Владимир Пелов. Главният комисар обаче обясни, че процесуално-следствените действия в блока имат връзка със снощната стрелба.Последният сиглнал за местонахождението на Пелов е бил от 2 юни, но той не е бил открит от органите на реда.Пред депутатите Маринов обясни, че от снощи има засилено полицейски присъствие в района и ще продължи да има такова, докато е необходимо. Той разказа и каква е била обстановката в града след стрелбата: \"Множество граждани са се събрали на мястото. Имало е напрежение, защото не са имали информация за случая, носели са се слухове. Това наложи през нощта спешно да изпратя сили от СДВР и \"Жандармерия\", за да възстановят обществения ред и да не допуснат инциденти\".По време на изслушването му пред депутатите Маринов обяви, че Пелов, който избяга през главния вход на Централния софийски затвор, се е \"отклонил\" от затвора. Употребата на тази дума предизвика недоволство сред депутатите.\"Снощи бяхме свидетели на тежък инцидент, престрелка в град Ботевград. Едно от лицата не е отклонило се, а избягало от Централния софийски затвор. Явно в Ботевград снощи не е имало чистачка, за да ги спре да се избият. Единствено късметът е спасил жителите на Ботевград да не загинат в тази престрелка\", коментира след изслушването депутатът от БСП Иван Иванов.", "date": "2018.06.06", "title": "Евакуираха блок в Ботевград, намерени са боеприпаси"}
{"url": "https://offnews.bg/obshtestvo/8000-petoklasnitci-na-probni-izpiti-po-istoria-i-geografia-682053.html", "text": "Близо 8000 петокласници ще проверят знанията си по история и цивилизации и по география и икономика чрез външно оценяване, което ще се проведе тази седмица. Участниците в изследванията са избрани чрез представителна извадка, като те няма да получат оценки. Резултатите им ще служат за мониторинг на постиженията по двата предмета.Днес, 6 юни, е външното оценяване по история, което има за цел да проследи как учениците се справят с новата учебна програма. То обхваща 1800 деца от 78 училища в страната.Измерването ще започне в 10 ч. за децата, които са първа смяна, и в 13 ч. за обучаващите се следобед.В четвъртък, на 7 юни, в същите часове ще се проведе и изследването по география. В него трябва да се включат други 6000 ученици от 215 училища във всички региони на страната.Тестът ще включва 25 задачи – 18 с избираем отговор и 7 със свободен.Анализът на резултатите ще има за цел да се проследи връзката между обема на учебното съдържание и образователните изисквания в новата учебна програма по предмета в V клас, както и дали учебното време е достатъчно за преподаването на материала. Това ще предостави възможност за оптимизиране на учебната програма при необходимост.Инструментариумът за измерванията е подготвен от Центъра за оценяване в предучилищното и училищното образование съвместно с дирекция „Съдържание в предучилищното и училищното образование“ в МОН и с Асоциацията на професионалните географи и регионалисти.", "date": "2018.06.06", "title": "8000 петокласници на пробни изпити по история и география"}
{"url": "https://offnews.bg/obshtestvo/sv-visarion-gonel-besove-minaval-prez-reki-kato-po-susha-681943.html", "text": "Църквата почита днес свети Висарион Чудотворец.Висарион бил родом от Египет. Той от детска възраст всецяло се посветил в служение на Бога. През целия си живот светията не придобил нищо земно и материално. Бог го удостоил да стане велик чудотворец и той вършил разни чудеса, изгонвал бесове и лекувал болни. Висарион превърнал морска вода в питейна, измолвал дъжд по време на суша и преминавал през реки, все едно стъпва по земя. В аскетически и духовен живот св. Висарион достигнал високо духовно съвършенство и починал в дълбока старост в края на V век.", "date": "2018.06.06", "title": "Св. Висарион гонел бесове, минавал през реки като по суша"}
{"url": "https://offnews.bg/obshtestvo/poredna-portcia-buri-za-sledobedna-zakuska-i-dnes-682014.html", "text": "Денят започва със слънце, после идва ред на гръмотевичните бури. Интензивни, но краткотрайни валежи ще има повече в югозападната част от страната. Максималните температури ще са между 28 и 33 градуса. Край морето термометрите няма да се качат над 28 градуса, а сред вълните от 1-2 бала над 23 градуса. Дъждове се очакват след обяд. Така ще е и в планините, ще гърми и вали през втората половина на деня. Максимална температура на височина 1200 метра около 20 градуса, на 2000 метра - около 13 градуса. От утре се очаква слабо понижение на температурите, а в петък - ден без следобеден дъжд, в който южен вятър ще вдига отново градусите чак до 35 на места. ", "date": "2018.06.06", "title": "Поредна порция бури за следобедна закуска и днес"}
{"url": "https://offnews.bg/112/strelba-v-botevgrad-tazi-nosht-ubit-e-izbiagaliat-zatvornik-vladimir-682067.html", "text": "Мъж е убит в центъра на Ботевград тази нощ, друг е ранен и откаран в Пирогов. Застреляният е избягалият затворник Владимир Пелов, съобщи БНТ. Раненият е 39-годишният Марио Панчев, с прякор Големия, който е с две огнестрелни рани в корема, съобщи Нова тв. Той е бил откаран до София с личен автомобил на свои приятели, съобщи директорът на Главна дирекция “Национална полиция” Христо Терзийски. Той не потвърди дали убитият е Пелов, тъй като в тялото не са бил открити лични документи. Застреляният мъж е бил облечен с дънки и връхна дреха с качулка. Идентификацията на Пелов се извършва по пръстови отпечатъци, тъй като брат му е отказал да го разпознае. Състоянието на ранения Марио Панчев е изключително тежко. Той е бил опериран в \"Пирогов\". Има вътрешни разкъсвания, съобщиха от болницата. Владимир Пелов избяга заедно със съучастника си Радослав Колев през централния вход на Софийския затвор, след като стреля с пистолет по охраната. На 2 юни в района на Ботевград бе проведена полицейска акция за издирване на Пелов, но той не бе открит. ", "date": "2018.06.06", "title": "Стрелба в Ботевград тази нощ, убит е избягалият затворник Владимир Пелов"}
{"url": "https://offnews.bg/obshtestvo/bez-voda-na-10-mesta-v-stolitcata-na-mnogo-ot-tiah-po-12-chasa-682011.html", "text": "„Софийска вода” временно ще прекъсне водоснабдяването в части на столицата, съобщиха от дружеството. Във връзка с провеждане на тест за проверка на налягането в кв. „Ботунец“ се налага спиране на водоподаването от 00:00 до 06:00 часа на ул. \"Балкан\", ул. \"Васил Левски\", ул. \"Витиня\", ул. \"Извор\", ул. \"Искър\", ул. \"Шопска\", ул. \"Гилица\". Пресвързване на уличен водопровод в кв. „Орландовци“ налага спиране на водоподаването от 09:00 до 21:00 часа на с. Мрамор, с. Житен, с. Волуяк, с. Доброславци - ул. „Царско село“ и Бивш стопански двор. Реконструкция на уличен водопровод на ул. „Струма“ в Иваняне налага спиране на водоподаването от 09:00 до 21:00 часа на ул. „Еделвайс“ от ул. „Тимок“ до ул. „Хемус“, ул. „Родопи“ от ул. „Чайка“ до ул. „Китен“ и ул. „Струма“. Подмяна на редуктор за налягане на във в.з. Киноцентъра налага спиране на водоподаването от 09:30 до 21:30 часа на в.з. Киноцентъра, в.з. Киноцентъра III част, кв. „Бояна“ - ул. „Кумата“ от ул.„Севастократор Калоян“ до ул. „Боянска“ и карето между ул. „Кумата“, ул. „Лескова гора“, ул. „Асен Георгиев“, ул. „Брезите“ и ул. „Севастократор Калоян“, както и ул. „Севастократор Калоян“ от ул. „Ралевица“ до ул. „Кумата“. Заради реконструкция на уличен водопровод на ул. „Могилата“ в кв. „Витоша“ се налага спиране на водоподаването от 09:30 до 21:30 часа на ул. „Могилата“, ул. „Марин Тодоров“, ул. „Димитър Яблански“, ул. „Ради Радев“.Пресвързване довеждащ водопровод, захранващ резервоар „Мърчаево“, се налага спиране на водоподаването от 10:00 до 22:00 часа на с. Мърчаево.Монтаж на спирателни кранове в кв. „Драгалевци“ налага спиране на водоподаването от 10:00 до 20:00 часа на ул. „Маестро Атанасов“, ул. „Елена Снежина“, ул. „Вера Недкова“, ул. „Наум“, ул. „Свети Горазд“, ул. „Ябълкова градина“, ул. „Панайот Пипков“, ул. „Наум“ и ул. „Маестро Атанасов“. Изграждане на сградно водопроводно отклонение в местност „Гърдова глава“ налага спиране на водоподаването от 10:00 до 18:00 часа на ул. „Камчатка“.Поради подмяна на сградно водопроводно отклонение в с. Яна се налага спиране на водоподаването от 10:00 до 17:00 часа на ул. \"Васил Левски\", бул. \"Ботевградско шосе\", ул. \"Заводска\", ул. „Старо Буховско шосе“, ул. „Буховско шосе\", ул. \"Миньорска\".Без вода заради монтаж на спирателен кран на ул. 196 във в.з. Малинова долина се налага спиране на водоподаването от 10:00 до 16:00 часа на ул. 192, ул. 193, ул. 194, ул. 196, ул. 201, ул. 202 и ул. 203.", "date": "2018.06.06", "title": "Без вода на 10 места в столицата, на много от тях по 12 часа"}
{"url": "https://offnews.bg/na-tozi-den/6-iuni-zapochva-desantat-v-normandia-682061.html", "text": "На тази дата през 1944 гзапочва Десантът в Нормандия. 155 000 войници на Съюзниците дебаркират по бреговете на Нормандия (Франция), бързо преодоляват Атлантическия вал и навлизат във вътрешността на страната.Десантът е резултат от дълга подготовка и операции по дезинформация на противника. Началото му е дадено на 6 юни 1944 година. Извършен е на брега на Северна Франция, областта Нормандия, с което се дава начало на Битката за Нормандия, част от операция Овърлорд, която открива втори фронт срещу Нацистка Германия в Европа.В десантната операция участват около 7000 кораба и десантни съда и близо 11 000 самолета.Най-голямата морска десантна операция по време на Втората световна война е осъществена успешно благодарение на огромното превъзходство по море и въздух, осигурено с ресурсите на САЩ.Успехът ѝ спомага за откриването на втори фронт. В този ден американските войски губят 6603 бойци, в това число 1465 убити, англичаните и канадците - около 4000 човека убити, ранени и безследно изчезнали.", "date": "2018.06.06", "title": "6 юни - Започва Десантът в Нормандия"}
{"url": "https://offnews.bg/obshtestvo/majka-varnala-se-ot-norvegia-pitaha-detcata-dali-tati-pie-bira-682073.html", "text": "Никога не бих се върнала в Норвегия, не бих подложила отново децата си на този стрес, който изживяха и те, и ние. Това заяви Стелияна Станкова по бТВ, която напуснала Норвегия след проверки от службата за закрила на детето в страната. Тя заминала през 2012 г., след което взела цялото семейство със себе си. „След като дойдоха децата, мина около година, преди да започнат проблемите и проверките”, каза Станкова. „Първо се започна със сигнал в училище – имаше разговор с тях, без ние да знаем и без наше позволение. Било им е казано, че не трябва да споделят с родителите си”, разказа Стелияна. „При първия сигнал директно ни извикаха и ни казаха: „Вие не сте добри родители”. Ние попитахме защо и какъв е проблемът. Те отговориха, че са получили сигнал от училището, че голямата ми дъщеря дава бял хляб на малкия син, като му маже филия с шоколад, когато иска. Там децата не си купуват храна, а си носят всеки ден”, допълни майката. „Аз попитах какъв е проблемът с белия хляб. „Вие какво искате, на 18 г. да са диабетици или да са с наднормено тегло?”, каза психоложката при разговора”, каза още Стелияна.„Малкият ми син беше претърпял инцидент в училище. Аз не съм видяла, той не ми е казал. Имал е синина и те казват: „Вие сте го ударили”. Трябваше да викаме него, да се оправдаваме и той да обяснява откъде му е синината – че негов съученик го е ударил”, подчерта майката.По думите ѝ децата са питани как живеят у дома, биват ли тормозени, има ли някакъв проблем, употребяваме ли цигари и алкохол в къщата. „Децата казват: „Да, тати пие бира”. Започва се едно разследване в магазина – какво количество бира се купува. В работата питат дали някой е ходил пиян и дали е имал някакво неадекватно отношение”, каза още Стелияна Станкова.От около десетина години норвежкото общество реагира срещу този проблем, каза преводачът Анюта Качева. По думите ѝ най-голямото обвинение срещу службата за закрила на детето в Норвегия е, че де факто работи пряко с полицията и върху нея не се упражнява никакъв контрол. ", "date": "2018.06.06", "title": "Майка, върнала се от Норвегия: Питаха децата дали тати пие бира"}
{"url": "https://offnews.bg/politika/bsp-poiska-izslushvane-na-vatreshnia-ministar-zaradi-strelbata-v-botev-682078.html", "text": "БСП поискаха вътрешният министър Валентин Радев да отиде в парламента, за да бъде изслушан във връзка със стрелбата в Ботевград, където беше убит избягалият затворник Владимир Пелов.\"Беззаконието в държавата взе връх. Станахме свидетели на поредната саморазправа в резултат на бездействието на МВР. Разстрел, след разстрел, а накрая полицията мълчи\", коментира депутатът от БСП Иван Иванов.В началото на април Владимир Пелов избяга заедно със съучастника си Радослав Колев през централния вход на Софийския затвор, след като стреля с пистолет по охраната. На 2 юни в района на Ботевград бе проведена полицейска акция за издирване на Пелов, но той не бе открит.", "date": "2018.06.06", "title": "БСП поиска изслушване на вътрешния министър заради стрелбата в Ботевград"}
{"url": "https://offnews.bg/tenis/dzhokovich-se-kolebae-za-uimbaldan-682085.html", "text": "Бившият номер 1 в света Новак Джокович сподели, че все още участието му на Уимбълдън е под въпрос. Вчера непоставеният Марко Чекинато изненадващо елиминира сърбина с 6:3, 7:6, 1:6, 7:6 в 1/4-финалите на турнира от Големия шлем \"Ролан Гарос\".Така той стана най-нискокласираният тенисист в тази фаза от 1999 година. След мача Ноле обяви, че не е сигурен какво ще прави оттук нататък и дали изобщо ще участва в турнирите на трева. Джокович се оплака и от травма в днешната си битка с италианския тенисист.\"В момента не искам да говоря за тенис. Не знам, не знам дали ще играя на трева. Не знам какво ще правя. Тъкмо излизам от корта.Извинявайте, но не мога да ви отговоря\", каза Джокович на пресконференцията си. Уимбълдън започва на 2 юли. Новак е печелил надпреварата през 2011, 2014 и 2015 година. Той обаче загуби в четвъртфиналите в последните два сезона.", "date": "2018.06.06", "title": "Джокович се колебае за Уимбълдън"}
{"url": "https://offnews.bg/politika/protest-pred-parlamenta-sreshtu-restarta-na-aetc-belene-682068.html", "text": "Протест срещу рестартирането на проекта АЕЦ \"Белене\" свиква Демократична България тази сутрин в 8,30 часа пред парламента. Очаква се депутатите да обсъждат отмяна на мораториума за строеж на втора ядрена централа в България. \"Управляващите обясниха, че реализирането на проекта е възможно включително и с междудържавен заем от Русия. Това е в пълно противоречие с направените многократно досега заявления, че държавата няма да дава допълнителни пари за \"Белене\", пишат организаторите във \"Фейсбук\". Те призовават \"Да излезем и да попречим на коалицията \"кражба\" между ГЕРБ и БСП, и енергийната мафия да налее нови милиарди в гьола \"Белене\". Не на енергийната колонизация от Русия. Няма да се извиняваме на Путин, както направи Борисов. Не искаме родината ни да бъде водена на Изток. Искаме Европа и енергиен суверенитет\". ГЕРБ и БСП са внесли две проекторешения в Народнтото събрание. ", "date": "2018.06.06", "title": "Протест пред парламента срещу рестарта на АЕЦ Белене"}
{"url": "https://offnews.bg/politika/naprezhenie-v-parlamenta-karaiancheva-otne-dumata-na-karadaja-dps-vi-682079.html", "text": "Депутати от ДПС викат \"оставка\" в пленарната зала по време на днешното заседание на Народното събрание. До това се стигна, след като председателят на Народното събрание Цвета Караянчева първо отне, а после върна думата на лидера на ДПС Мустафа Карадайъ.Карадайъ излезе на трибуната, за да прочете декларация срещу решението на общинския съвет в Стара Загора смени турските имена на над 800 местности в региона, което беше гласувано от всички съветници, без тези на ДПС. Той обаче просрочи времето си и председателят на парламента му отне думата, а депутатите от ДПС започнаха да викат \"оставка\". Това накара Караянчева да размисли и да върне думата на Карадайъ. След края на декларацията Караянчева подчерта, че всички парламентарни групи надвишават 10-те минути, които са лимит за декларациите. \"Ще помоля председателите на парламентарните групи, когато съставят декларации, да се вместват в 10-те минути\", каза Караянчева.В декларацията си Карадайъ обяви, че решението на общинския съвет в Стара Загора е тест за българската демокрация и толерантност с тревожен резултат и това ще е само началото - и други общински съвети щели да решат да сменят турски имена на местности, а това ще внесе напрежение.\"Обединението анти-..., довело до смяната на наименованието \"Ахмед баир\" на \"Антонов рид\", \"Мехмедова кория\" на \"Манолова гора\", \"Махмуд гьол\" на \"Мишов яз\", „Мустафова кория“ на „Мустакова горичка“... Защото Ахмед, Мехмед, Мустафа не са звучни както Антон и Манол, мустак, какъвто подтекст имат думите на един от общинските съветници от ГЕРБ, цитиран от медии\", заяви Карадайъ.Председателят на ДПС обяви, че тези действия \"будят асоциации с друг един процес от недалечното минало\", визирайку възродителния процес.\"ГЕРБ не само се провали в твърдението си, че ще опитоми националистите, ГЕРБ направи национализма основна държавна политика. Загърбвайки демократичните принципи и европейските ценности. Забравяйки отговорността си пред бъдещето. Този акт в Стара Загора показва истинската същност на политиката на ГЕРБ\", каза още той Карадайъ.След края на декларацията всички депутати от ДПС станаха на крака и аплодираха Карадайъ, а председателят на парламента помоли всички в залата да се успокоят. ", "date": "2018.06.06", "title": "Напрежение в парламента: Караянчева отне думата на Карадайъ, ДПС викаха 'оставка'"}
{"url": "https://offnews.bg/112/na-kutia-bonboni-balgarski-i-gratcki-politcai-reshiha-da-patrulirat-s-682096.html", "text": "Съвместни екипи с български и гръцки полицаи ще патрулират на територията на гръцкия град Ксанти. Вчера в Златоград е проведена работна среща между директора на ОДМВР-Смолян ст. комисар Николай Димов и полицейския директор на полицейска дирекция Ксанти Йоанис Караманлис. На нея са присъствали директорът на РДГП – Смолян комисар Стоян Мандажиев, началникът на ГПУ – Златоград гл.инспектор Венимил Жухов и началникът на РУ - Златоград главен инспектор Дичо Беширов.Целта на срещата бе обсъждане на възможността за предприемане на допълнителни мерки с цел гарантиране на сигурността на българските граждани при пътуванията им до съседна Гърция през летния сезон. Те отбелязаха постигнатите резултати от досега реализираните стъпки на взаимодействие и полезността от действията на смесените екипи на територията на Ксанти през миналата година. Участниците потвърдиха готовност тази полезна практика да продължи и през този летен сезон такива патрули да продължат работа на територията на полицейската дирекция в Ксанти. Бе припомнено, че смесени полицейски екипи са излъчени и на територията на полицейска дирекция Кавала, се посочва в съобщение на МВР.В хода на срещата бяха обсъдени и въпроси, свързани с мигрантския натиск на територията на Гърция, както и възможности за сътрудничество в тази област.", "date": "2018.06.06", "title": "На кутия бонбони: Български и гръцки полицаи решиха да патрулират съвместно в Ксанти"}
{"url": "https://offnews.bg/politika/margarita-popova-otreche-che-se-podgotvia-za-nova-politicheska-karier-682090.html", "text": "Вицепрезидентът в мандата 2012-2017 г. и настоящ  (БСК) Маргарита Попова отрече, че се подготвя за връщане в политиката. Във вторник на пресконференция на организацията \"Борд за България\", в която членуват предимно интелектуалци, тя анонсира своите очаквания от бъдещия Европарламент. \"Борд за България“ е в етап на подготовка за участие на следващите европейски парламентарни избори, които ще се проведат през май месец 2019 г.\", заяви Попова, цитирана от Епицентър.бг. Според изданието тя щяла да се кандидатира за следващите избори за Европейски парламент.„В нашите цели и програма аз много бих искала да видя какво правим. Кои са нещата, които ще свършим до май месец следващата година. Какво очакваме от новия Европейски парламент, как ще оценим работата му до днес, какво очакваме от избора на нова Европейска комисия, какво очакваме и какви бъдещи европейски лидери искаме да видим“, заявява Попова. Пред OFFNews тя отрече да има политически амбиции и че \"Борд за България\" няма да прерасне в политически проект. Тя коментира:Попова обясни, че не членува в организацията и е поканена от \"Борд за България\" за вчерашната пресконференция, защото е работила преди това по \"патриотични и национални теми\". Тя поясни, че е присъствала на пресконференцията в свое лично качество и че възгледите ѝ се споделят от колегите ѝ в Българската стопанска камара. \"Хората са европейци, който прави бизнес е дясно ориентиран човек\", каза тя и допълни:", "date": "2018.06.06", "title": "Маргарита Попова отрече, че се подготвя за нова политическа кариера"}
{"url": "https://offnews.bg/offtopic/vestnik-san-reshi-spora-za-imeto-prisaedini-makedonia-kam-balgaria-682088.html", "text": "С тази карта многотиражният британски таблоид \"Сън\" илюстрира статията си за превърналата се в световна новина сага с бягството на кравата Пенка в съседна Сърбия.На нея точно е указан маршрутът, по който е минало добичето, над което е надвиснала смъртна заплаха. Само дето територията на Македония е присъединена към тази на България.За радост на националистично настроените у нас, така страната ни се е разпростряла отново до Охридското езеро и граничи с Албания и държава, която според графиците на изданието на мъгливия Албион се нарича Кососво.Грешката на \"Сън\" идва в момент, в който властите в Скопие и Атина продължават да водят интензивни преговори за името на югозападната ни съседка. Въпреки че не липсват куп екзотични варианти за име, те остават неприемливи за политиците и гражданите на двете държави, което на практика блокира приемането на Македония в НАТО и стартирането на евроинтеграционните процеси в страната.", "date": "2018.06.06", "title": "Вестник 'Сън' реши спора за името: Присъедини Македония към България"}
{"url": "https://offnews.bg/obshtestvo/fandakova-gleda-instalatcia-za-izgariane-na-otpadatci-vav-varshava-682108.html", "text": "Кметът на София Йорданка Фандъкова посети инсталацията за изгаряне на отпадъци в полската столица Варшава. Варшава разширява инсталацията си за изгаряне на смесените битови отпадъци на града, като кандидатства за финансиране по европейските програми. Действащата инсталация е с капацитет 60 хил. т./г., а с новата се планира капацитетът да достигне 305 хил. т./г. По време на работно посещение във Варшава кметът на София Йорданка Фандъкова посети инсталацията за изгаряне на отпадъци в полската столица и се запозна с изготвения проект за разширение.Варшава, както и София, кандидатства за съфинансиране от Европейската комисия. Проектът за разширение на инсталацията за изгаряне на отпадъци на Варшава е с прогнозна стойност 1 млрд. злоти или 500 млн. лв.„Действащата инсталация работи от 2000 г., като трябваше да отговорим на недоверието на част от хората свързани с работата и чистотата на въздуха. Сега данните показват, че няма проблеми с чистотата на въздуха, дори може да се каже, че въздухът е доста по-чист сега, от преди. Жителите на Краков, Познан, Бидгошч, където също вече действат инсталации за изгаряне, се убедиха, че няма никакъв проблем“, заяви директорът на общинската компания за управление на отпадъците Пьотр Лешчжински. Инсталацията произвежда топло и електроенергия и работи със суха система за третиране на димните газове. На територията на Варшава работят още няколко съоръжения за управление на отпадъците, като те също са изградили и завод за механично-биологично третиране на отпадъците, какъвто от 2015 г. работи и в София. Компанията, която отговаря за третиране на отпадъците във Варшава, е 100% общинска собственост, какъвто е и моделът, който следва в София. В Полша работят около 120 инсталации за механично-биологично третиране на отпадъците. В инсталацията на Варшава се изгарят смесените битови отпадъци, които преди това са преминали през процес на сепариране.", "date": "2018.06.06", "title": "Фандъкова гледа инсталация за изгаряне на отпадъци във Варшава"}
{"url": "https://offnews.bg/kultura/seksat-i-gradat-stana-na-20-godini-682107.html", "text": "Днес Кари, Саманта, Миранда и Шарлот стават на 20 години. Това е датата, на която преди две десетилетия стартира емблематичната поредица за четирите приятелки, чиито емоционални перипетии очароват милиони зрители по света. Базиран на едноименния роман на Кандис Буше, „Сексът и градът“ е една от най-успешните продукции на HBO, създадена по идея на режисьора Дарън Стар. Сериалът проследява в 6 сезона и 94 епизода (от 1998-ма до 2004-та година) живота на приятелките, които въпреки различията си и постоянно променящите се обстоятелства, остават неразделни и стават пример за силата на женското доверие, съпричастност и емоцинална интелигентност.Всички епизоди от шесте сезона на „Сексът и градът“ са достъпни на едно място в онлайн стрийминг платформата . Припомнете си приключенията и трепетите на Сара Джесика Паркър (като Кари Брадшоу), Ким Катрал (като Саманта Джоунс), Кристин Дейвис (Шарлът Йорк) и Синтия Никсън (Миранда Хобс), а ние ще ви споделим точно 20 малко познати факта за шоуто:", "date": "2018.06.06", "title": "'Сексът и градът' стана на 20 години"}
{"url": "https://offnews.bg/obshtestvo/oshtetenite-ot-kvestori-sedmoklasnitci-ostavat-s-po-malko-tochki-na-iz-682110.html", "text": "Ощетените от две квесторки 12 седмокласници от 148-мо училище в София не са били обезщетени при оценяването им. Те са получили по-малко точки на втория модул по математика, въпреки че не са развили подробно решенията на задачите не от незнание, а защото са им били отказани листове за белова., от чиито резултати зависи класирането в гимназиите с прием след VII клас. След това . За съжаление, към момента това обещание се оказва неизпълнено.Резултатите излязоха вчера, моята внучка е получила общо 12.25 точки на втория модул при максимални 35. Това означава, че на решени задачи е получила по 0.5 точки, сподели Александра Георгиева, която разказа пред OFFNews за проблема.При подробно извеждане на решението се дават до 4 точки и половина, но ако то липсва, а се напише само верният отговор, се полага половин точка. Учениците в стаята не са описали подробно решенията, нямат и чертежи, защото двете квесторки са отказали да им дадат листове за белова. Казали им да пишат върху листовете с напечатаните задачи и ги посъветвали да не чертаят.OFFNews настоя за отговор на въпроса как децата ще бъдат обезщетени. Днес се обърнахме към зам.-министъра на образованието Таня Михайлова, която изненадващо отрече да има проблем.\"Първо, не можем да говорим за ощетяване - каза тя. - Ще се оцени всяка стъпка от решенията.\"Уви, стъпките към крайното решение липсват, защото децата не са имали листове, върху които да пишат. Този очевиден проблем явно остава скрит за отговорните в министерството.", "date": "2018.06.06", "title": "Ощетените от квестори седмокласници остават с по-малко точки на изпита за гимназиите"}
{"url": "https://offnews.bg/futbol/hero-napusna-ludogoretc-paulo-autori-e-noviat-trenior-na-zelenite-682093.html", "text": "Димитър Димитров-Херо вече не е треньор на Лудогорец, обяви изпълнителният директор на \"зелените\" Ангел Петричев. Разградчани ще бъдат водени от Пауло Аутори, който е назначен за главен мениджър на тима.Петричев разясни, че ръководството е пожелало Херо да остане треньор, но специалистът е предпочел да напусне, тъй като основните решения ще се взимат от новодошлия бразилец.Димитров напуска Разград, а ръководството му е благодарно за свършената работа. Херо пое тима в началото на миналия сезон, заменяйки Георги Дерменджиев, и го направи шампион.Специслистът класира Лудогорец в груповата фаза на Лига Европа, където завърши на второ място и игра на 1/16-финал, губейки от Милан. Заедно с Димитров си тръгват и неговите помощници Георги Чиликов и Петър Колев.Пауло Аутори е роден на 25 август 1956 година. В богатата си визитка има две купи \"Либертадорес\", а веднъж е печелил и Световното клубно първенство. Това се случва през 2005 г., когато воденият от него Сао Пауло побеждава на финала Ливърлул с 1:0.Петричев обясни гледната точка на разградчани относно раздялата с Херо и назначението на Аутори.\"Лудогорец следва своята стратегия да надгражда. Поставяме си все по-високи цели. На много от вас ви се видя доста смело, когато казахме, че целта ни е да излезем от групите на ШЛ, но го постигнахме. Нашата цел е да се мерим с отборите над средното европейско ниво. Защо да не бъде постигнато това с отбор от България?Когато подписвахме договора, нашето желание беше Аутори да стане главен мениджър, силният човек, който отговоря по всички спортно-технически въпроси на първия отбор. Искахме да въведем една нова концепция.Искам да благодаря на Димитър Димитров за хубавите моменти. Не се съмнявам, че той ще поеме нов отбор, защото конвертируеми треньори като него не остават без работа\", каза Петричев.Тимът от Разград от днес има и договор с букмейкърската кампания - Efbet, който ще грее на фланелките на \"орлите\" през следващите три години.", "date": "2018.06.06", "title": "Херо напусна Лудогорец, Пауло Аутори e новият треньор на 'зелените'"}
{"url": "https://offnews.bg/futbol/iusejn-bolt-debiutira-kato-futbolist-v-norvegia-video-682115.html", "text": "Световният рекордьор в спринта на 100 и на 200 метра Юсейн Болт до скоро искаше да стане футболист, но вече може да зачеркне и тази мечта от списъка си.Ямаецът направи официален дебют за норвежкия Стрьомсгодсет в контрола срещу младежкия национален отбор на страната. Той влезе в игра в 71-ата минута, когато отборът му губеше с 0:1.Болт носеше и фланелка с емблематичен номер - 9.58. За толкова секунди само той до момента може да премине разстоянието от 100 метра. Рекордът бе поставен на световното първенство в Берлин през 2009 година.За жалост бившият спринтьор не успя да отбележи гол и неговият отбор загуби. Той обаче ще продължи пробите в норвежкия тим, който му даде шанс за старт на нова кариера.В неделя (10 юни) Болт ще играе на любимия му стадион \"Олд Трафорд\" в благотворителен мач и ще бъде капитан на Световния отбор.", "date": "2018.06.06", "title": "Юсейн Болт дебютира като футболист в Норвегия (видео)"}
{"url": "https://offnews.bg/dw/borbata-s-plastmasovite-otpadatci-na-kakvo-se-dalzhi-uspehat-na-balga-682112.html", "text": "Когато преди 13-14 години в София се появиха първите цветни контейнери, вкъщи започнахме старателно да сортираме боклука. Но в квартала (а и в целия град) семействата като нас бяха очевидно малцинство. Повечето хора хвърляха каквото където им падне, така че между съдържанието на контейнерите за разделно събиране и това на останалите нямаше никаква разлика. Освен това някой непрекъснато чупеше или палеше тези контейнери. Така броят им започна да намалява, а преди 5-6 години напълно изчезнаха. През 2014 системата беше рестартирана и лека-полека, макар и трудно, навиците на все повече хора започнаха да се променят.НедовериетоДа се пребориш с недоверието обаче не е никак лесно. Години наред непрекъснато ми се налагаше да споря с някои от най-близките ми приятели, които, също като много други софиянци, бяха убедени, че разделното събиране е имитация, понеже съдържанието на всички цветни контейнери накрая се изсипва в едни и същи камиони. И така доскоро, когато моя близка (вероятно най-недоверчивата) си загуби портмонето. Седмица по-късно любезно я поканиха да си го получи, заедно с документите и кредитните карти - намерили го работници на поточната линия в една от инсталациите за сепариране на отпадъци. Знаеше се и от кой точно район на града е пристигнало. Така споровете приключиха - в моя полза. Оказа се, че камионите работят по строг график и под постоянен контрол. И че събраното от тях не отива на сметището, а попада във вече изградена и работеща система.Разбира се, картината в страната е пъстра и далеч от идеалното състояние. Поради липса на ясна методика (и на европейско ниво) данните са донякъде непълни и противоречиви. И все пак - засичането на различните официални и експертни източници очертава впечатляваща промяна.От 2006 до 2016 година рециклирането на пластмасови отпадъци в ЕС е нараснало със 79%, а само на опаковките от пластмаса - със 74%. В България темпът на растеж е още по-висок. През 2008-2009 например в София разделно се събират едва 4% от домакинските отпадъци, останалото отива на сметището. През 2017 година 84% от отпадъците в града се рециклират и оползотворяват, а само 16% се депонират. През 2013 година едва 6% от отчетените в страната отпадъци са предадени за рециклиране. Към момента в системи за разделно събиране са обхванати 6,4 милиона жители в 183 общини.Преди шест години се рециклират около 29% от пуснатите на пазара опаковки. Към момента този процент е близо 65. По експертни оценки, в България вече се рециклират близо 40% от всички пластмасови отпадъци, което е с около 10 на сто над средното ниво за ЕС. Само при пластмасовите опаковки рециклирането е 62-63% при средно 40% за ЕС.Естествено, обективността изисква да кажем, че като цяло делът на пластмасовите отпадъци в България, които не се рециклират или изгарят и стигат до депата, все още е по-висок от средния за ЕС, което се дължи основно на ниския дял на изгаряните отпадъци.ПричинитеОсновен фактор за този ръст са изградените през последните години организация и инфраструктура и огромните инвестиции (от европейските фондове и от частни български инвеститори). Най-голямата от тях е софийският завод, в който подлежащите на рециклиране материали се отделят и от смесените битови отпадъци. Освен това в страната бяха изградени около 60 сепариращи инсталации, а в момента се строят още близо 20. Над 130 са фирмите с лиценз за рециклиране на пластмаса, чийто общ капацитет нахвърля обема на събираните пластмасови отпадъци. Затова им се налага да внасят суровина от съседните страни.На официално ниво винаги се изтъква още една причина за добрите резултати: още през 2011 година България (сред първите страни в ЕС) ограничи използването на найлонови торбички чрез заплащане на продуктова такса. Твърди се, че благодарение на тази мярка близо половината българи вече не ползват такива торбички, а останалите са ограничили употребата им.Българската спецификаИма обаче още една, специфично българска причина, която не влиза в официалните отчети - приносът на хора с ниски доходи (предимно роми), които събират от контейнерите по улиците годните за рециклиране отпадъци и ги предават в пунктовете за вторични суровини срещу заплащане. Трудно е да се каже какъв точно е обемът на този „бизнес“. Според неправителствени организации, само в София (с население към 2 милиона) става дума за 4-5 хиляди души, които „отговарят“ за около 50% от отиващите за рециклиране отпадъци (около 100 хиляди тона) и така годишно спестяват на града разходи в размер на около 16 милиона лева. Вече се чуват експертни гласове, че нормативната рамка трябва да вземе предвид тези хора и да ги интегрира в системата. Предлага се работата им да бъде припозната като официална професия: \"събирач на отпадъци за рециклиране\".Така или иначе тези хора очевидно са съществена част от българския бизнес модел в рециклирането, създал се спонтанно като съчетание от икономическите условия, усилията на държавата и предприемаческата инициативност.Нещо подобно и също толкова изненадващо се случи преди години с „българския“ интернет, който излезе от допотопната и хаотична епоха на преплетените и висящи отвсякъде кабели и сега е сред най-бързите и най-лесно достъпните в света.ПерспективитеРазбира се, пред борбата срещу пластмасовите отпадъци има още много проблеми: промяна на финансовия модел (такса смет не върху данъчната оценка на имотите, а според количеството отпадъци); вместо анонимността на уличните контейнери - разделяне при източника и събиране от врата на врата; действени (а не неприложими като сега) санкции.Освен това обсъжданата в момента европейска стратегия за драстично намаляване на пластмасовите отпадъци, която трябва да преобрази проектирането, производството, използването и рециклирането на продуктите в ЕС, ще подложи цялата система на нови изпитания. Това обаче са и нови възможности за технологичен и икономически скок. Защо да не се използва събраната инерция и този скок да се случи и в България? Като при интернета.", "date": "2018.06.06", "title": "Борбата с пластмасовите отпадъци: На какво се дължи успехът на България?"}
{"url": "https://offnews.bg/politika/darzhavata-stimulira-chastnite-ohraniteli-da-paziat-sela-s-litcenz-za-682111.html", "text": "Лицензът за охрана на урбанизирани територии, който беше вкаран за първи път с новия Закон за частната охранителна дейност, ще струва едва 1000 лв. за година на територията на цялата страна.Това става ясно от приетите от правителството промени в Наредба №4, с които се събират в МВР. С промените в закона бяха въведени четири нови лиценза - сигнално-охранителна дейност, охрана на питейни и развлекателни заведения, охрана на урбанизирани територии и охрана на селскостопанско имущество. Така например, спорният лиценз за охрана на цели населени места, който стана причина главният прокурор и президентът , ще струва едва 1000 лв. и ще важи за територията на цялата страна.  Това на практика стимулира частните охранителни фирми да реализират капацитета си в охраната на населени места. Най-скъпи са лицензите за лична охрана на физически лица - на територията на отделна област - 1 600 лева, а на територията на цялата страна - 6 000 лв. Същата е цената и за лиценза за охрана на ценни пратки.Самоохраната на имущество ще струва 500 лв. за отделна област и 2000 за цялата страна. В мотивите към промените на тарифата е записано, че максималният размер на всички лицензи е 23 000 лв. - така се запазвало нивото от предходната регламентация на таксите, когато лицензите били с 5 вида по-малко. Това се правело, за да бъдат равнопоставените получилите вече лиценз с тези, които тепърва ще се лицензират.Въпреки новоприетите такси обаче в момента има правен вакуум, който спира процеса на лицензиране и прелицензиране, тъй като не са изготвени съответните наредби към закона.", "date": "2018.06.06", "title": "Държавата стимулира частните охранители да пазят села с лиценз за 1000 лв."}
{"url": "https://offnews.bg/ikonomika/mezhdunarodnite-razgovori-v-ramkite-na-es-shte-struvat-ne-poveche-ot-1-682137.html", "text": "След 12-часови преговори Европейската комисия, представлявана от българския комисар по цифровата икономика и общество Мария Габриел, Европейският парламент и Съветът, председателстван от България, постигнаха споразумение за нов Кодекс за електронните съобщения.Това е най-голямото и важно законодателно досие в обхвата на Цифровия единен пазар. Така Европейският съюз се подготвя за цифровото бъдеще и широка високоскоростна свързаност, които ще донесат мрежите от ново поколение 5G.Новите правила предвиждат международните разговори в рамките на ЕС да не струват повече от 19 цента на минута, като регулацията обхваща и текстовите съобщения.\"Постигнатото споразумение е ключово за изграждането на един истински функциониращ и в полза на всички цифров единен пазар. Новите правила проправят пътя за 500 милиарда инвестиции в мрежи с много голям капацитет, включително в отдалечени и селски райони, за по-добри обществени услуги и по-голяма защита на интересите на предприятията и хората. Договорените правила са от решаващо значение за постигането на целите за свързване в Европа и осигуряването на възможно най-добрата връзка с интернет на всички в ЕС, за да могат да участват пълноценно в цифровата икономика. Тази засилена свързаност ще допринесе за създаването на много нови малки и средни предприятия, ще стимулира предприемачеството и иновациите, ще се превърне във важен двигател на икономическия растеж\", коментира еврокомисарят Мария Габриел.Кодексът гарантира, че всички граждани имат достъп до комуникационни услуги като електронно правителство, онлайн банкиране или видео разговори. Тарифите за разговори ще бъдат по-прозрачни, а потребителите ще бъдат по-добре защитени, когато се абонират за пакетни услуги.Вече ще е много по-лесно да сменим своя оператор, запазвайки номера си, включително с правото на компенсации, ако процесът отнеме по-дълго време. Осигурява се по-добра защита на гражданите в извънредни ситуации, по-точно локализиране на местоположението на обаждащия се, разширяване на възможностите за текстови съобщения и видео обаждане при спешни случаи, по-добра защита срещу хакерство или злонамерен софтуер.След като бъдат изцяло приети от Европейския парламент и Съвета, държавите членки ще разполагат с две години за транспониране на Кодекса за електронните съобщения в националното законодателство.", "date": "2018.06.06", "title": "Международните разговори в рамките на ЕС ще струват не повече от 19 цента на минута"}
{"url": "https://offnews.bg/obshtestvo/s-p-global-ratings-povishi-kreditnia-rejting-na-sofia-682092.html", "text": "Международната рейтингова агенция S&P Global Ratings повиши перспективата за кредитния рейтинг на София от стабилна на положителна. Дългосрочният кредитен рейтинг на столицата е 'BBB- и е в групата на „инвестиционните рейтинги“. Това помага за привличане на по-евтин финансов ресурс за реализиране на капиталовата програма на столицата.Стандард енд Пуърс отчита добрата работа на общинската администрация за поддържане на финансова стабилност и високо ниво на собствени приходи на Столична община.Преди броени дни Стандард енд Пуърс повиши перспективата си за оценката на страната ни от стабилна на положителна, което позволи да се повиши и перспективата за рейтинга на Столична община.", "date": "2018.06.06", "title": "S&P Global Ratings повиши кредитния рейтинг на София"}
{"url": "https://offnews.bg/ikonomika/vnasianeto-na-osiguritelni-vnoski-za-nedostigasht-stazh-pri-pensionira-682109.html", "text": "Внасянето на осигурителни вноски за недостигащ стаж при пенсиониране ще се установява служебно, без да е необходимо представянето на съответните платежни документи от гражданите, съобщава правителствената служба с решенията от днешното заседание на Министерския съвет.Необходимите данни ще се вземат от информационната система на Националния осигурителен институт. По този начин се намалява административната тежест за гражданите и ще се предотвратят възможностите за злоупотреби.Предвидени са и разпоредби, с които се преустановява възможността банките да правят удръжки от недължими или неправилно преведени суми за пенсии за погасяване на задължения на пенсионерите към тях.С приетите промени разпоредбите на наредбата се привеждат в съответствие с измененията в Кодекса за социално осигуряване, които са в сила от 1 януари 2018 г.", "date": "2018.06.06", "title": "Внасянето на осигурителни вноски за недостигащ стаж при пенсиониране ще става по служебен път"}
