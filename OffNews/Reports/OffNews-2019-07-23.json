{"url": "https://offnews.bg/vitc-na-denia/vitc-na-denia-23-iuli-707829.html", "text": "След като мобилното приложение , доби такава популярност в мрежата - пернишки програмисти разработиха свое приложение. То показва как ще изглеждате, след като ви пребият.", "date": "2019.07.23", "title": "Виц на деня: 23 юли"}
{"url": "https://offnews.bg/ikonomika/zashto-niakoj-iska-da-provali-tol-sistemata-707825.html", "text": "След като българската държава взе решение за изграждане на модерна система за събиране на пътни такси и използването на приходите от нея за инвестиции в нова инфраструктура, АПИ обяви обществена поръчка за доставка на тол система. Инвестициите в инфраструктура са доказан метод, допринасящ за просперитета на държавата и нейните граждани. Ако изграждането на електронна система за събиране на пътни такси е „лесна задача“, както различни ИТ експерти многократно зявяват, то тогава никое далновидно правителство (в Европа и по света) няма да провежда тежки общественни поръчки и да отделя бюджетни средства, за да избере възможно най-добрия кандидат, който да изгради тол системата на съответната държава. В продължение на много години българската държава оценява и анализира, консултира се с други страни с вече изградени тол системи, за да се поучи от техния опит и добри практики. Резултатът беше обяваването на обществена поръчка, която за тези които имат опит в изграждането на тол системи беше с ясно дефинирано техническо задание. Шест компании подадоха оферти. След техническа оценка на офертите 4 от кандидатите бяха дисквалифицирани заради „несъответствия в техническите предложения и неотговаряне на минимално изискуемите параметри на системата“. От двете класирани компании, компанията, на която беше присъдена максималната възможна оценка на техническото решение и с най-ниска предложена цена беше обявена единодушно за победител. Това не е фалшива новина, а официална, публична информация, до която всеки гражданин има свободен достъп.Капш - компанията, която спечели търга, има над 125 години професионален опит в сферата на иновативните технологии, доставила е една от първите национални тол системи в Европа, изгради още 5 от националните тол системи в Европа и реализира над 30 тол проекта на 5 континента. Когато става дума за сигурността и справедливо таксуване на потребителите, опитът трябва да бъде от решаващо значение.През последните няколко месеца в медиите се появиха статии с неверни и откровено абсурдни твърдения, тиражирани от компания без никакъв опит в изграждането, доставката или оперирането на каквито и да било системи за таксуване на пътища. Като правило Капш не коментира фалшиви и непотвърдени твърдения, особено от фирми, които не са разбрали изискванията на тръжната документация, не са направили дори „предложение за реализация на електронно обслужване на клиенти по интернет“, които са дисквалифицирани и които или отказват или просто не могат да разберат изискванията на държавата към всеки, който желае да свърже своята система към тол системата на АПИ, за да стартира продажби на електронни винетки.Трябва да се разбере, че не е отговорност или задължение на никоя компания да оказва техническа помощ на трета страна особено, ако така наречените „местни специалисти“ по тол системи считат, че тяхното „решение“ ще подобри тол системата. Изграждането и оперирането на тол система е строго специализирана дейност. Процесът зависи не само от заложената технология, но и от правната рамка, ефективност и съвместна работа на възложителя и изпълнителя, и не на последно място значение има и опита на екипа.Идва моментът, в който всеки индивид и всяка компания трябва да се бори за истината и не може да приеме абсолютно неверни твърдения и абсурдни конспирации, както и неверни числа или очевидни измислици. Твърдения, като това че тол системата не е собственост на държавата или че някой се опитва да открадне тол системата и дори и пътищата на България. Тези твърдения са толкова абсурдни, че и дете може да се усъмни в тях. За това се питаме какво стои зад тези фалшиви новини? Каква е целта на тези атаки?Каква стратегия стои зад тези абсурдни обвинения? Може би целят да се създаде недоверие между доставчика на тол системата, властите, медиите и гражданите, в опит да се провали тол системата? Надявайки се тайно, че ще има нов търг? Или пък да се притисне ръководството на държавата за гарантиране на други сделки и отстъпки?Истината е, че на 16 август България ще има работеща тол система, така както е предвидено в договора и според клаузите, изискванията и крайните срокове в споразумението подписано с АПИ.Истината е, че системата принадлежи на Българската държава и ще спомогне в бъдеще за просперитета на нацията. Защо някой изобщо би искал да провали тол системата?Б. ред. - Текстът е позиция на компанията \"Капш\", която изгражда тол системата у нас.", "date": "2019.07.23", "title": "Защо някой иска да провали тол системата?"}
{"url": "https://offnews.bg/temida/12-000-lv-globa-za-shveda-kojto-izrita-kamerierka-na-slanchaka-707836.html", "text": "Ралф Сундберг, който си позволи да изрита камериерка в хотел в Слънчев бряг през 2017 г., е осъден да ѝ заплати 12 000 лева обезщетение, предава \"Дарик\".Диана Петкова вече е получила отсъдената сума.През септември 2017 година Сундберг бе освободен от наказателна отговорност от Районния съд в Несебър, тъй като имал чисто съдебно минало.", "date": "2019.07.23", "title": "12 000 лв. глоба за шведа, който изрита камериерка на Слънчака"}
{"url": "https://offnews.bg/112/moldovetc-pochina-na-stolichnia-bul-maria-luiza-707834.html", "text": "Молдовски гражданин на 49 години е издъхнал днес в центъра на София, на булевард \"Мария Луиза\", предава БНТ.Пристигналата на мястото линейка само е могла да констатира смъртта му.Според непотвърдена информация, мъжът е бил турист, който е разглеждал столицата по време на почивката си.", "date": "2019.07.23", "title": "Молдовец почина на столичния бул. 'Мария Луиза'"}
{"url": "https://offnews.bg/izvan-terena/dalas-kaubojs-e-naj-skapiat-otbor-v-sveta-spored-forbes-707823.html", "text": "За четвърти пореден път американският отбор от Национална футболна лига Далас Каубойс е най-скъпият спортен отбор в света, оценен от сп. \"Forbes\" на 5 милиарда долара.На второ място е бейзболният Ню Йорк Янкис, чиято цена е 4,6 милиарда долара.Притежавани от бизнесмена Джери Джоунс, Далас Каубойс създава два пъти повече приходи от спонсорство и от стадиона си AT&T, отколкото всеки друг отбор. Тимът от НФЛ тази година се бори с конкуренцията на отбори от света на бейзбола, баскетбола и европейския футбол.Третата позиция държи Реал Мадрид като най-скъпият футболен отбор в света. \"Белия балет\" изпита някои трудности миналия сезон, завършвайки на трето място в испанската Ла Лига, но това няма голямо влияние върху финансовата мощ на мадридчани, като стойността на клуба се увеличава с 4% до 4.2 млрд. долара.Конкурентът на Реал - Барселона се класира веднага след това, като каталунският клуб е на стойност 4.02 млрд. долара след спечелването на испанската Национална лига.Петицата се запълва от Ню Йорк Никс от Националната баскетболна лига (НБА), а шестата позиция е за Манчестър Юнайтед с оценка от 3.81 млрд. долара.Седми е тимът на Ню Ингланд Пейтриътс (американски футбол) с 3.8 млрд. долара. Отбори от НБА си разделят осмата и деветата позиция - Лос Анджелис Лейкърс с 3.7 млрд. долара и Голдън Стейт Уориърс с 3,5.Топ 10 оформя още един тим от американския футбол - Ню Йорк Джайънтс, с оценка от 3.3 млрд. долара. Оказва се, че според оценките на \"Forbes\" най-мощната спортна лига е НФЛ, на която се падат повече от половината от сегашните 50 най-големи тима.В списъка има седем отбора от Мейджър Лийг Бейзбол (МБЛ), НБА има девет, от които осем са от европейските баскетболни клубове.Главният редактор на \"Forbes Media\" Курт Баденхаузен казва, че цената на тимовете в големите спортни лиги расте благодарение на големите телевизионни сделки, както местни, така и национални. \"При по-бързи приходи от заплатите на играчите, франчайзът е по-печеливш от всякога\", добавя той.Интересното е, че всеки класиран отбор от НФЛ, НБА и МЛБ сега е на стойност най-малко 1 млрд. долара.От Би Би Си изтъкват и няколко футболни отбора:25. Манчестър Сити (футбол) 2.69 млрд. долара32. Челси (футбол) 2.58 млрд. долара42. Арсенал (футбол) 2.27 млрд. долара45. Ливърпул (футбол) 2.18 млрд. долара", "date": "2019.07.23", "title": "Далас Каубойс е най-скъпият отбор в света според Forbes"}
{"url": "https://offnews.bg/obshtestvo/bedstveno-polozhenie-v-ruse-zaradi-afrikanskata-chuma-707830.html", "text": "Заради плъзналата Африканска чума по свинете в област Русе е обявено бедствено положение, предават от \"Фокус\", цитирайки местната власт.В русенското село Николово бяха умъртвени преди дни 17 000 прасета от местна свинеферма като защитна мярка. Собствениците ще получат 2 милиона лева обезщетение, обещават от БАБХ. Скоро се очаква експерти от ЕК да дойдат на проверка в страната, за да преценят ситуацията с чумата. Според Брюксел, страната ни е предприела всички ограничителни мерки, както е предвидено в законодателството на Европейския съюз, предава БНТ.Вече в няколко области в страната са регистрирани случаи на изключително опасната Африканска чума сред свинете. Властите обещават, че всички собственици, чиито животни са били убити, ще получат обезщетение спрямо пазарните цени.Специалисти предупреждават, че вирусът тепърва ще се разпространява и страната ни трябва да вземе дори по-сурови мерки. Заради това свинското месо в близко време може да изчезне от магазините или да повиши цената си значително.\"Засега имаме покачване от началото на тази година, след април - май месец, с 30-35% са се покачили цените на свинското месо в света и в Европа. И най-вероятно, тази тенденция ще продължи, защото проблемът не е нито затихнал, нито елиминиран\", коментира Цветан Илиев, Асоциация на индустриалните свиневъди в България.", "date": "2019.07.23", "title": "Бедствено положение в Русе заради Африканската чума"}
{"url": "https://offnews.bg/zdrave/plachat-e-zdrave-707828.html", "text": "Да плачеш е полезно, сдържането на сълзите вреди. Много проучвания доказват положителния емоционален ефект на плача. Проведено неотдавна изследване сочи, че той е сигнал, че организмът има нужда да отдъхне.Списание Emotion публикува данни на изследователи от университета в Куинсланд (Австралия) и Тилбургския университет в Холандия, които изучавали влиянието на плача върху организма.В проекта участвали близо 200 жени. По време на експеримента им били показвани клипове с различни по вид емоции от тъжни до неутрални. Учените следили пулса, дишането, концентрацията на кортизол (хормон на стреса) в слюнката им.Жените, които сдържали сълзите си по време на тъжните видеосюжети, имали учестено дишане и пулс, а концентрацията на кортизол се повишавала. Независимо от външното спокойствие, организмът им бил подложен на стрес, който казвал влияние на сърдечно-съдовата система. При жените, които се разплаквали, показателите били в норма.По думите на учените при тези участнички сърцебиенето се снижавало, когато започвал плача и се активизирало впоследствие, но значително по-слабо, отколкото при сдържаните.Заключението на специалистите е, че сълзите подобряват контрола на организма над емоционалната възбуда. Това води до избягването на свързаните с нея последствия, които се отразяват негативно на функциите на вътрешните органи и системи.", "date": "2019.07.23", "title": "Плачът е здраве"}
{"url": "https://offnews.bg/temida/kirilov-kandidaturata-na-ivan-geshev-se-polzva-s-masova-shiroka-podk-707839.html", "text": "„Кандидатурата на Иван Гешев се ползва с масова, широка подкрепа. Към този момент няма да издигам кандидат за главен прокурор.“Това заяви правосъдният министър Данаил Кирилов пред бТВ във връзка с избора на нов главен прокурор, който да наследи Сотир Цацаров.Той изтъкна, че в исторически план досега правосъден министър не е номинирал главен прокурор и не желае да бъде първият. В исторически план министър на правосъдието никога не е номинирал главен прокурор, не смятам да бъда иноватор, каза той по бТВ.Според него предложението на Иван Гешев за бъдещ главен прокурор е „много знаково и положително“.", "date": "2019.07.23", "title": "Кирилов: Кандидатурата на Иван Гешев се ползва с масова, широка подкрепа"}
{"url": "https://offnews.bg/sviat/bivshiat-kitajski-premier-li-pan-kojto-prati-tankovete-na-tiananman-707826.html", "text": "Бившият китайски премиер Ли Пън, известен с това, че обяви военно положение по време на протестите на площад \"Тянанмън\" през 1989 г. и взе активно участие в потушаването им, е починал вчера на 90-годишна възраст, предават китайските държавни медии, цитирани от БТА.Той беше премиер на Китай от 1988 г. до 1998 г., а след това между 1998 г. и 2003 г. бе председател на Постоянния комитет на Общокитайското събрание на народните представители (ОСНП).Ли Пън не се слави с популярност в Китай. Въпреки това той е ръководил страната по време на излизането ѝ от изолацията в периода след събитията на \"Тянанмън\" и засилването на глобалното ѝ дипломатическо и икономическо влияние - нещо, което Пън приветствал в често открито националистическите си публични изказвания, припомня \"Асошиейтед прес\".Бившият китайски премиер е починал вчера вечерта вследствие на неуточнено заболяване, чието лечение се оказало неуспешно, съобщават от официалната китайска информационна агенция \"Синхуа\". Преди се е борил с рак на пикочния мехур.", "date": "2019.07.23", "title": "Бившият китайски премиер Ли Пън, който прати танковете на 'Тянанмън', почина на 90 г."}
{"url": "https://offnews.bg/futbol/levski-se-podsili-s-shvedski-napadatel-video-707843.html", "text": "Левски продължава с подсилването на състава за новия сезон, след като клубът от \"Герена\" подписа договор с ганайския футболист Насиру Мохамед.Срокът на контракта е за 3 години. Мохамед е роден на 6 юни 1994 година. Започва кариерата си в родния ФК Рейнбоу (Гана), а през 2012 година преминава в шведския Хакен.С него той става носител на Купата на Швеция през 2016 година. С екипа на Хакен е изиграл 203 мача, в които е отбелязал 42 гола. От началото на сезона Мохамед има 12 мача и 1 гол.Новото попълнение на Левски притежава шведски паспорт и няма да заема квота за чужденци. Той може да играе и по двете крила, а освен това и като нападател. ", "date": "2019.07.23", "title": "Левски се подсили с шведски нападател (видео)"}
{"url": "https://offnews.bg/dw/boris-dzhonsan-stava-premier-na-velikobritania-kakvo-znaem-za-minalot-707841.html", "text": "Той има турски предци, роден е в Ню Йорк в английско семейство, но прекарва голяма част от детството си в Брюксел заради работата на баща си. Борис Джонсън, най-космополитната личност сред британските политици, е и най-консервативната фигура в процеса по излизането на Великобритания от Европейския съюз. Той е и човекът, който наследи Тереза ​​Мей на премиерския пост.Александър Борис де Пфефел ДжонсънПълното му име е Александър Борис де Пфефел Джонсън, но той е известен просто като Борис. Негова запазена марка са непокорната му руса коса и обърканата му реторика. Злите езици отдавна говорят за ексцентричната му природа, включително страстта му към колоездене, измачканите костюми и легендарната неточност. Гласоподавателите му простиха политическите изцепки, както и слабостта му към красиви, умни жени. Лондонските таблоиди му лепнаха прякора \"Борис любовчията\" - заради извънбрачните му връзки. Въпреки това Борис Джонсън не бива да се подценява - в това се увери през тази година и Тереза Мей.След като завършва престижния колеж \"Итън\", Джонсън следва класически науки в Оксфорд. В продължение на десетилетия детството му е представяно в медиите като идилично. Но миналата година по-малката му сестра Рейчъл, известна журналистка и анти-Брекзит кандидатка за Европейския парламент разкри пред \"Сънди Таймс”, че майка им, художничката Шарлот Джонсън, страда от депресия и \"бързо развиващо се обсесивно-компулсивно разстройство\", заради което се е налагало да лежи дълго време в психиатрична клиника. Младият Борис и трите му братя и сестри са отгледани от бавачка, която се грижи за тях, докато баща им Стенли работи като служител в Европейската комисия в Брюксел.Журналистът Борис ДжонсънПреди да влезе в политиката, Джонсън работи като журналист, но и медийната му кариера е изпълнена с противоречия. Първото му назначение е в лондонския всекидневник \"Таймс\". Дните му там завършват драматично, след като се оказва, че Джонсън си е измислил цитат, който е приписал на преподавател по история от Оксфорд.Няколко години по-късно той става кореспондент на \"Дейли телеграф\" в Брюксел и бързо успява да изгради репутация на евроскептик сред колегите си - защитници на ЕС. В убийствена статия на \"New Statesman”, бившият чуждестранен редактор на \"Таймс\" Мартин Флетчър пише през 2017 година, че мисията на Джонсън е била да предизвика евроскептицизъм и \"да изобличава ЕС при всеки възможен случай\".Свирепата амбиция на Джонсън през годините, прекарани в Брюксел, води до разпадането на първия му брак. Дванадесет дни след развода си той се жени за Марина Уилър, която по това време очаква първото от четирите им деца. След завръщането си в Лондон, Борис Джонсън се издига до главен политически коментатор на вестник \"Телеграф\", започва да се появява редовно по телевизията, става редактор на консервативното издание \"The Spectator\" и е избран за депутат от консерваторите от избирателния район Хенли, окръг Оксфордшир. Афера с негова колежка води до отстраняването му от кабинета в сянка на торите, както и до първото от многото му изгонвания от семейното жилище.Политикът Борис ДжонсънКогато бъдещият британски премиер Дейвид Камерън, съученик на Джонсън от \"Итън\", е избран за лидер на торите през 2005 година, той категорично отказва да преназначи Джонсън в кабинета в сянка. Така изолиран от Камерън и с окончателно приключена журналистическа кариера, през 2008 Джонсън се хвърля в битката за кметското място в Лондон. Той успява да изтръгне от лейбъристите все по-левия Лондон с помощта на подкрепата от австралийския изборен стратег Линтън Кросби, който мъдро го съветва да не привлича вниманието. След изборната победа той е кмет по време на Лятната олимпиада през 2012 и успява да се затвърди в общественото съзнание. Вторият му мандат като кмет на Лондон подхранва политическите му амбиции. След като си осигурява влизането в парламента, Джонсън отправя поглед и към върховете на партията.Борис влага целия си политически авторитет и енергия в битката за Брекзит. Обикаляйки страната с червен автобус, той убеждава избирателите, че ще имат само ползи от развода с ЕС. Последвалата оставка на премиера Камерън му позволи да се доближи до Тереза ​​Май. В продължение на две години той бе министър на външните работи в нейния кабинет.\"Сърцето и душата на партията\"?Амбър Руд, бивша колежка на Джонсън в кабинета, заяви по негов адрес през 2016 година, че Джонсън може и да е \"сърцето и душата на партията, но не е човекът, с когото би искал да се прибереш у дома\". Какво ли би казала тя сега?Днес (23 юли 2019) Борис Джонсън бе избран за нов лидер на торите, а с това автоматично и за премиер - с гласовете на 92 000 членове от общо 160 000 тори, които имаха право на глас. За опонента му Джеръми Хънт са гласували 46 000 членове. Борис Джонсън обеща, че Великобритания ще напусне ЕС на 31 октомври - със или без сделка. ", "date": "2019.07.23", "title": "Борис Джонсън става премиер на Великобритания. Какво знаем за миналото му?"}
{"url": "https://offnews.bg/politika/vmro-iska-da-izdigne-slavcho-atanasov-za-kmet-na-plovdiv-707842.html", "text": "ВМРО заяви, че ще издигне Славчо Атанасов за поста на кмет на Пловдив, като ще поиска и подкрепата на НФСБ в борбата, предаде \"Нова телевизия\".\"ВМРО има изработена управленска програма и търси отбор, с който да я реализира за Пловдив. Няма да издигнем свой партиен кандидат. Започваме разговори с всички политически формации, естествено без ДПС. Първите, с които ще разговаряме, са нашите приятели от НФСБ. Започваме разговори с НФСБ за коалиционно издигане на кандидатурата на Славчо Атанасов за кмет на община Пловдив, също на съставяне на коалиционна листа и коалиционни кандидати за районни кметове\", коментира пловдивският депутат от ВМРО в ПГ „Обединени патриоти“ Александър Сиди. Според него, Атанасов единствен има шансове да победи.Тези дни се разбра, че досегашният кмет от ГЕРБ Иван Тотев няма да се кандидатира отново.На журналистически въпрос Александър Сиди отговори, че не вижда проблем ВМРО да води и разговор с ГЕРБ, но едва ако разговорите с НФСБ не постигнат резултат.", "date": "2019.07.23", "title": "ВМРО иска да издигне Славчо Атанасов за кмет на Пловдив"}
{"url": "https://offnews.bg/bojni/boksior-pochina-sled-travmi-na-ringa-707840.html", "text": "28-годишният руски боксьор Максим Дадашев е починал след многобройни травми, получени на ринга.Дадашев пострада тежко по време на мача с пуерториканеца Субриел Матиас в САЩ. Двубоят беше прекратен в 11-ия рунд. На прибиране в съблекалнята руснакът е припаднал и е бил настанен в болница със съмнения за мозъчен кръвоизлив.Докторите отстраниха част от черепа на Дадашев, като не се наемаха с прогнози за състоянието му. В крайна сметка травмите се оказаха фатални.\"Максим почина. Сърцето му не издържа\", съобщава представител на отбора му.Загубата беше първа за Дадашев, който имаше 13 победи от 13 мача на професионалния ринг от 2016 година насам. Като аматьор той има три медала от националните първенства на Русия, а през 2008 година става вицешампион на световното за юноши.", "date": "2019.07.23", "title": "Боксьор почина след травми на ринга"}
{"url": "https://offnews.bg/zvezdi/kakvo-predpochitat-brad-pit-i-leonardo-di-kaprio-holivudski-partita-707804.html", "text": "Ваенето на грънци помогнало на Брад Пит и Леонардо ди Каприо да заздравят приятелството си, съобщи „Контактмюзик“, цитиран от БГНЕС.Двете холивудски звезди играят заедно във филма на Куентин Тарантино „Имало едно време … в Холивуд“.След края на снимките актьорите решили да продължат приятелството си и според запознати прекарвали много време заедно, споделяйки страстта си към … ваенето на грънци. Брад имал студио, в което се отдавал на „създаването на изкуство“ в компанията на Леонардо.Източник от приятелския кръг на двете звезди сподели, че „Брад има собствено студио за скулптури в дома си, което Лео обича да посещава и да твори там“.", "date": "2019.07.23", "title": "Какво предпочитат Брад Пит и Леонардо ди Каприо - холивудски партита или грънци"}
{"url": "https://offnews.bg/nashite-avtori/skulptura-i-zhena-triabva-da-se-gledat-na-zhivo-pavel-kojchev-ot-707838.html", "text": "Убеден ли сте, че Ви интересува съдбата на човечеството, след като Вие и всички хора, които обичате, вече няма да са между живите? Сложен въпрос. Най-честният отговор е, че не ме интересува съдбата на човечеството. Или по-скоро - интересува ме дотолкова, доколкото се пресича с моята съдба. Но все пак мисля, че съм грижлив към бъдещето на света. Поне се опитвам да не го замърсявам с неща, направени от трайни материали. Представете си само колко много глупости вече са направени и оставени. Това не е нужно, това е боклук - тази прекалена многотия от предмети. Не може да има 50 вида четки за зъби и още толкова вида клечки за зъби. Това уврежда хората, отдалечава ги от смисъла на явяването им на този свят. Затова уважавам нетрайните материали. Не защото са евтини, а защото са преходни - подвластни на цикъла на раждане и умиране – като всичко в природата.То днес така или иначе всичко е от ден до пладне. Човечеството е обладано от треската да прави все повече неща и да ги прави все по-бързо. Мигът няма значение, защото миг по-късно вече е забравен. Тази страхотна скорост обезсмисля сътвореното и преживяното. Защото човешката форма на живот, човешкото съзнание има някакви граници, в които може да възприема мащаба и скоростта. Има някакви божествени ограничения и преминаването отвъд тях не ни носи нищо. То е безполезно. Бях до Австралия и какво видях за тези 20 часа във въздуха? Облаци. Вятър и мъгла. А когато го изкрачиш едно разстояние от къщи до магазина, имаш време да се вгледаш. Аз лично усещам, че губя интерес към това море от форми, в което плуваме – от случки, от събития. Докато в древни времена нещата са се случвали по-бавно и затова са се получавали и по-стойностни.Споменахте древността. Има ли краища и цивилизации, които Ви навеждат на мисълта, че сте по-пригоден за друга родина и друго време?Мисля, че бих се чувствал добре в класическата античност – Елада, първия Рим - републиката. Ето сега се връщам от морето. Като легна на пясъка и разперя ръце, усещам как цялата земя ме подкрепя. А отгоре едно синьо небе и аз между тях, между небето и земята – хем съм прашинка, хем съм побрал в себе си космоса. Ето тази простота, само тя е вечна. Сложните неща няма как да са трайни. И в това е днес опасността, че прекалено усложнихме живота. Но то пък и древността едва ли е чак толкова идилична..., защото има ли човек, значи има и свинщини.Свинщини, казвате. Да предположим, че досега никога не сте убивали човек. На какво го отдавате?На случайност. Ако бях участвал във война, вероятно щях да убивам. Човек няма как да е абсолютно сигурен, че при никакви обстоятелства няма да посегне на друг човек. Откъде да знаеш? Аз наскоро се замислих, че всъщност човешкият род произлиза от Каин. Ние всички сме потомци на убиец. Грехът към ближния, към мравката, към птичката е заложен в нас. Ето такава работа е човекът - мъчна. Къде сме тръгнали в космоса, когато нашият вътрешен космос е още непреброден?! Тя, безкрайността не е навън, а навътре. Там трябва да дълбаем.Добре, да дълбаем тогава - представете си, че купите участък земя. Смятате ли, че имате моралното право да отсечете дърветата в него? Искате да кажете да ги опраскам? Не. Дори за миг не мога да се почувствам техен собственик и да го направя. То е много специфично при мен. Случи се така, че трябваше да отида в пансион още преди да тръгна на училище, защото съм без баща. Там преживях 8 години. Ставаш с камбана, лягаш с камбана, излизаш под строй, прибираш се под строй. Нямаш лични вещи, нямаш дори твое легло. Чувстваш се като затворник и това се просмуква в костния ти мозък. Хората не си дават сметка какво означава това. Това са най-важните години, в които аз нямах бащин дом, а той е фундаментът, според мен. Той някак подсъзнателно ти създава усещането за собственост. Затова днес нищо не усещам като мое, нищо. Животът ми премина от една квартира в друга. Сякаш от един хотел в друг. Сега имам жилище, но то само по документи е собствено. Не го мисля като дом. И това всъщност е кофти история. Това не те прави по-свободен. Прави те човек без чувство за стойности и без корен. Човек, който трудно се привързва.По какво познавате тогава, че обичате някого?По това, че се тревожа за съдбата му. Ето, гледам моята съпруга – остаряваме, аз съм на 80, тя на 77. Виждам пред очите ми как се променя материята. И ми става някак мила, близка. Когато сексът отиде на по-заден план и престанем да му обръщаме толкова внимание, когато си на последната права, други нещица започват да са ти важни. Тогава по-лесно заобикаляш ръбовете в една връзка, и особено онзи голям подводен камък - егоизма. Всичко подличко, което вършим в ущърб на другия, всичко е от егоизъм. Целият океан от тайни, който носим в себе си – и той е натрупан от егоизъм.Ако сегашният Ви брак може да се нарече щастлив, къде виждате причината? В нея, в Калина. 51 години вече сме женени. Бракът ни удържа толкова време благодарение на нея. Защото аз, особено в първите години, много трудно влязох в „брачния хомот“. А тя бе различна. Изглежда жените имате някакво друго чувство за нещата. Имате търпеливостта да прецените кое е важно и кое не. Тази мъдрост, понякога изработена, понякога вродена, си е чисто женско качество. Може би защото 9 месеца трябва да чакате и да пазите живота. Което и да е женско говедо, и то познава тази грижа. И то се учи на търпение.Кое женско качество Ви прелъстява най-лесно?Без колебание - добротата. Това ми е страшно важно. Съпругата ми с това ме спечели. Усетих, че е добър човек. Не обичам злите жени. Да е добра и някак си да виждам, че ме превъзхожда в основните неща - в мъдростта, в търпеливостта. Не случайно се казва, че Царството божие принадлежи на смирените. Те остават. А ние мъжете сме слаба ракия, гола вода. Изглеждаме оперени, но справянето с живота и с проблемите на битието е по силите на жената. Сега ще Ви кажа. Познавах три баби – баба Лалка, баба Коца и баба Мата. След като мъжете им се споминаха, те поживяха още малко и спряха да ядат. Отказаха повече да живеят. Решиха сами да сложат край. Това е такъв кураж, такава увереност и знание за смисъла.Защо мъжете не трябва да разбират жените?Първо, защото е абсолютно безнадеждно усилие. В това е целият чар и смисъл. Второ, защото тогава ще ги оприличим и уподобим на нас, мъжете. Ще ни станат понятни и безинтересни. Ще загубим нишката с божественото. Виждате ли как само го извъртях, а? ().Вярващ човек ли сте? Вярвате ли, че има отвъден живот?Съпругата ми е дълбоко религиозна и затова ѝ завиждам. Аз не съм такъв вярващ. Но в последните 3–4 години, може би от възрастта, започнах много да мисля и да усещам безкрайността. Тя е абсолютната свобода. Единението с всеобщото, където няма нагоре, надолу, напред, назад, няма време, няма начало, няма край, няма нищо. Там отиваме, след като напуснем този свят – така си представям. То, аз докато работя, какво ли не се върти в главата ми. Защото нашата професия е самотна. Човек е защитен от чужди влияния и енергии и остава часове наред единствено със себе си.Мислите ли, че сте си приятел? Честно казано, не съм си най-големият приятел. Имам черти, които направо не си понасям – избухливостта, например. Имам и постъпки, с които не се гордея. Истината е, че човек прави в живота си куп свинщини, за които не си признава най-вече от чувство за самосъхранение. Ревнив съм към себе си, опитвам се да пазя целостта си, но не съм си много симпатичен. Помня, когато на 44 г. за първи път излязох в чужбина и се озовах в Париж. Влизам един ден в станцията на метрото, а тя цялата в огледала. Минавам покрай едно от тях, поглеждам и виждам някакъв мъж с особена физиономия. И си казвам наум – \"Уф, какъв неприятен човек\". Едва в следващия миг си дадох сметка, че това съм аз.Колко истински близки приятели имате?Само един. В младостта. Казваше се Петър Георгиев Манолов – Папуша. Живеехме вход до вход. Заедно учихме рисуване, заедно започнахме алпинизма. Така, както голямата любов е една-единствена, така единствено с него съм усещал голямото приятелство. Загина през 1964 г. при инцидент на ски. Бе невероятен художник – студент, последна година в Академията. Готвеше се да завърши и да бяга. Не за друго, а за да може да работи. Убеден съм, че днес щеше да бъде на нивото на Кристо. На Петър бих простил всичко. Бих му дал всичко. Дори гаджето си бях готов да му дам. Никога след това не ми се е случвало подобно нещо. Никога не съм имал такова единение с приятел. Предполагам, днес щяха да ни мислят за гейове. Ако съм придобил някакъв вкус и интерес към изкуството, то е благодарение на разговорите ми с него. Тези терзания за борбата на формата с пространството, сме ги чепкали с него още тогава през 1950-те. След това за изкуство съм говорил единствено с Атанас Яранов (Шаро), Бог да го прости – с никой друг. Другото е, сещате се – пунтирам интерес. Не ме задоволяват другите.Мислите ли, че за да бъде едно нещо изкуство, то трябва да е безполезно?Мислил съм за това. Днес много се говори за изкуство на готвача, на фризьора, на обущаря, на кой ли не. Но истинското изкуство е винаги безполезно. Защото то се занимава с това да разгадае смисъла, да разгадае Божията промисъл (извинявам се за тази формулировка, но не знам как другояче да го измисля и кажа). Нещо стане ли практично и полезно, то вече е занаят. Утилитарното не е в природата на изкуството. Един стол може да е красив като скулптура, но седнеш ли на него, не е изкуство.Скулптурата е сблъсък на природата с човека, на материалното с абстракцията. В този сблъсък материята и духът не правят любов. Това тяхното е борба. Защото всичко става в ума и в сърцето, а трябва някак да го направиш от камък и природа. Борба е – мъка, усилие, време, калории.Защо е желанието за голям мащаб?Ако трябва да отговоря съвсем искрено, от суета. Но има и друго - професионалното любопитство да видиш как можеш да се вместиш в пространството, да го обемеш. Нещо подобно направих с двете фигури на Адам и Ева от последната изложба „В градината на тревата“. Най-голямото, което бях правил дотогава, бе 2–3 метра. И си казвам - чакай да видя дали мога да направя нещо по-голямо, дали ще се справя? Това е предизвикателство към усета за гравитация, за равновесност, за присъствие. Защото скулптурата е това - присъствие. Затова казвам, че жена и скулптура трябва да се гледат на живо.Всъщност най-древните форми на изкуство не са пещерните рисунки, а това, което човек прави от камъни и смола. Той търси триизмерността, защото нея обитава и нея познава най-добре. Двуизмерността е условност, чиста абстракция. Вероятно затова някои казват, че раят е плосък, а триизмерното е от дявола. И затова съвършенният символ на изкушението е онази лъскава сфера в ръцете на Ева – ябълката.Ако имате всички пари на земята, с какъв материал бихте работили? С кал. Калта е вечна. Калта унищожение няма. Намокри се, изсъхне, и пак, и пак, така милиарди пъти. Сега ми хрумва това. Всичко друго можеш да унищожиш, но не и калта.Кога решавате, че една скулптура е вече готова?Когато чувствам, че повече нямам сили. Не мога повече. Знам, че направеното е далеч от онова, което ми се е привиждало, но ако не спра, ще се загубя в това преследване на миражи. И когато приключвам с една скулптура, в сърцето си усещам, че сякаш я убивам, умъртвявам я.Тогава, ако се замислите за някой починал човек, кои негови амбиции Ви се струват по-голяма суета – осъществените или неосъществените (онези, миражите)?Труден въпрос. Прехвърлям в ума си моите покойници. И си мисля, че може би осъществените. Защото тях можеш да измериш. А другото не можеш да го измериш, а значи - не можеш и да го съдиш.Бихте ли вдъхвали надежда на неизлечимо болен човек?Вие говорите с 80-годишен човек, който е близо до тези въпроси. Не, не бих. Но бих дал утеха. Защото надеждата е трудна работа. Тя е по силите на Бога. Не мога аз да влезна в тази роля. Човещината е в утехата. Да му вдъхнеш кураж, да не се плаши, да не се страхува много. Защото, когато се изправиш пред края – там където няма изкуство, няма литература и шеги, разбираш, че не е толкова проста тая. Това е може би най-интимната среща в човешкия живот. И не знаеш как ще се държиш – може да се окажеш слаб, може да си страхлив. В алпинизма съм имал 3–4 такива близки срещи със смъртта, но то бе в друга възраст, при друга натренираност. Имах едно падане в улей. Очите ми се напълниха, не виждах нищо, само усещах, че летя и чакам удара със земята. Но не почувствах страх. А сега си мисля колко прав е бил Юлий Цезар, когато е казал, че най-добрата смърт е неочакваната.Кой вече починал човек бихте искали да срещнете?Уилиям Фокнър. Много харесвам трилогията му „Селцето. Градът. Дворецът“. Него бих искал да можех да срещна.Ако обаче вместо Фокнър, срещнете човек, облечен само в бански, за когото не знаете нищо. По какво бихте познали, че е богат човек? По погледа ще го позная. Имал съм допир до богати хора и знам как гледат. Те дори не съзнават, че се издават. Идват, хвалят те, прехласват се, но те гледат все едно си… ами, все едно си им сервитьор, обслужващ персонал. Кой както ще да ми се репчи, но това е истината в нашата професия, от която никой няма нужда. Изкарваме си парите мъчително, отвратително, унизително. И затова ги ненавиждам парите – защото цял живот ме измъчиха. Но пък знаете ли, в същото време богатите страхотно ни завиждат. Може да не си дават сметка за това, но я има тази реакция. Завиждат, защото подсъзнателно усещат, че тяхното е нищо - натрупана купчинка пясък, а вечността - тя е в нас.Какво наричате родина – ателието, родния град, там, където са приятелите?Ще Ви кажа. Помня бомбардировките в София. Бях много малък и седях в скута на майка ми в едно мазе, а тя цялата трепереше. След това ме пратиха при нейната сестра в с. Тодоричене, Луковитско. Там се опомних като човек. Няма ден, в който да не се сещам за вуйчо и леля, и за тези няколко летни месеца на село, преди да ме пратят в пансиона в Русе. И много интересно. И сега, като приближавам от Луковит, и сега се вълнувам. А то селото е едно нищо, ама нищо особено. Но гърдите ми се издуват от радост. Защото там преживях първите си моменти на осъзнато щастие. Ставаш сутрин, излизаш с животните и си свободен. Целият ден и цялата свобода е твоя. Ето това ми е родината. Това ми е на сърцето. Не се преглъща и не се забравя там, където си тичал бос.Какъв щяхте да станете, ако не скулптор?Може би щях да се занимавам със социална дейност. Знам, че ще го мога това нещо. Но аз от дете съм обсебен от желанието да стана художник. Работата ми като скулптор си е чист егоизъм – правя това, което ми се прави. И да си призная малко ме е яд. Защото при цялото това гигантско желание, толкова скъпернически ми е спуснат талантът – като с капкомер. Наистина, казвам го без превземки. Непомерно е едното с другото. Знам си възможностите и никога не съм живял с усещането за мисия в изкуството. Нямам това страдание. Случва се понякога да застана пред нещо, сътворено от друг, и имам усещането, че е толкова красиво и дълбоко, че не човек го е правил. И от това започва да ми се живее повече. Това е то мярката за изкуство – да те оплоди.Когато се събудите сутрин, коя е първата Ви мисъл? Всяко събуждане е различно, но общо взето не съм намръщен ставач.", "date": "2019.07.23", "title": "'Скулптура и жена трябва да се гледат на живо' – Павел Койчев отговаря на Макс Фриш"}
{"url": "https://offnews.bg/zdrave/alergologat-pri-alergia-kam-slantceto-naj-vazhna-e-profilaktikata-707799.html", "text": "Д-р Христова, колко често срещано заболяване е слънчевата алергия?Изключително рядко. В този случай говорим за т. нар. соларна уртикария, която се появява на местата, изложени на слънце, най-често през лятото. Като цяло, провокираните от слънцето обриви, могат да бъдат различни на вид - сърбящи, гладки, надигнати над кожата, зачервени – уртики; малки червени петънца или сърбящи плаки – леко надигнат над кожата ръб, със залющване. Лесно се разпознават, защото, когато се приберем и сме някъде на сянка, изчезват. Това е най-чистият вид.Ако соларната уртикария е изключително рядко срещана в чист вид, вероятно ултравиолетовите лъчи са по-често катализатор, в случай че човек е по принцип чувствителен към нещо друго?Слънцето е много мощен катализатор, ако човек е чувствителен към някоя субстанция в козметиката, която използва ежедневно, или в средствата за лична хигиена. В тези случаи слънчевите лъчи могат да провокират реакция, която иначе не би се появила.Подобна реакция може да има и при контакт с някои растения. Понякога слънцето активира някоя субстанция, която се съдържа в тях, и предизвиква алергична реакция. Това са фотоалергични реакции. При фотоалергичната реакция е нужно малко повече време на имунната система да реагира – между 48 и 72 часа. Появява се екзема, която разпознаваме по мехурчетата с бистра течност. След кратък интервал от време те се спукват и на мястото на спукването се появява фино залющване. Този процес е съпроводен със сърбеж.Има случаи, в които реакциите са фототоксични. Обикновено фототоксичните реакции се появяват веднага – минути, до часове след като сме имали контакт със съответната субстанция и тя се е активирала от слънцето. Елиминирането й става по-бързо и за по- кратко време се наблюдава завръщане към обичайното състояние на организма, ако не се е появила екзема.Сърбежът е симптом, който винаги говори за алергия. Когато не е екзема, а уртика, освен сърбеж има и чувство на дискомфорт и парене.Известно е, че при прием на определени лекарства, човек не трябва да се излага на слънце. Кои са тези препарати?Част от тези медикаменти са много широко използвани, нестероидни, противовъзпалителни средства, обезболяващи, които се продават и без рецепта. Много често тези препарати са под формата на кремове или гелове. Намазани върху кожата много често предизвикват алергична реакция. Обикновено в такива случаи се появява екзема.Други медикаменти са някои антибиотици, диуретици, антиаритмици (медикаменти за контрол на някои сърдечно- съдови заболявания).Кои хора са податливи на алергия към слънцето?Трудно е да се отговори. Винаги е важна генетичната предразположеност. Тази предразположеност може да се изяви под въздействието на подходящ дразнител, но е възможно и да не се прояви, ако липсва отключващият фактор. Като цяло по-често срещана е при жените на възраст между 20-40 години; при пациентите, които имат някакъв друг вид алергия или контактен дерматит.Как да се пазят?Слънцезащитата е най-важна. Това, което не бива да забравят, е да я подновяват, защото максималното време, за което действа, е около 4-5 часа, а при контакт с водата се отмиват и трябва да се нанесат отново. Друга предпазна мярка е хората, които са чувствителни към слънцето, да прекарват повече време на сянка. По-дългите и широки дрехи и шапките също биха помогнали.Какво е значението на защитния фактор, дали е 30-ти или 50-ти? Продължителността на времето, в което ни защитават?Факторът определя нивото на слънцезащита, която осигурява. Зависи от това какви зони пазим и какъв тип кожа имаме. Белите, русите, със светлите очи, с луничките, с по-червеникава коса, които не правят тен, са за слънцезащита – 50-ти фактор. Хората, които могат да направят тен, без да изгорят, могат да използват и по-нисък фактор.В нормални, градски условия ежедневно можем да използваме 15-20-ти фактор.Високите фактори са при по-продължително излагане на слънце, съобразени с типа кожа.При хората с мазна кожа за предпочитане са слънцезащитните средства под формата на флуиди (спрейове), при хората със суха – кремовете.Какво е лечението на този вид алергии?Профилактичните мерки, които споменахме, са най-важни. Ако има някаква клинична проява, могат да се използват медикаменти с локално приложение и при необходимост със системно – антихистамини и кортикостероиди. Лечението е симптоматично.Колко време е необходимо да се спазва специален режим при алергична проява?Много често, при хора с проявена реакция, след отшумяването на екземата, на засегнатото място се появява хиперпигментация (кожата потъмнява), което налага допълнителни мерки, за да възвърне нормалния си цвят. Времето, за което тя ще изчезне, е индивидуално, може да отнеме седмици и месеци.В много от местата за почивка няма достъп до специалист. Какво трябва да се направи в първите часове, дни, при появата на обрив или екзема?При поява само на обрив или екзема, човек има време да реагира. Емулиентите - кремовете за чувствителна, атопична кожа, могат да се използват на първо време, без да има опасност да се задълбочи проблемът. Тези средства възстановяват кожната бариера. Те нямат никакви алергизиращи съставки.Добре е да се носи и някакво противоалергично средство, за да се намали интензитета на алергичната реакция до момента, в който се намеси специалист.За щастие, по-рядка е появата на отоци, както на поразените места, така и в областта на лицето. Хората, които имат подобни прояви, обикновено са обучени и винаги носят със себе си антихистамин или кортикостероид. В крайни случаи и адреналин.", "date": "2019.07.23", "title": "Алергологът: При алергия към слънцето най-важна е профилактиката"}
{"url": "https://offnews.bg/obshtestvo/tcatcarov-tarsim-porachitelia-na-atakata-sreshtu-nap-707837.html", "text": "\"Ако в началния етап на разследването сме считали, че лицето, което е обвинено до настоящия момент – Кристиян Бойков, е единственият извършител на компютърно престъпление, вече имаме достатъчно основания да считаме, че той не е сам.“Това заяви пред бТВ главният прокурор Сотир Цацаров във връзка с разследването за хакването на сървърите на НАП.Според него, атаката може да е била политическа или бизнес-корпоративна: \"Зависи от базата данни, с които разполагате, от базата данни, които са добити нелегално, и от целите, за които се използват. Ние разполагаме с доказателства, въпреки очакванията, че компютърът няма да може да бъде декриптиран, че 3 дни преди изтичането на базите данни на НАП в публичното пространство Кристиян Бойков е разполагал с тях“.Той изрази сигурност, че скоро ще намерят доказателства за останалите лица, взели участие в пробива.", "date": "2019.07.23", "title": "Цацаров: Търсим поръчителя на атаката срещу НАП"}
{"url": "https://offnews.bg/futbol/levski-prizova-fenovete-bez-agresia-nasilie-i-rasizam-v-kipar-707807.html", "text": "Ръководството на Левски призова феновете да подкрепят отбора срещу АЕК Ларнака без прояви на агресия, насилие, расизъм и ксенофобия. \"Сините\" гостуват в четвъртък в среща от втория квалификационен кръг на Лига Европа.\"Сините\" са изправени на нокти, тъй като от клуба се опасяват от нови големи наказания, защото вече са разследвани за знаме със символа на \"Тотенкопф\" в Словакия. По този повод ръководството публикува списък със забрани по стадионите в турнири на УЕФА.\"\".", "date": "2019.07.23", "title": "Левски призова феновете: Без агресия, насилие и расизъм в Кипър"}
{"url": "https://offnews.bg/temida/demokratichna-balgaria-geshev-da-dade-ostavka-prokurorite-da-ottegli-707810.html", "text": "Зам.-главният прокурор Иван Гешев да подаде оставка, призоваха от Демократична България в своя позиция. Десните настояват още членовете на Висшия съдебен съвет и министъра на правосъдието да инициират срещу него дисциплинарно производство за нарушаване на всички основни принципи на прокурорската етика, а членовете на прокурорската колегия да оттеглят номинацията на г-н Гешев \"поради пълна етична и манталитетна непригодност да оглавява държавното обвинение в едно европейско и демократично общество\", пише още в позицията. В текста на Демократична България се казва: В интервю пред БНТ, заместник -главният прокурор г-н Иван Гешев направи недопустими внушения за участие на Да, България и Демократична България в атаката срещу НАП и атакува съпредседателите на обединението Атанас Атанасов и Христо Иванов. По същество, твърденията, че Демократична България е координирала атаката срещу НАП са не само напълно несъстоятелни, но и в противоречие с основните принцип на обединението и неговото трайно политическо поведение. Както при срива на Търговския регистър, така и при атаката на НАП, Демократична България изразява позиция като силата с най-висока експертиза в областта на електронното управление и с най-висока кибер култура. Ако нашите настоявания за отговорност и подробните ни предложения за мерки бяха чути при срива в Агенцията по вписванията, днес нямаше да има катастрофа в НАП. Законността, свободите на гражданите и националната сигурност са основни наши политически каузи. Абсолютно немислимо е за нас да бъдем съпричастни към подобна атака срещу институции или да нарушим правата на милиони български граждани.Обвинението на г-н Гешев срещу нас беше обосновано единствено с бързата ни реакция след новината за инцидента и искането за оставка на министър Горанов. Фундаменталната роля на опозицията в едно демократично общество е да реагира на подобни кризи и да търси отговорност. Г-н Гешев фактически се опита да инкриминира плурализма в страната. Съпричастни с пробива в НАП са не тези, които посочват проблемите в управлението на държавата и начините за тяхното решаване и настояват за отговорност, а тези, които допускат държавата да бъде толкова уязвима.В своята цялост, интервюто на г-н Гешев беше фундаментално несъвместимо с упражняването на магистратска професия, да не говорим за ръководна роля в прокуратурата. Пред камерите, той брутално потъпка основни изисквания за безпристрастност, въздържане от политическа реч, придържане единствено към фактите, установени по предвидения от закона ред. От своя кабинет в съдебната палата, в качеството си на кандидат за главен прокурор, Гешев сипеше политически спекулации, взе страна в партийния живот на страната (естествено – тази на управляващите в лицето на Борисов и Пеевски), отправи заплахи и намеци за бъдещи процесуални действия, които очевидно бяха в контекста на негова лична конфронтация с конкретни политически лица и медийни фигури и съставляват очевидно намерение за злоупотреба с власт. Без доказателства и извън процеса, г-н Гешев направи твърдения и намеци за съставомерно поведение на редица лица и организации, с което буквално прегази изискванията за безпристрастност, на които задължително подлежи в качеството си на държавен обвинител.Г-н Гешев предприе атака срещу адвокати, заради упражняването на тяхната конституционна функция и срещу журналисти и издатели, във връзка с тяхната роля в демократичното и свободно общество. Това, заедно с обстоятелството, че г-н Гешев напада напълно необосновано политическата опозиция още в първото си интервю като кандидат за главен прокурор е сериозен и недвусмислен сигнал към обществото, че прокуратурата ще се превръща във все по-репресивен политически инструмент. Когато евентуален бъдещ главен прокурор прави внушения, че политическата опозиция може да има отношение към кибертероризъм в интервю по националната телевизия, усещането, че България се приближава към авторитарен режим става все по-натрапчиво.С оглед на горното, призоваваме г-н Гешев да си подаде оставката от поста на прокурор, поради очевидната си непригодност. Така ще може свободно да се влее в политическия живот на страната, което очевидно силно го влече.Призоваваме също членовете на Висшия съдебен съвет и министъра на правосъдието да инициират срещу него дисциплинарно производство за нарушаване на всички основни принципи на прокурорската етика.Призоваваме членовете на прокурорската колегия да оттеглят номинацията на г-н Гешев поради пълна етична и манталитетна непригодност да оглавява държавното обвинение в едно европейско и демократично общество.", "date": "2019.07.23", "title": "Демократична България: Гешев да даде оставка, прокурорите да оттеглят номинацията му"}
{"url": "https://offnews.bg/politika/pargov-bitkata-za-humannostta-solidarnostta-i-spravedlivostta-ne-e-p-707806.html", "text": "Страшно звучи, че в съвременна европейска България отново трябва да се противопоставяме на настъпването на фашизма, заради което Вапцаров и другарите му платиха с живота си.Това каза лидерът на БСП - София Калоян Паргов по време на възпоменателния митинг-поклонение по повод 77-ата годишнина разстрела на поета. На събитието присъстваха вицепрезидентът на Република България Илияна Йотова, председателят на НС на БСП Корнелия Нинова, председателят на Българския антифашистки съюз Симеон Игнатов, представители на Съюза на българските писатели, народни представители, общински съветници и граждани.\"На този ден стана традиция да се събираме тук на Гарнизонното стрелбище, за да почетем паметта на големия поет и антифашист Никола Вапцаров и неговите съмишленици Антон Попов, Антон Иванов, Атанас Романов, Георги Минчев и Петър Богданов. На 1 юни същата година - 1942 е разстрелян на това място ген. Владимир Заимов. Тук са изпълнени смъртните присъди на Цвятко Радойнов и неговите другари, 25 дни след това”, припомни Паргов и припомни, че мястото, на което те са убити заради своята антифашистка дейност днес цинично се нарича Музей на националното помирение. “Там, където с куршуми, следите, от които още стоят, е прекъснат насилствено техния живот, не може да бъде място за помирение. То е черен символ на разправата със съпротивата в България срещу хитлерофашизма”, заяви председателят на БСП – София.“Простете ми, но днес няма да говоря за погубения световнозначим талант на Вапцаров”, каза Паргов и цитира поета: “Не сега не отива поезия - и да искаш не мож я изпя”.\"77 години по-късно, в края на второто десетилетия на 21 век в България, в София отново се прави опит да се възродят фашистки прояви, характерни за 40-те години на миналия век в нациска Германия. На 1 септември, денят, в който човечеството ще отбележи 80-ата годишнина от началото на Втората световна война, шепа неолиберали планират да поставят пречупени звезди на знакови места в София, сред които Президентството и сградата, на която с големи букви пише Народно събрание. При това с благословията на Столична община”, посочи Калоян Паргов. Той припомни, че датата 1 септември е свързана и с друг зловещ период - през 1941 г. в Германия влиза в сила правилник, който фиксира обозначаването на евреите със звезди. “Аналогията е явна”, категоричен бе Паргов.Той посочи, че само преди дни главният прокурор и министърът на вътрешните работи са се обърнали към законотворците с апел за по-тежки наказания за престъпленията от омраза. Повод са прояви на разпространение на фашистка идеология, под различни форми. “Ние няма как да не приветстваме тази инициатива, но дано не се окаже, че е закъсняла, защото настъплението е явно, заяви Калоян Паргов - Подстрекават се младежи да шестват из София до местата, където се планират да бъдат поставени тези пречупени звезди. Звучи зловещо!”“Битката за хумаността, солидарността, справедливостта не е приключила. А съхраняването на верността на историята, включително и в учебниците, е част от нея, и отговорност пред бъдещите поколения. Наш дълг е да съхраним истината за себеотрицанието и саможертвата на тези достойни мъже”, призова лидерът на столичните социалисти.\"Поклон пред паметта на Вапцаров и загиналите в борбата с фашизма в България\", завърши своето слово Калоян Паргов. ", "date": "2019.07.23", "title": "Паргов: Битката за хуманността, солидарността и справедливостта не е приключила"}
{"url": "https://offnews.bg/stil/godezhniat-prasten-na-skarlet-johanson-zablestia-na-mezhdunarodnia-fes-707811.html", "text": "Скарлет Йохансон заблестя с появата си на международния фестивал Comic-Con, предава списание “People”.Причина за това обаче не бе само безупречната ѝ визия, а и уникалният по рода си жълт 11-каратов диамант с красиво изваяна черна основа на ръката ѝ.Според световните агенции, това е годежният ѝ пръстен от комика Колин Джост, с който се сгодиха през май тази година. Неотдавна официалният говорител на Скарлет обяви, че съвсем скоро очаква сватба.Пръстенът на Скарлет е единствен по рода си. Уникалният му дизайн е дело на племенника на легендарния дизайнер Юбер дьо Живанши – Джеймс дьо Живанши, който притежава луксозния бижутериен бранд \"Taffin\".Експертите оценят пръстена на 400 000 долара и казват, че изразява съвременните тенденции на бижутерското изкуство.Преди това Йохансон е била омъжена за Райън Рейнолдс от 2008-2010 г. и Ромен Даурак от 2014-2017 г., от когото има дъщеря. Това ще бъде първият брак на Йост.„Тя беше готова за нова връзка“, пише списанието, цитирайки свой източник. „И двамата са много добри в работата си и много се уважават. Допадат си много.“„Скарлет е невероятна. Много съм щастлив и съм голям късметлия“, е едно от малкото признания, които Джост е правил за отношенията си със Скарлет пред медиите.", "date": "2019.07.23", "title": "Годежният пръстен на Скарлет Йохансон заблестя на международния фестивал Comic-Con"}
{"url": "https://offnews.bg/obshtestvo/manolova-kam-tcik-reshihte-letnite-si-otpuski-no-bavite-podgotovkata-707814.html", "text": "Омбудсманът Мая Манолова изпрати отворено писмо до Централната избирателна комисия (ЦИК), в което остро критикува членовете й, че бавят и изпускат срокове, разписани в Изборния кодекс, свързани с подготовката на местните избори през октомври.„Независимо, че е внесен законопроект за изменение на Изборния кодекс, докато той не бъде приет и влезе в сила, ЦИК е длъжна да започне провеждането на изборите, включително по отношение на машинното гласуване. Видно от информацията, публикувана на Интернет страницата на ЦИК обаче, активен процес няма“, посочва Манолова и обобщава, че „до момента ЦИК не е спазила нито един срок, свързан с насрочването на изборите“.„От 10 юли 2019 г. започнаха да текат сроковете, предвидени в Изборния кодекс, включително по отношение на машинното гласуване. До днес, 23 юли 2019 г., ЦИК е приела само хронограмата за изборите, от която е видно, че активната работа на комисията ще започне отново на 60-ия ден преди изборите“, категорична е омбудсманът. Мая Манолова посочва, че до 17 юли, например, ЦИК трябваше да открие подсайт на Интернет страницата си за предоставяне на информация при машинното гласуване. „Този срок вече е изтекъл, а такъв сайт не е открит, липсва и в хронограмата. Освен това, пропуснат е срокът - до 22 юли, до който ЦИК трябваше да определи броя на избирателните секции за машинното гласуване, включително критериите, на които да отговарят, като такъв срок също няма в приетата хронограма.В писмото си до ЦИК Манолова предупреждава, че оправданията за кратките срокове, с които комисията обясни проблемите, свързани с машинното гласуване на изборите за членове на Европейския парламент на 26 май 2019 г. сега не издържат, тъй като с издаването на указа на 10 юли 2019 г. на президента за провеждането на местните избори, на ЦИК е осигурено достатъчно време от над три месеца да организира машинното гласуване. „Поради което недоумявам защо комисията не заседава редовно и не приема документите, свързани с изборите и с машинното гласуване“, пише омбудсманът.Манолова подчертава, че от насрочването на изборите на 10 юли до днес – 23 юли, ЦИК е провела 5 заседания, на които се е занимавала предимно с административнонаказателна дейност, а от избирането й на 20 март т.г. активно се занимава с битовите проблеми на членовете й, включително ползването на летен отпуск.„Очаквам ЦИК, както е подхождала и досега при организирането на избори, да съобрази сроковете, предвидени в Изборния кодекс, да започне незабавно работа по машинното гласуване, както и останалите дейности по подготовката на изборите като по този начин, освен спазването на принципите на демократичната и правова държава,ще се закрепи и доверието на гражданите в изборния процес“, завършва омбудсманът.", "date": "2019.07.23", "title": "Манолова към ЦИК: Решихте летните си отпуски, но бавите подготовката на изборите"}
{"url": "https://offnews.bg/politika/prezidentat-nalozhi-veto-varhu-dogovorite-za-pokupka-na-iztrebitelite-707815.html", "text": "Президентът Румен Радев наложи вето върху закона за ратифициране на договорите, свързани със самолети F-16 Block 70. Това съобщиха от президентския прессекретариат.В мотивите е посочено, че това важно решение е взето \"бързата писта\" с две гласувания в рамките на едно заседание на парламента и че сделката води до рязко повишаване на бюджетния дефицит.Поради важността на темата, бившият командир на ВВС, който критикуваше нееднократно управляващите за избора на самолет, държи и устно да си защити мотивите.По тази причина Радев ще направи изявление пред медиите в сряда, след завръщането си от държавно посещение в Хърватия.Четирите договора за покупката на новите изтребители и необходимите за тях боеприпаси бяха ратифицирани от парламента на първо и второ четене на 19 юли след близо петчасови дебати.В мотивите на държавния глава за наложеното вето се казва следното:", "date": "2019.07.23", "title": "Президентът наложи вето върху договорите за покупка на изтребителите"}
{"url": "https://offnews.bg/politika/pamet-za-utre-obratnoto-na-komunizma-ne-e-fashizmat-a-demokratciata-707816.html", "text": "В груба манипулация обвиниха ръководството на столичните социалисти от ИК \"Памет за утре\". Поводът е  за подготвяната акция от \"Памет за утре\".В тази позиция ние, членовете на Инициативен комитет „Памет за утре“, сме обявени за фашисти, пишат ИК. В текста им се казва още: Обвинени сме, че искаме „да използваме млади хора като оръдие за осъществяване на профашистки идеи“. Организираната от нас на 9.9.2019 г. обиколка по места на паметта, свързани с комунистическото минало на България, е квалифицирана като „престъпно деяние“. Първите хора в държавата са призовани да приложат цялата строгост на закона спрямо нас.Разбираме „милите хора“, който използват носталгията по собствените си привилегии, за да запазят и малкото им останало влияние в обществото. Но това е груба манипулация, която няма да търпим.Не я търпи и Европа. На 27 юни 1996 г. Съветът на Европа описа многобройните и крайно опасни последици за демократичния процес, произтичащи от несъстоялата се радикална декомунизация в Резолюция 1096 от 27 юни 1996 г.: „...установяване на режим на олигархия вместо на демокрация, на корупция вместо на правова държава, и на организирана престъпност вместо зачитане правата на човека“ (нещо, което БСП често констатира).През май 2000 г. Народното събрание прие Закон за обявяване на комунистическия режим в България за престъпен. В него ясно се казва, че „Българската комунистическа партия е отговорна за управлението на държавата във времето от 9 септември 1944 г. до 10 ноември 1989 г., довело страната до национална катастрофа“. Според закона това управление „е отнемало на гражданите всяка възможност за свободна изява на политическата воля; системно е нарушавала основните човешки права и основните принципи на демократичната и правова държава; служела си е с екзекуции, нечовешки затворнически режим, лагери за принудителен труд, мъчения, подлагане на жестоки насилия, освидетелстване или настаняване в психиатрични заведения, лишаване от право на собственост, възпрепятстване и забрана за получаване на образование и упражняване на професия; възпрепятствала е свободното движение в и извън страната; лишавала е от гражданство.Това правеха и комунистите, и фашистите, и нацистите по време на своите тоталитарни управления. На 3 юни 2008 г. в Пражката декларация за европейската съвест и комунизма световно известни политици, историци, политически затворници, учени, писатели и дисиденти, подчертаха важните сходства между нацизма и комунизма „с оглед на отблъскващата и ужасяващата им същност и техните престъпления срещу човечеството“. Те декларираха, че „милионите жертви на комунизма и техните семейства имат правото да получат справедливост, съчувствие, разбиране и признание за своите страдания по същия начин, по който бяха морално и политически признати жертвите на нацизма“. Предупредиха, че „гузната съвест, произтичаща от комунистическото минало, е тежко бреме за бъдещето на Европа и за нашите деца“.През 2018 г. БСП се опита да изчисти гузната си съвест. В своя декларация от 15 февруари 2018 г., прочетена от трибуната на българския парламент, партията на Благоев, Димитров и Живков пое политическата отговорност на своята предшественичка БКП „за допуснатите от нея грешки и деформации“. БСП се извини „на всички граждани на страната, включително и на партийните членове, които през този период бяха незаконно, необосновано или несправедливо репресирани, тероризирани или унижавани“.Година по-късно основната партийна организация на БСП се вживява в ролята на „Народен“ съд. Надяваме се да не изпълни присъдите, които раздава.Обратното на комунизма не е фашизмът. Обратното на комунизма е демокрацията. Разбираме, че демокрацията отне много на БСП. Но демокрацията е за всички. Затова сме готови да поведем и социалисти по пътят към собственото им спасение.Готови сме и да поемем своята част от вината за това мрачно време. Тази вина не е персонална или политическа. Това е вината на хора, живели комунизма. Това е метафизична вина.Поемаме тази вина и призоваваме и опонентите ни да направят същото. За да може ние, живелите комунизма, най-после да се опростим и помирим. И заедно да построим мост на паметта между нас и нашите деца.ВСИЧКИ млади хора са добре дошли на „Обиколката на паметта“ на 9 септември 2019 г.За да има памет за утре! ", "date": "2019.07.23", "title": "Памет за утре: Обратното на комунизма не е фашизмът, а демокрацията"}
{"url": "https://offnews.bg/obshtestvo/pusnaha-spisaka-sas-svobodnite-mesta-za-priem-v-gimnaziite-v-sofia-707844.html", "text": "МОН публикува списъка със свободните места за прием в гимназиите в София преди предстоящото в края на месеца трето класиране, предава БНР.Списъкът с училищата, в които има свободни места след приключилото второ класиране, е в раздел \"Прием на ученици\".От Регионалното управление на образованието в София припомнят на кандидат-гимназистите, че онези от тях, които не са приети на първо и второ класиране или не са участвали в тях, могат да подадат заявление за участие в трето онлайн. Това може да стане от утре през електронната платформа .Учениците, които са се записали на първо или второ класиране в училищата, в които са приети, но имат желание да участват за свободните места на трето класиране, трябва да изтеглят оригиналните си документи от училището, където са записани. С тях те могат да подадат заявление за участие в трето класиране, но не онлайн, а само в училищата-гнезда.Списъците с приетите на трето класиране кандидат-гимназисти ще бъдат обявени на 29 юли.", "date": "2019.07.23", "title": "Пуснаха списъка със свободните места за прием в гимназиите в София"}
{"url": "https://offnews.bg/obshtestvo/kakvo-e-legalizatcia-kak-se-izvarshva-i-zashto-707820.html", "text": "Често чувате от приятели и познати, които пътуват, живеят или правят бизнес в чужбина, че им е необходим превод и легализация на документи. Ако на вас още не ви се е налагало, вероятно не сте съвсем наясно какво е това.Превод и легализация на документи - що е то?Преводът и легализацията на документи е процес на удостоверяване на автентичността на документа като форма и съдържание, включително и чрез удостоверяване на това, че е издаден от компетентен орган в съответната страна, че има правна сила и е действителен.Например удостоверение за семейно положение в България се издава в общината. В Украйна – от нотариус, във Филипините – от тяхното статистическо бюро. Няма как българските власти или властите на чужда страна да знаят как и кой издава съответните документи във всяка държава на света и затова има процес на легализация.Апостилът е само формата, чрез която това става за страните членки на Хагската конвенция. За останалите има червени ленти, заверка в акредитираните посолства и т.н. Така става възможно документите, издадени от упълномощените власти в една страна, да се използват безпрепятствено в друга.Процесът на превод и легализация се състои от няколко етапа:• заверка (или поставяне на апостил) във ведомството, издало документа. Това може да са областните администрации, различни служби и министерства – примерно диплома за средно или висше образование трябва да заверите в Националния център за информация и документация (НАЦИД), подведомствен на МОН;• превод на документа от лицензиран (заклет) преводач;• заверка от Консулския отдел на Министерството на външните работи.Понякога легализацията на документи, издадени у нас, може да не включва и трите етапа – зависи от изискванията на държавата, в която ще ги използвате. Зависи също от това, дали тя членува в Хагската конвенция, дали има двустранен договор за правна помощ с България, или за нея не е валидно нито едно от двете. Нормативно процедурата се урежда от „Правилник за легализациите, заверките и преводите на документи и други книжа“ в сила от 1 март 2018 г.Важни моменти при подготовка и извършване на превод и легализация на документиВсеки от етапите на легализацията на документите си има свои специфики и правила, които е добре да следвате стриктно. Така преди каквото и да е заверяване, трябва да огледате внимателно налични ли са всички атрибути на оригинала – подписи, ваши и на издаващата институция, дати, печати, имена. Трябва да е видно дали става дума за ксерокопие с нотариална заверка или за дубликат.Необходим ви е задължително заклет преводач, защото такова е законовото изискване. Ако подписът върху превода не е на специалист, вписан в листата на Консулския отдел на Външно министерство, не можете да получите заверка.МВнР ще извърши заверяването само ако всички изисквания, за които вече стана дума, са спазени.Преводите и легализацията на документи отнема време – различно според различните типове документи и ведомства, затова не чакайте последните седмици преди крайния срок.Превод и легализация на документи, издадени в чужбинаНеобходимо е да се легализират не само българските документи, за да ги използвате в друга страна, но и издадените в чужбина, за да ги използвате у нас. Задължително е оригиналът да е изряден по отношение на оформлението и съдържанието си. Той принципно трябва да е с поставен апостил, но всичко зависи от приемащата институция.Когато страната не е приела Хагската конвенция за апостила и няма с България двустранен договор, то е задължителен печат на нейното външно министерство и на нашето посолство там (или обслужващото в конкретната страна). В противен случай ви е необходима заверка в посолството на издаващата страна у нас (или в трета държава). Разбира се, задължителен е превод от лицензиран преводач и заверяване на подписа му.Как да се справите лесно с нужните ви преводи и легализация на документиВсъщност бихте могли да изминете целия път и сами – ведомства, преводачески агенции, срокове, пътувания, чакане пред офиси. Но това е неоправдана загуба на време и средства. По-разумно е да се обърнете към специализирана фирма, на която ще възложите поръчката и ще си получите заверката в уговорения срок. Освен това служителите ѝ са наясно с изискванията на отделните държави относно легализацията на документи.От тази гледна точка – най-експедитивно би действала специализирана агенция за преводи и легализация като например , която извършва преводи и легализация. В екипа ѝ работят професионални лицензирани (заклети) преводачи, а и в повечето случаи нужните институции са в столицата.От февруари тази година легализирането на някои документи за страни в ЕС е значително опростено. Въпреки това проверявайте изискванията на различните държави за всеки отделен случай.", "date": "2019.07.23", "title": "Какво е легализация, как се извършва и защо"}
{"url": "https://offnews.bg/nashite-avtori/evgenij-dajnov-poiavi-se-chovekat-kojto-se-zaiavi-kato-nash-badesht-707817.html", "text": "Хем знаехме, хем не вярвахме; но моментът дойде. Появи се човекът, който се заяви като наш бъдещ диктатор. Дори нахвърля, пред камера, първоначален списък на хора, с които смята да се саморазправя.От поне пет години предупреждавам: Борисовият режим, за да продължи да съществува в сегашния си вид, трябва да се прероди в диктатура. Защото няма как олигархичен режим, изцяло отдаден на присвояване на обществени ресурси, да не се натъкне на съпротива. А тя е преодолима само с диктаторски методи.Самата логика на режима го насочва към диктатура, независимо от това, какво се иска на играчите в него. Точно тук Бойко Борисов направи детинска, наистина бебешка грешка. Създаде инфраструктурата на диктатура, но не за себе си. А за някой прокурор. За това също предупреждавам от поне три години.И диктаторът-прокурор се появи. Нямаше как да не се появи, защото властта не познава вакуум. Има ли място, подготвено за диктатор – той ще дойде, за да го заеме.Веднага след номинацията си за главен прокурор – и цели три месеца преди да бъде избран – Иван Гешев побърза да заяви своята политическа програма, т.е. програмата по отношение на властта, пред (по неговите думи) „държавната телевизия”.Всъщност, всички диктатори от поне стотина години насам честно и от самото начало обявяват своите намерения. После идват разни умници, които казват неща като: „Ама тоя няма да направи това, само си приказва”. Хитлер е добър пример. Пише човекът, още в началото на 1920-те години, че ще унищожи Франция, ще завзема земи на изток и ще изтреби евреите. И по-късно го направи. Трябваше да бъде чут от самото начало, за да избегнем едни 60 милиона жертви.Да чуем Иван Гешев.Да започнем с формата. Пространното му интервю пред БНТ беше заявка за политическо действие. Което означава: за структуриране, функциониране и насочване на властта. Нямаше нищо общо с описаните в Конституцията функции на прокуратурата като пазител на закона. Ще рече: заяви се като властник, а не като гарант на правото. По стил на изказване, нещо повече, повтори речника на кафявите медии, които пък възпроизвеждат речника на авторитарни властници като Владимир Путин, Виктор Орбан, Александър Лукашенко и т.н. Този речник има за цел да сплашва и унищожава хора; това му е функцията.Дори само гледайки формата на интервюто, вече знаем, че Гешев възнамерява да упражнява диктаторска власт, която да сплашва и унищожава хора. Съдържанието на казаното от него потвърждава това.Според Гешев, разделението на властите не е постижение на демокрацията, а „виждане на десните екстремисти”, с което той не е съгласен. От историята знаем, обаче, че всеки, който не приема разделението на властите, иска да събере цялата власт в своите ръце. Властта е разделена, защото, ако бъде събрана, ще започне да мачка гражданите. Затова и според българската Конституция властта е разделена.Отричайки това разделение, Гешев ясно дава да се разбере, че няма намерението да спазва Конституцията – точно както когато твърди, че „моята работа е да арестувам”. Това, разбира се, не е неговата работа, поне не според Конституцията, според която неговата работа е да следи за спазването на закона.Нататък. Всеки, който заявява, че няма да спазва Конституцията ни съобщава, че обществените отношения няма да бъдат регулирани от закони. А – от гола сила. Голата сила, на свой ред, се проявява чрез преследването на конкретни хора, схващани като политически противници на съответния властник. Ще рече: като хора, които не искат да допуснат изграждането на желания от него модел на властта като гола сила.Гешев беше така добър да съобщи на публиката, кого смята за свой враг и, следователно, кого ще преследва. От анализа дотук допускаме, че това преследване няма да стъпва върху Конституцията, а върху силата.Да се готвят: Иво Прокопиев; Христо Иванов; Атанас Атанасов; партия Да, България; коалиция Демократична България; сайтът Биволь; фирмата, за която работи набеденият за хакер Криссс; всички адвокати; „протестърските” (по неговите думи) медии; приятелите (и, по силата на модела „гола сила”, семействата) на всички горепосочени. Като че и наша скромност бе включена в този списък, като „учил в Лондон” преди 1989 година. Гешев не прави разлика между Оксфорд и Лондон, но той не прави разлика и между Конституция и диктатура. Разбирам посланието, смятам се за предупреден.Пак от историята знаем, че когато тръгне вълната на извънзаконовия терор, с отделни хора само се започва. Сетне терорът се стоварва върху цели категории от населението. Гешев даде заявка и в тази посока, казвайки, че не живее в кварталите Изток или Изгрев. В тези квартали, както наскоро разбрахме, живее тежката номенклатура на ГЕРБ. Ще рече: след като се разправи с хората в горепосочения поименен списък, Гешев възнамерява да удари висшите кръгове на ГЕРБ.Колко лишен не само от разум, а от елементарен инстинкт за самосъхранение трябва да си, за да подкрепяш точно онзи, който точно теб ще унищожи – както в момента прави ГЕРБ по отношение на Гешев? Сами си плетат въжето и любезно му го подават. А сред първите, увиснали на него, ще бъде Бойко Борисов. Няма как да не бъде, защото, докато той съществува, властта на Гешев няма да е тотална. И да се оттегли, и в Банкя да се похлупи – пак ще увисне.Но разговорът за интелигентността на герберския елит май вече е воден. Смътно си спомням, че ставаше дума за корнишони...Заключение: каза си го човекът. Предупреди. Ще събере цялата власт в ръцете си. И ще наложи терор върху всички, които не му харесват. Гледайте Иванчева, мислете за себе си.Предупредени сте. Вземете човека насериозно защото, ако се оставите да бъдете убедени, че той „няма да го направи”, когато дойдат за вас, ще е късно.", "date": "2019.07.23", "title": "Евгений Дайнов: Появи се човекът, който се заяви като наш бъдещ диктатор"}
{"url": "https://offnews.bg/futbol/ot-tcska-kam-fenovete-neka-zaedno-da-se-zavarnem-na-pobednia-pat-707819.html", "text": "ЦСКА призова феновете си да подкрепят отбора в квалификационната среща от втория предварителен кръг на Лига Европа срещу хърватския Осиек.\"Червените\" обявиха, че вече са продали повече от 4500 билета и допълниха, че е време да се завърнат на победния път.\"\".", "date": "2019.07.23", "title": "От ЦСКА към феновете: Нека заедно да се завърнем на победния път"}
{"url": "https://offnews.bg/zdrave/spetcializantite-po-meditcina-shte-rabotiat-3-godini-po-razpredelenie-707803.html", "text": "Специализантите по медицина държавна поръчка ще работят три години \"по разпределение\" в избрано от тях лечебно заведение с цел да се спре течът на кадри.Промените се въвеждат с нова наредба на Министерството на здравеопазването.След придобиването на специалност специализантите медици, за които е изплащана субсидия, могат да избират лечебни заведения, области или общини, определени от министъра на здравеопазването (в които е налице установен недостиг на специалисти), в които ще са длъжни да работят по придобитата специалност за срок от три години.Промяната е заложена в новата Наредба за изменение и допълнение на Наредба №1 от 2015 г. за придобиване на специалност в системата на здравеопазването, с което се въвежда ефективен механизъм за провеждане на държавната политика по осигуряване на необходимите специалисти в съответствие с потребностите на лечебните заведения, съобщават от Министерството на здравеопазването.Министерството вече ще субсидира базите за обучение за местата, финансирани от държавата по клинични специалности. По този начин държавната политика по осигуряване на необходимите специалисти ще се провежда с финансиране от държавния бюджет, а не от лечебните заведения.В случай че специализант, за когото е изплащана субсидия, не изпълни задължението си, той дължи обезщетение в размер на изплатената субсидия за срока на неговото обучение. Ако специализантът е отработил част от задължителния тригодишен период, обезщетението се изчислява пропорционално.Размерът на месечната субсидия за базите за обучение за всеки специализант в общия случай ще е в размер на две минимални работни заплати за страната и дължимите осигурителни вноски върху тях.Министърът на здравеопазването вече може да определи специалности, за които Министерството на здравеопазването да заплаща по-голям месечен размер на субсидията, но не по-голям от три минимални работни заплати и дължимите осигурителни вноски върху тях.Размерът на месечната субсидия, изплащана от Министерството на здравеопазването за специализантите по Обща медицина на места, финансирани от държавата ще е в размер на два пъти минималния осигурителен доход и дължимите осигурителни вноски върху него.Трудовото възнаграждение на специализантите, приети на места, за които МЗ изплаща субсидия, не може да е по-малко от две минимални работни заплати, а за специалностите, при които се отчитат негативни тенденции, възнаграждението е до три минимални работни заплати.Възнаграждението на специализантите по Обща медицина на места, финансирани от държавата, не може да бъде по-малко от 1,8 пъти минималния месечен размер на осигурителния доход за съответната икономическа дейност и квалификационна група професии, определен със Закона за бюджета на Държавното обществено осигуряване за съответната календарна година.Осъществена е промяна и в условията за специализация по Обща медицина в контекста на създадената възможност за субсидиране на базите за обучение. Специализацията по Обща медицина ще се осъществява по общия ред за клинични специалности – въз основа на срочен трудов договор на длъжност за специализант, а не въз основа на заповед на ректора. По този начин ще бъде разрешен основният проблем с липсата на доходи по време на специализацията.За постигането на по-голяма стабилност и предвидимост в трудовите отношения на специализантите, придобили друга специалност, назначени в база за обучение или служители във висше училище отпада изискването тези специализанти да променят безсрочния си трудов договор на срочен договор на длъжност за специализант.С измененията в Наредба № 1 заемането на длъжностите за специализанти вече се извършва след провеждане на конкурс по реда на Кодекса на труда. Изключение са специализантите по Обща медицина, тъй като задължителният конкурс е допълнително сериозно затруднение за базите по Обща медицина поради силно ограничения им кадрови потенциал. Най-често това са индивидуални практики за първична медицинска помощ, по-рядко – групови.С промените в Наредбата е създадена нормативна възможност базите за обучение да могат да получават финансиране за обучение на специализанти на срочен трудов договор освен от Министерството на здравеопазването и от общини, от лечебни заведения, които нямат одобрение от министъра на здравеопазването за обучение или по европейски проекти и програми.Освен това на специализантите вече могат да се отпускат стипендии със средства от европейски проекти и програми или от друг източник.", "date": "2019.07.23", "title": "Специализантите по медицина ще работят 3 години по разпределение"}
{"url": "https://offnews.bg/politika/gerb-vrashtat-mashinnoto-glasuvane-za-parlamentarni-izbori-otmeniat-g-707789.html", "text": "ГЕРБ връщат машинното гласуване на парламентарни избори, то остава още за президентски и европейски избори. Отменя се обаче за местни, каквито предстоят на 27 октомври. Това реши правната комисия към Народното събрание при обсъждането за второ гласуване на измененията в Изборния кодекс.Предложението направи депутатът от ГЕРБ Красимир Ципов, който не го мотивира, а каза само, че така са решили в парламентарната група на ГЕРБ. То беше одобрено с 14 гласа \"за\", 0 \"против\" и 7 \"въздържал се\". С това ГЕРБ промениха собствената си воля, изразена на 9 юли чрез законопроект, предвиждащ отмяна на машинното гласуване и за местни, и за парламентарни избори и провеждането му само за вота за президент и Европейски парламент. Внесоха го Даниела Дариткова и други депутати от ГЕРБ, Обединени патриоти и Воля.С гласуването на всички изменения в Кодекса обаче стана ясно, че машините напълно ще заменят хартиените бюлетини и няма да съществува вариантът за избор между хартия и машина, даден сега на избирателя. В Кодекса бе записано, че \"на всички избори след общите избори за общински съветници и кметове през 2019 г. се провежда само машинно гласуване\" на всички видове избори без местните. Първите такива са парламентарните, които трябва да се проведат през 2021 година.Кодексът въвежда и едно изключение - машинно гласуване не се провежда в избирателни секции с по-малко от 300 избиратели, при гласуване с подвижна избирателна кутия, в избирателни секции в лечебни заведения, домове за стари хора и други специализирани институции за предоставяне на социални услуги, в избирателни секции на плавателни съдове под българско знаме и в избирателни секции извън страната.ДебатПо време на дискусията на заседанието на комисията Хамид Хамид (ДПС) подкрепи предложението на Ципов като \"частична победа на привържениците на машинното гласуване\" и предложи да се добави текст, според който да се включат и местните избори по принцип, като се изключат точно предстоящите - на 27 октомври.\"Няма никакво значение какво ще пише в този параграф - коментира зам.-председателят на правната комисия Крум Зарков (БСП) - той се променя всеки път, когато му дойде времето да бъде изпълняван. ... Какво ще се случи след изборите днес няма никакво значение - два месеца преди следващите това отново ще бъде променено. Какво пише в закона няма значение.\"Той призова за запазване на машинното гласуване.\"Би било безотговорно да си затворим очите пред проблемите с машинното гласуване, но би било още по-безотговорно просто да го отменим. Бяхме запознати достатъчно навреме с доклад от ЦИК и определени проблеми, свързани със сертифицирането, със сроковете за обществената поръчка, със софтуера. Те бяха на масата и ние имахме избор - сядаме да ги решим или ги използваме като алиби за предварително взето решение да се отмени машинното гласуване. Вие избрахте втория вариант\", каза Зарков и апелира за устойчивост на законодателството, при която нормите се изпълняват в продължение на десетилетия, а не се сменят през два, три месеца.Цитираният доклад на ЦИК показва, че 27% от имащите право на глас са гласували машинно на последните избори. От ГЕРБ твърдят, че машинното гласуване затруднява отчитането на бюлетините и попълването на протоколите. Депутатът Александър Ненков определи машините за гласуване като \"един скъпоструващ експеримент, едни скъпоструващи играчки, които не допринесоха до двете основни цели, които имаха в началото на дебата – по-честни избори и по-лесно организационни\".Днес в дискусията се включи и проф. Михаил Константинов, председател на Съвета на директорите на \"Информационно обслужване\", който бе гост на заседанието на комисията днес.Предстои и второ гласуване в пленарна зала, след което промененият Изборен кодекс ще бъде обнародван и ще влезе в сила.", "date": "2019.07.23", "title": "ГЕРБ връщат машинното гласуване за парламентарни избори, отменят го за местните (обновена)"}
{"url": "https://offnews.bg/lajfstajl/sled-faceapp-prilozhenie-pokazva-kak-biha-vi-narisuvali-velikite-hudo-707822.html", "text": "След манията по FaceApp, нов уебсайт използва изкуствен интелект, за да превърне селфитата ви в картини от класическото изкуство, съобщава bTV. използва огромна база данни от над 45 хил. произведения от XV в., за да “нарисува” класически портрет на всеки от нас.В интернет и на пазара за приложения съществуват много други подобни програми, но с една съществена разлика, уебсайтът използва технология, наречена Generative-Adversarial Network (GAN). В миналото тя е била използвана както за стряскащо близките с реалността фалшиви видео изображения, така и за доста смешните и нелепи маски за Хелоуин.GAN е създадена от две неврални мрежи, които работят помежду си, за да създадат убедителен краен продукт. Първата е т.нар. дискриминатор. Тя е обучена да разпознава лицата на различни известни личности. Втората е генератор. Тя се учи как да създава нов портрет на базата на която и да е снимка.Крайният резултат е портрет, който (в повечето случаи) наподобява доста на оригинала. Но не 100 процента. Такава е и била целта на авторите.След проблемите със сигурността на FaceApp, създателите на AI Portraits бързат да успокоят, че снимките ви единствено се сравняват с произведения на изкуството и не се запазват в база данни, а се изтриват веднага след генерирането на портрета.", "date": "2019.07.23", "title": "След FaceApp: приложение показва как биха ви нарисували великите художници"}
{"url": "https://offnews.bg/obshtestvo/kv-geo-milev-i-chast-ot-iavorov-bez-topla-voda-ot-8-do-20-avgust-707821.html", "text": "Подаването на топла вода от столичната \"Топлофикация\" в квартал \"Гео Милев\" и части от квартал \"Яворов\" ще бъде спряно между 8-ми и 20-и август заради профилактика и ремонти.Топлоснабдяването на сградите в кв. „Цар Иван Асен II“, кв. „Яворов“ - блокове от 1 до 27, 77 и 78, както и кв. „Подуяне“ - Център и Редута ще се осъществява от ТЕЦ „София“, уточняват от \"Топлофикация-София\".Пълен списък на засегнатите сгради по време на профилактиката може да видите .", "date": "2019.07.23", "title": "Кв. 'Гео Милев' и част от 'Яворов' без топла вода от 8 до 20 август"}
{"url": "https://offnews.bg/temida/gdbop-vleze-v-ofisa-na-firmata-v-koiato-raboti-kristian-bojkov-707827.html", "text": "Служители на ГДБОП влязоха в офисите на фирма TAD Group, в която работи обвиняемият за кибератаката срещу НАП компютърен специалист Кристиян Бойков, съобщи bTV.Към момента не са ясни целите на акцията.Бойков бе арестуван, а по-късно освободен, след като му бяха повдигнати обвинения за пробива на базата данни на НАП и публикуването ѝ онлайн. Момчето отрича обвиненията. Според него и според работодателя му той е натопен от конкуренти в бизнеса.TAD Group работи в сферата на киберсигурността.В интервю за БНТ тази сутрин заместник главният прокурор Иван Гешев заяви, че компанията се занимава с \"киберрекет\". Малко по-късно прокуратурата разпространи до медиите съобщение, в което казва, че събраните доказателства сочат именно Кристиян Бойков като извършител на хакерската атака и че на служебния му компютър са открити файлове, доказващи това.Междувременно преди дни от TAD Group коментираха, че използват криптирани данни и не смятат да ги отключват заради разследването, тъй като съдържат чувствителна информация за клиентите им.", "date": "2019.07.23", "title": "ГДБОП влезе в офиса на фирмата, в която работи Кристиян Бойков"}
{"url": "https://offnews.bg/koloezdene/avstralietcat-kejlab-iuan-zapisa-vtora-etapna-pobeda-v-tura-707845.html", "text": "Представителят на \"Lotto - Soudal\" Кейлъб Юън спечели 16-ия етап на тазгодишното издание на колоездачната Обиколка на Франция. Австралиецът измина 177-километровото трасе с начало и край в Ним за 03:57:08 часа. Така той записа втора етапна победа от началото на Тура.Юън показа страхотна воля и спринтьорски качества, след като като успя да изпревари, макар и с много малко Елиа Вивиани от \"Quick Step\", Дилан Грьоневеген (LottoNL-Jumbo) и звездата на \"Bora–Hansgrohe\" Петер Саган.Съдиите дадоха преднина от 2 секунди на групата на първите 16 човека, стигнали финалната линия, спрямо пелотона, в който се движеха всички претенденти за генерално класиране.Това позволи на Жулиен Алафилип (Quick-Step) да запази \"жълтата фланелка\" на лидер само пет етапа преди края. Французинът има аванс от 1:35 минута пред втория Герант Томас от \"INEOS\" и 1:47 минути пред третия Стивън Кройсвайк (Jumbo - Visma).Състезанието отново бе белязано от неприятно падане, след като 28 километра преди края състезаващият се за отбора на \"Астана\" Якуб Фулсанг се отказа, след като пострада при близка среща с асфалта.Първоначалната прогноза е счупена ключица на лявото рамо. Преди днешния етап датчанинът се намираше на девето място в генералното класиране на 5:27 минути зад Алафилип.Утре предстои 17-ият етап от Тура, в който колоездачите ще трябва да изминат 200 километра от Пон дю Гар до Гап. Малко преди финала състезателите ще трябва да се справят и с височината от първа категория Кол дьо ла Сентинел.", "date": "2019.07.23", "title": "Австралиецът Кейлъб Юън записа втора етапна победа в Тура"}
{"url": "https://offnews.bg/sviat/boris-dzhonsan-e-noviat-premier-na-velikobritania-707808.html", "text": "Борис Джонсън е новият министър-председател на Великобритания, стана ясно преди минути.Новината дойде след вота за нов лидер на консерваторите, победител пот който излезе Джонсън - бивш кмет на Лондон и твърд поддръжник на Брекзит.Като лидер на управляващата партия Джонсън ще получи и премиерския пост, наследявайки принудената да подаде оставка заради провала на преговорите за Брекзит Тереза Мей.Новият министър-председател встъпва в длъжност от утре, 24 юли. Днес е последният ден на \"Даунинг стрийт\" 10 на Тереза Мей.Минути след избора му последваха новини за лавина от оставки в правителството.Министърът на правосъдието Дейвид Гок и финансовият министър Филип Хамънд обявиха, че ще се оттеглят от кабинета, ако Джонсън го оглави. Същото намерение изрази и външният министър сър Алан Дънкан. Министърът на образованието Ан Милтън вече обяви оставката си.", "date": "2019.07.23", "title": "Борис Джонсън е новият премиер на Великобритания"}
{"url": "https://offnews.bg/sviat/misteriozno-ubijstvo-na-dvojka-chuzhdentci-v-britanska-kolumbia-707797.html", "text": "Канадската полиция разследва убийството на двама млади туристи, застреляни в северната част на Британска Колумбия, предава Би Би Си.Властите съобщават, че 24-годишната американка Чайна Дийз и 23-годишният австралиец Лукас Фаулър са били открити мъртви. Бащата на момчето Стефан Фаулър е на висока позиция в полицията в Нов Южен Уелс и е пристигнал веднага в Канада с още двама свои колеги.Самият той описва убийството на сина си и приятелката му като „любовна история с трагичен край“.„Може да съм много опитен полицай, но днес стоя тук в ролята си на баща на жертвата“, казва той на пресконференция. В изявлението Фаулър добавя, че няма да се включи пряко в разследването.„Имам опит и знам как протичат тези разследвания. Мога да кажа, че имам много голяма доверие на всички полицаи, които работят по случая.“Семействата и на двете жертви разказват, че пътуването е било планувано.„Те бяха светли и красиви души. Все още сме в шок и сме с разбити сърца“, казва Кенеди Дийз, сестра на Чайна.Телата на жертвите са намерени до шофирания от тях син Шевролет от 1986, спрян в близост до горещите извори на река Лиард, които са популярна туристическа дестинация.Свидетели казват, че са видели двойката край пътя, тъй като колата им е била развалена, но всичко изглеждало под контрол.Полицията вече има изготвен портрет на мъж, който е забелязан да говори с Лукас на магистралата. Те молят за помощ гражданите за идентифицирането му и допълват, че стар модел на “Jeep” – Чероки.Момичето и момчето се срещат през 2017 година в хостъл в Хърватия и се влюбва. Оттогава те пътуват по света заедно.„Нашият син прекарваше времето си, пътувайки по света. Той срещна красиво младо момиче и двамата се влюбиха. Бяха страхотна двойка“, разказва бащата на момчето.Полицията обмисля възможността тяхното убийство да е свързано с изчезването на двама тийнейджъри миналия петък. 19-годишният Кам Маклеод и 18-годишният Брайър Шмегелски оттогава са обявени за изчезнали. Техният изгорял кемпер е намерен на пътя край Дийз Лейк в петък - на 500 км от мястото, на което са открити Фаулър и Дийз. Трето тяло е било намерено изгоряло недалеч от кемпера на момчетата. Не е установено чие е, но полицията смята, че не е никое от тях.", "date": "2019.07.23", "title": "Мистериозно убийство на двойка чужденци в Британска Колумбия"}
{"url": "https://offnews.bg/drugi/sestri-stoevi-prodalzhavat-da-se-sastezavat-za-balgaria-707781.html", "text": "Министърът на младежта и спорта Красен Кралев проведе среща със състезателките по бадминтон Габриела и Стефани Стоеви. След неколкократни разговори между министър Кралев и двете състезателки, техните родители и адвокати, проведени през последните седмици, по време на срещата вчера сестри Стоеви лично заявиха, че продължават да се състезават за България.Въпреки разногласията им с Българската федерация по бадминтон и продължаващите процедури пред компетентните органи, Стоеви потвърдиха пред министър Кралев, че са взели решение да поставят на първо място националния интерес и да участват в състезанията от международния календар за спечелване на квоти за Олимпийските игри в Токио през 2020 г.Министерството на младежта и спорта в лицето на министъра се ангажира да бъде гарант, че програмата на сестри Стоеви ще бъде изпълнена до Олимпийските игри.Решението на българските състезателки по бадминтон не приключва процеса на изясняване на обективната истина и не прекратява проблемите между тях и ръководството на федерацията, като ММС не може да бъде страна по казуса.След разговор на министър Кралев с председателя на федерацията по бадминтон Володя Златев той пое ангажимент да окаже необходимото съдействие на Габриела и Стефани Стоеви. Златев съобщи, че вече е потвърдил заявката им за участие в Световното първенство през 2019 година в Базел.", "date": "2019.07.23", "title": "Сестри Стоеви продължават да се състезават за България"}
{"url": "https://offnews.bg/sviat/ot-dnes-sasht-shte-deportirat-migranti-po-barza-protcedura-707785.html", "text": "Американското правителство въвежда бърза процедура за депортиране на мигранти, която ще заобикаля съдебната инстанция, предаде Би Би Си.Според новите правила мигрантите, които не могат да докажат продължителен престой от над две години в страната, ще могат да бъдат незабавно депортирани.Досега бързото депортиране се прилагаше само са лица, задържани край границата и престояли в САЩ под две седмици.Според правозащитници процедурата, която влиза в сила веднага след публикуването ѝ днес, може да обхване стотици хиляди хора.По думите на секретаря по вътрешна сигурност Кевин Макалийнан промяната \"е необходим отговор на настоящата имиграционна криза\" и ще облекчи проблема край границата.Според анализатори президентът Тръмп ще използва темата за строгия мигрантски контрол като ключова в кампанията за преизбирането си през 2020 г.", "date": "2019.07.23", "title": "От днес САЩ ще депортират мигранти по бърза процедура"}
{"url": "https://offnews.bg/kultura/mgla-za-parvi-pat-u-nas-707784.html", "text": "BGTSC представя: Концерта на MGLA, който ще се състои на 22 септември от 19:00 часа в столичния клуб Mixtape 5. Концертът на култовите поляци е първи у нас, а в тяхна подкрепа ще видим и сънародниците им от Martwa Aura и Dagorath.Очаква ни тройна полска атака с най-доброто от творчеството на трите банди!Билетите ще са в продажба от днес на обяд онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, дюкян Меломан, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.Билетите за това шоу ще са на промо-цена от 30 лева до 30 юли, включително. След това ще са на редовна цена от 35 лева, а в случай на останали в деня на събитието и на място в клуба цената на входа ще е 45 лева.*Клубът не работи с резервации**Политика за достъп на непълнолетни:  ***Гардероб - пътване за употреба:  Предстои обявяването на допълнителна информация!Организаторите препоръчват навременното закупуване на билети и спазването на реда в клуба!Събитието е 18+", "date": "2019.07.23", "title": "MGLA за първи път у нас"}
{"url": "https://offnews.bg/ikonomika/petrolnata-asotciatcia-pred-poslanitci-naredba-n-18-protivorechi-na-o-707818.html", "text": "По инициатива на Българската петролна и газова асоциация се проведе среща между членове на УС на асоциацията и посланици и представители на посолствата на Великобритания, Нидерландия, Австрия, Румъния и Гърция в България.Домакин на срещата беше представителството на Европейската комисия в България.На срещата членовете на БПГА информираха представителите на дипломатическите мисии за опасенията си във връзка с влизането в сила на 01.10.2019 г. на текстове от наредба Н-18 на Министъра на финансите и евентуалните негативни последствия, които ще произтекат от това. Според текстовете от тази дата на касовите бележки, издавани на бензиностанциите, трябва да се добави нов реквизит „покупна цена”.Според БПГА подобно изискване би противоречало на основополагащите принципи на ЕС, както и на приложимите в съюза правила за лоялна конкуренция, защитавани от член 101 от Договора за функциониране на ЕС.Покупната цена е търговска тайна, гарантирана от международното, европейското и националното право. Осветляването на подобна информация би могло да доведе до изкривяване на конкуренцията между търговските оператори, което не е в полза нито на потребителите, нито на търговците и като цяло – на българската икономика.Въвеждането на подобно правило би засегнало не само националния пазар, но и съюзната търговия с горива, тъй като множество европейски фирми извършват вътрешнообщностни доставки на територията на страната.На практика, обявяването на покупна цена не носи обективна допълнителна информация за потребителите, тъй като в нея не са включени редица разходи, които правят компаниите, като например съхраняване на държавни резерви, разходи по експлоатация, логистични и маркетингови разходи.БПГА информира посланиците и представителите на посолствата, че вече е потърсила среща с премиера г-н Бойко Борисов, за да изложи опасенията си във връзка с влизането в сила на този текст от наредба Н-18.", "date": "2019.07.23", "title": "Петролната асоциация пред посланици: Наредба Н-18 противоречи на основни принципи на ЕС"}
{"url": "https://offnews.bg/ikonomika/zaradi-f-16-vzehme-500-mln-leva-nov-dalg-predstoi-targ-za-oshte-200-707782.html", "text": "Министерството на финансите пласира държавни ценни книжа за 200 млн. лева на аукцион, проведен в понеделник. За него съобщи БНБ и информира, че за 29 юли е предвиден нов аукцион - за още 200 млн. лева.Така с планираните ДЦК за 300.6 млн. лева през юни от дългът ще стане общо 700.6 млн. лева.Всичко това се случва въпреки излишъка в бюджета, който е близо 3.2 милиарда лева, и на фона на ратификацията от Народното събрание на договорите за закупуване на осем изтребителя F-16 от САЩ.Сделката за F-16 ще увеличи касовия дефицит в бюджета за 2019 г. до 2.43 млрд. лв., или 2.1% от БВП, а заради нея бе променен Законът за бюджета за настоящата година. В мотивите му бе посочено, че очакваната цена на изтребителите е почти 2.2 млрд. лв. Законът позволява на правителството да поеме тази година нов дълг до 1 млрд. лв., но само на вътрешния пазар.На аукциона на 22 юли е постигнат средногодишен лихвен процент на новия заем от 1.52%. Общият размер на подадените поръчки е 282,73 млн. лв.При предишния търг 10-годишните ДЦК бяха продадени при рекордно ниска средна доходност от 0.41%, а 20-годишните - при 1.60%.", "date": "2019.07.23", "title": "Заради F-16: Взехме 500 млн. лева нов дълг, предстои търг за още 200 млн."}
{"url": "https://offnews.bg/sviat/shte-prenebregne-li-britanskata-kralitca-protokola-zaradi-boris-dzhons-707786.html", "text": "Кралицата на Великобритания Елизабет II може да бъде принудена да наруши кралския протокол, ако Борис Джонсън бъде избран за министър-председател, пише The Daily Express.Изданието припомня, че ако Джонсън бъде избран за поста на министър-председател след изборите за лидер на Консерваривната партия, то той най-вероятно ще бъде поканен на лична среща с кралицата през септември, където би трябвало да бъде със своята партньорка Кери Саймъндс.Според кралския протокол обаче, неженените двойки, които кралицата приема в резиденциите си, нямат право да нощуват там.Това са правила, които не са пренебрегнати дори за принц Хари и Мегън Маркъл по време на посещението им като неженена двойка в Сандиргам през 2017 година.Тогава те трябваше да пренощуват в близкото имение Анмър Хол. Година по-късно, вече след сватбата, двойката получи позволение да пренощува при кралицата.The Daily Express обаче коментира, че ако Джонсън и половинката му не се оженят преди септември, то кралица Елизабет II може да бъде принудена да наруши протокола. Те могат да бъдат помолени да нощуват в хотел, но има вероятност това да се изтълкува като неуважение към двамата.От кралското семейство отказват да коментират темата.", "date": "2019.07.23", "title": "Ще пренебрегне ли британската кралица протокола заради Борис Джонсън?"}
{"url": "https://offnews.bg/gimnastika/vesela-dimitrova-nadiavam-se-gratciite-ni-da-sa-bezgreshni-na-svetovn-707824.html", "text": "Треньорът на българския ансамбъл по художествена гимнастика Весела Димитрова сподели, че лагерът на грациитени в японския град Мураяма е бил много ползотворен.Димитрова говори по време на церемония в Пресклуб България, на която ансамбълът бе награден за отбор номер 1 на България за юни, а тя - за треньор на месеца.  Специалистката разкри, че преди световното първенство през септември месец, нашите момичета ще участват на два турнира от Чалъндж сериите в Минск и Казан.Димитрова сподели, че вече се шият новите трика за ансамбъла за шампионата на планетата, но не пожела да издаде повече подробности за тяхната визия. \"Представянето ни на Европейските игри беше добро, можем и по-добре. Дано да го покажем на Световното първенство. Имахме много ползотворен лагер в Япония. Публиката там много харесва момичетата, много бяха поласкани, че използваме японска музика за едно от съчетанията. Направихме промени в съчетанието с пет топки, работим го, малко е тежичко, има добавени нови елементи. Предстоят ни сега две Чалъндж купи - в Минск и в Казан, след това Световното първенство. Работим много сериозно. Мисля, че момичетата израстват с всяка една тренировка и са наясно какво трябва да направят. Новите трика вече са почти готови, ще ги видите на Световното първенство. Ще бъдат красиви. Това е, което мога да кажа. Сигурна съм, че на Световното първенство всичко ще е наред от гледна точка на съдийството. Само се надявам момичетата да играят без грешка. Конкуренцията е меко казано жестока, само три отбора имаме квоти за Олимпиадата – ние, Русия и Италия. Всички останали ще се борят за квоти и затова битката на шампионата в Баку ще е много тежка\", сподели Димитрова. На въпрос за формата на момичетата, капитанът Симона Дянкова коментира: \"Колкото до храненето, ние имаме специален кетъринг, всички сме доста суетни, сами контролираме килограмите си, гледаме да изглеждаме добре на килима.Имаме специален диетолог, който определя менюто. Д-р Мариела Сиракова изготвя менюто\".", "date": "2019.07.23", "title": "Весела Димитрова: Надявам се грациите ни да са безгрешни на световното"}
{"url": "https://offnews.bg/politika/spasi-sofia-izdigna-svoj-kandidat-za-kmet-na-stolitcata-video-707847.html", "text": "Гражданската инициатива 'Спаси София' издигна свой кандидат за предстоящите кметски избори в столицата. Това е Борис Бонев.\"Представяме ви Борис Бонев - нашият независим кандидат за кмет на София. Предприемаме тази стъпка след години неуморна работа и много инвестирано лично време за каузите ни за София. Успяхме да постигнем много, но искрено вярваме, че можем да дадем много повече на любимия ни град. Написахме и : най-подробната програма за управление на столицата. Вярваме, че в нея всеки ще открие интересни предложения и идеи за своя квартал и града ни като цяло\", пишат във Фейсбук.Сдружението открай време се бори с корупцията и некадърноо управление на София, като  снимки и видеа от нелепи ремонти и дейности на общината.\"Разхождам се из София и единственото нещо, което правя, е да се ядосвам. Хората, които сега управляват, си броят мандатите, а на нас животът ни минава, но проблемите остават\", заяви той по време на обявяването на кандидатурата си.\"Спаси София\" смята да издигне и кандидати за районни кметове.", "date": "2019.07.23", "title": "'Спаси София' издигна свой кандидат за кмет на столицата (видео)"}
{"url": "https://offnews.bg/futbol/barsa-i-mesi-siadat-na-masata-za-pregovori-707783.html", "text": "Ръководството на Барселона ще започне преговори за нов договор със суперзвездата на тима Лионел Меси, съобщава спорнитят медиен гигант \"ESPN\".Настоящото споразумение между аржентинската легенда и каталунците изтича през лятото на 2021 година, като има опция за удължаване с още един сезон.Желанието на президента на клуба Хосеп Мария Бартомеу е да поднови договора на Меси преди изтичането на мандата му именно през 2021 година. В момента Меси е на 32 години.Meждувременно друг футболист на Барса - Иван Ракитич отбеляза, че иска да остане в каталунския клуб, но не изключва и други възможности за бъдещето си.\"Винаги съм виждал името си в медиите всяка година, след като се преместих в Барселона. Всеки трансферен прозорец е едно и също. Говорих с ръководството на клуба и с Валверде, и искам да остана тук, клубът има същите планове.Въз основа на това се гордея, когато други клубове се интересуват от мен. Това означава, че си върша работата добре\", заяви Ракитич пред \"AS\". Миналия сезон Ракитич игра в 54 мача във всички турнири, вкара 5 гола и направи 10 асистенции.", "date": "2019.07.23", "title": "Барса и Меси сядат на масата за преговори"}
{"url": "https://offnews.bg/sviat/mark-esper-e-noviat-ministar-na-otbranata-na-shtatite-707846.html", "text": "Новият министър на отбраната на САЩ се казва Марк Еспер, предава \"Ройтерс\". Неговото назначение беше гласувано от Сената по-рано днес, като той получи 90 гласа \"за\" и едва \"8\" против.Той заема поста, след като генерал Джим Матис напусна заради противоречия с президента относно политиката спрямо Близкия изток и по-конкретно Афганистан.Еспер е ветеран от войната срещу Ирак през 1990-1991 г. Той е завършил бакалавъра си през 1986 г. в престижната военна академия \"Уест Пойнт\", след което има магистратура от Харвард през 1995 г. и докторантура през 2008 г. от университета \"Джордж Вашингтон\".Близък е с държавния секретар Майк Помпео, с когото са били колеги в университета. През годините е бил съветник на множество министри и официални лица в Белия дом - демократи и републиканци.", "date": "2019.07.23", "title": "Марк Еспер е новият министър на отбраната на Щатите"}
{"url": "https://offnews.bg/gimnastika/raeva-komentira-izminaloto-svetovno-za-devojki-iskam-da-kreshtia-no-707748.html", "text": "Президентът на Българската федерация по художествена гимнастика Илияна Раева отново срази потребителите на „Фейсбук“, след като коментира изминалото Световно първенство за девойки, представянето на момичетата, съдийските решения и недоволството си от феновете.В своя пост Раева засегна бързото развитие на спорта, който по думите ѝ „се развива не с години, а с месеци“. Според президента на БФХГ по време на изминалото първенство конкуренцията при индивидуалното и ансамблите е била огромна. „Не съм предполагала, че едно такова състезание ще е толкова силно, с такъв адреналин и с толкова голям брой държави, които имат апетити за медали. Всички пуснаха състезателки, с които искаха да печелят медали и призови места”, посочи тя.“България участва с 4 състезателки - всяка на един уред. Моето мнение, както и на някои чуждестранни колеги беше, че България има най-силния отбор при девойките след Русия! Категорично! Да! Децата допуснаха грешки, но специалистите могат да си направят извода, каква е силата им от получените оценки с грешки. Навсякъде бяхме готови за сребърен медал! Всички го видяха и на тренировките и на подиума”, коментира тя за националния ни отбор девойки.Раева определя играта на ансамбъла ни девойки като „слаба“. „При безгрешна игра имахме големи шансове за медал! Те го знаеха, усетиха го и на подиум тренировката. Чувстваха се прекрасно преди старта, с изключение на Моника. Тя каза, че се страхува. Направихме всичко, за да я успокоим. Всичко тръгна прекрасно. Направиха всички сложни и трудни неща, но вързаха възел, смениха лента и останаха 9-ти. На обръчи допуснаха грешка в началото, но съумяха да не пропуснат трудностите си и докрая играха смело и направиха всичко! Получиха много ниска оценка за трудност. Незаслужено. Плакаха и страдаха много и те, и треньорите. Защото знаеха, че можеха да постигнат много на това състезание! Защото бяха един прекрасен ансамбъл, с прекрасни трудни композиции, с които мечтаеха за медал! Но, грешките са си грешки...“Тя обаче споделя, че е бясна и от решението на съдийското ръководство, което е наложило да бъде намалена оценката на ансамбъла с 1,5 точки, след като тимът вече е бил оценен по-високо преди това от съдийската комисия.“Кой, защо... защо, по дяволите... няма да кажа, защото ни предстои световно! И аз за пореден път трябва да мълча и да стискам зъби... Много съдии бяха в пълно недоумение...Искам крещейки да разказвам и за това, което е станало на съдийската маса снощи, и за едно европейско, и за едно друго световно.... НО НЕ МОГАААА!!!!! И трябва да мълча и да търпя всичко, което се изсипва върху треньорите и децата, върху мен...! Защото има други състезания, а те пак ще са на тая съдийска маса... Защото ако си отворя устата ще върна българската гимнастика от там, откъдето всъщност никога не е излизала.... от собствената си помия! А вече имаме толкова много прекрасни гимнастички на всички нива, потенциални медалистки във всяка възраст, световни шампионки, страхотен отбор жени индивидуално!!!Докога бееее?!?!?! Докога ще се самоунищожаваме????????“, пише Раева за съдийството.Илияна Раева се обръща и съм феновете:„А на всичкото отгоре шепа освирепели жени сипят клетви обиди по треньорите ми и по мен и някакви мои приятели от фейсбук ми пращат на лично техните помии... Спрете да ми пращате тези простотии, защото въпреки че сте ми приятели, ще ви блокирам. Тези секти от някакви неудовлетворени жени намерили отдушник в професията “фен” никога не са ме интересували.”Коментарът на президента на БФХГ завършва с благодарност към целия щаб. „Обичам ви и вярвам във вашето успешно бъдеще! Анализираме, отстраняваме грешките и продължаваме! Има върху какво да работим. Благодаря на родители и фенове за подкрепата! Честито на медалистите! Страхотна гимнастика!.“", "date": "2019.07.23", "title": "Раева коментира изминалото Световно за девойки: 'Искам да крещя, но не мога!'"}
{"url": "https://offnews.bg/obshtestvo/avaria-spria-toplata-voda-v-kv-nadezhda-i-svoboda-v-stolitcata-707792.html", "text": "Авария спря временно подаването на топла вода в столичния жк. „Надежда\".Засегнати са абонатите в карето между ул. „Й. Хаджикоцев\", ул. „Хр. Силянов\", ул. „патр. Дамян\", ул. „ген. Н. Жеков\" и ул. „Република\". Без подаване на топла вода са също и следните адреси в жк. „Свобода\" - бл. № 41, 42, ОДЗ-137, ДЯ-15, 15-то СОУ и жк. „Толстой\" - бл. 39, 38, 36, 35, 26, 28, 2, 33, 31, 29, 30, 18 17, 15 5 ,3, 6, 2.Незабавно е създадена необходимата организация, като ще се работи до пълното отстраняване на аварията, увериха от \"Топлофикация-София\".", "date": "2019.07.23", "title": "Авария спря топлата вода в кв. 'Надежда' и 'Свобода' в столицата"}
{"url": "https://offnews.bg/kultura/nadezhda-koseva-s-nagrada-za-rezhisura-v-iaponia-za-debiuta-si-irina-707788.html", "text": "Журито на 16-тия международен кинофестивал „Skip City“ в токийското предградие Кавагучи с председател култовия режисьор Такаши Миике присъди наградата за режисура (поделена) на Надежда Косева. Това е поредното признание за дебютния филм на Надя „Ирина“.Наградата бе връчена на продуцента Стефан Китанов, който пожела от сцената България да бъде асоциирана в страната на изгряващото слънце не само с кисело мляко и сумо-легендата Котоошу, но и с качествено кино.Създаден през 2004 година, SKIP CITY INTERNATIONAL D-Cinema FESTIVAL е един от първите международни фестивали с конкурс, фокусиран изцяло върху пълнометражни филми, заснети на дигитални носители. Екипът на фестивала е посветен на идеята да открива и стимулира млади таланти, като целта е да се създават нови бизнес възможности в непрестанно променящата се среда на филмовата индустрия.След представянето си на националния фестивал във Варна и международната си премиера във Варшава през есента на 2018, филмът „Ирина“ продължава да жъне успехи на международната фестивална сцена. Срещата му със зрителите в българските киносалони ще бъде на 25 октомври.„Ирина“ е продукция на Арт Фест в копродукция с Фронт Филм, Доли Медиа Студио и Райт Солюшънс, с подкрепата на ИА „Национален филмов център“, Програма „Творческа Европа“ МЕДИА на Европейския съюз и Югоизточната европейска филмова мрежа.", "date": "2019.07.23", "title": "Надежда Косева с награда за режисура в Япония за дебюта си 'Ирина'"}
{"url": "https://offnews.bg/obshtestvo/sv-teofil-otcelial-v-plamatcite-otsekli-glavata-mu-s-mech-707704.html", "text": "Църквата почита днес св. мъченици Трофим и Теофил и други тринадесет с тях.Те пострадали при царуването на Диоклетиан. Заедно с тях пострадали и още тринадесет души. След като отказали да принесат жертви на езическите идоли и да се отрекат от Христа, те били окачени на дърво за мъчения.След това езичниците започнали да стържат телата им с остро желязо, хвърляли и камъни по мъчениците, накрая счупили пищялите им и ги хвърлили в огън. Но светците били запазени от всемогъщата Божия сила цели и невредими сред пламъците и излезли от огъня, без да пострадат.Тогава мъчителят, обзет от люта ярост, заповядал да умъртвят всички с меч. След това главите на светците били отсечени.", "date": "2019.07.23", "title": "Св. Теофил оцелял в пламъците, отсекли главата му с меч"}
{"url": "https://offnews.bg/politika/bsp-sofia-shte-otbelezhi-77-ata-godishnina-ot-razstrela-na-nikola-vapt-707771.html", "text": "77 години от разстрела на поета Никола Вапцаров и неговите другари се навършват днес.От 10.00 часа ще се проведе възпоменателен митинг-поклонение на Мемориала „Гарнизонно стрелбище“ в София. Организатори са Съюзът на българските писатели, Българският антифашистки съюз и Градският съвет на БСП – София.В събитието ще вземат участие вицепрезидентът на Република България Илияна Йотова, председателят на НС на БСП Корнелия Нинова и председателят на Градския съвет на БСП – София Калоян Паргов.По-късно през деня, в 18.00 часа, пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски и стихове на Вапцаров. В събитието ще вземе участие председателят на Съюза на българските писатели Боян Ангелов. ", "date": "2019.07.23", "title": "БСП-София ще отбележи 77-ата годишнина от разстрела на Никола Вапцаров"}
{"url": "https://offnews.bg/obshtestvo/dazhdat-se-vrashta-poveche-slantce-v-kraia-na-rabotnata-sedmitca-707761.html", "text": "Дъждът се връща днес, в Източна България и в планините в западната част от страната ще е облачно, ще вали и гърми. Възможни са и градушки, според прогнозата на НИМХ. Максималните температури ще бъдат от 25 градуса в североизточните райони до 35 в югозападните. В София около 28 градуса. Край морето ще духа до умерен северен вятър, вълните ще са 2-3 бала, а термометрите на брега и във водата ще се качат до около 27 градуса. Над планините ще се развива купесто-дъждовно облачност, максималната температура на височина 1200 метра ще е около 22, а на 2000 метра - около 14 градуса.Слаби валежи ще има и утре, а в следващите дни до края на работната седмица ще грее повече слънце и температурите слабо ще се повишат.", "date": "2019.07.23", "title": "Дъждът се връща, повече слънце в края на работната седмица"}
{"url": "https://offnews.bg/zvezdi/britni-spiars-s-parva-iziava-sled-psihiatrichnata-klinika-707791.html", "text": "Списание „People” отрази първата официална изява на поп звездата Бритни Спиърс след лечението ѝ в психиатрична клиника.По-рано тази година в Инстаграм певицата съобщи на своите фенове, че за неизвестен период спира да прави музика и ще се погрижи за себе си и своето семейство. Тогава тя написа: \"Всички имаме нужда от време за себе си\".В началото на годината Бритни отмени концертите си в Лас Вегас, като сподели, че причината е нейният баща, който е бил на косъм от смъртта заради перфорация на дебелото черво. Тя отложи и датата, на която трябваше да излезе новият ѝ албум.Въпреки това активността ѝ в социалните мрежи продължи, като тя показваше видимо много добра форма, но не се появяваше на публични събития.Сега певицата присъства на холивудската премиерата на филма „Once Upon A Time in Hollywood“, в който участват Брад Пит, Леодардо ди Каприо, а режисьор на лентата е Куентин Тарантино.Първата поява на Спиърс е в компанията на дългогодишния ѝ партньор Сам Асгария. Бритни бе заложила на червена рокля, прилепнала по тялото ѝ. ", "date": "2019.07.23", "title": "Бритни Спиърс с първа изява след психиатричната клиника"}
{"url": "https://offnews.bg/sviat/rezistentna-kam-medikamenti-malaria-pokosiava-v-chast-ot-azia-707787.html", "text": "Маларийни паразити, резистентни на ключовите препарати за лечение на болестта, са се разпространили бурно в Югоизточна Азия, обявиха изследователи от Великобритания и Тайланд.Паразитите се разпространяват от Камбоджа в посока Лаос, Тайланд и Виетнам, където половината от пациентите не успяват да се излекуват с основните показни препарати, съобщава Би Би Си.Според изследователите това откритие повдига въпроса за \"смразяващата перспектива\" резистентността към лекарствата да се разпространи и в Африка.Експертите обаче допускат, че опасенията може да са преувеличени.Маларията се лекува с комбинация от два медикамента - артемизинин и пипераквин.Комбинираното лечение е въведено в Камбоджа през 2008 г. През 2013 г. са регистрирани първите случаи на резистентни щамове към двете вещества.Според проучването, публикувано в престижното медицинско издание \"Лансет\", резистентните паразити са се разпространили в Камбоджа, Лаос, Тайланд и Виетнам, като в някои райони са засечени последващи мутации, считани за още по-проблематични. На места 80% от изолираните паразити са се оказали резистентни.Друго изследване, публикувано отново в \"Лансет\", посочва, че половината от пациентите в тези райони не са били излекувани със стандартната терапия. Използвани са обаче алтернативни лекарства. Това подчертава необходимостта от навлизането на тези алтернативи в практиката. Става въпрос за артемизинин в комбинация с други препарати или за комбинация от три лекарства.", "date": "2019.07.23", "title": "Резистентна към медикаменти малария покосява в част oт Азия"}
{"url": "https://offnews.bg/obshtestvo/zapochva-remont-na-stolichnata-ulitca-kadeto-tcariat-piel-a-ds-biela-707708.html", "text": "Обновяването на една от най-малките улици в София – „Малко Търново“ започва днес и ще приключи на 15 септември. Реновирането включва обновяване на настилките по улицата, на стъпалата и капаците на шахтите, подмяна на уличното осветление, монтиране на нови парапети и елементи на градското обзавеждане, съобщи Столична община.Целият проект е публично-частно партньорство между строителната компания BLD, която финансира и изпълнява реновацията, архитектурно студио „Серафимов“, което дава на града безвъзмездно архитектурния проект, и на Столичната община. На две обществени обсъждания гражданите на София споделиха своите виждания за проекта за реновация на една от най-обичаните улички на София и се прие общото разбиране, че историята, събрана на нея, трябва да бъде показана по ясен и видим начин.\"Малко Търново\" е най-бързата връзка между булевард \"Дондуков\" и пространството на площад \"Александър I\" и булевард \"Цар Освободител\".На 27 юли в „София лаб“ ще се проведе за първи път публична обмяна на идеи, наречена Работилници “История на ул. „Малко Търново“, където чрез методите на включващия дизайн всеки гражданин може да участва в създаването на визуализация на историческия разказ за София на тази улица. Работилниците ще се водят от Ивелина Гаджева, която е дипломиран специалист в областта на включващия дизайн и в момента работи в екипа на на The Helen Hamlyn Centre for Design към Royal College of Art, London, където разработва стратегия за развитието на Сингапур Еърлайнс и има многогодишен опит в британски, сингапурски и китайски компании. Всеки, който иска да се включи, може да го направи до утре .  На 60-те метра на ул. „Малко Търново“ е събрана много история, която показва развитието на града от неговото създаване до наши дни. Там могат да се открият следи от античността, там е и прочутият бар „Луна“, в който представители на царската фамилия са се отбивали на питие, а зад черна врата в една от стените още се намират килии на бившата Държавна сигурност. По фасадата на Държавната агенция все още личат следите от пожара на бившия Партиен дом. Улицата е един от маршрутите на туристите в града.", "date": "2019.07.23", "title": "Започва ремонт на столичната улица, където царят пиел, а ДС биела"}
{"url": "https://offnews.bg/sviat/kaskadior-ranen-seriozno-na-snimkite-na-barzi-i-iarostni-9-707780.html", "text": "Каскадьор е със сериозни травми на главата след инцидент по време на снимките на „Бързи и яростни 9“ в студиата на „Уорнър Брадърс“ в Хертфордшир, предаде Би Би Си.На място веднага са били повикани въздушна линейка и полиция, а снимките за деня за били спрени.Мъжът е пострадал след падане на снимачна площадка, използвана за снимките на филми като „Хари Потър“ и „Джеймс Бонд“.Човекът е отведен с хеликоптер в кралската болница в Лондон.По-рано този месец в студията на \"Уорнър Брадърс\" в Лийвсдън, Хертфордшир имаше друг инцидент - избухна пожар, с който се бориха 18 пожарни и множество пожарникари. Поради късния час нямаше пострадали.„Бързи и яростни 9“, с участието на Вин Дизел и Мишел Родригес, трябва да бъде пуснат следващата година. Все още не е известно дали инцидентът ще засегне датата на излизане.", "date": "2019.07.23", "title": "Каскадьор ранен сериозно на снимките на \"Бързи и яростни 9\""}
{"url": "https://offnews.bg/obshtestvo/vodata-spira-po-12-chasa-v-polite-na-vitosha-dnes-i-utre-707712.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради монтаж на измервателно устройство след ПСПВ Мала Църква, и ремонт на спирателен кран се налага спиране на водоподаването на: с. Плана – от 14:00 ч. днес до 2:00 ч. утре, с. Железница - от 14:00 ч. днес до 2 часа утре, с. Бистрица - от 13:30 ч. днес до 1,30 утре, с. Панчарево /висока зона/ и с. Кокаляне /висока зона/ - от 14:30 ч. днес до 2:30 ч. утре, в.з. „Косанин дол“ - от 14:30 ч. днес до 2:30 ч. утре,  в.з. „Ловджийска чешма“ – от 14:30 ч. днес до 02:30 ч. утре, в.з. „Бункера“ – горна част – от 14:30 ч. днес до 2:30ч. утре, в.з. „Градище“ – от 14:30 ч. днес до 2:30 ч. утре, кв. „Симеоново“, в.з. „Симеоново – Драгалевци“, кв. „Драгалевци“ - от 14:00 днес до 2:00 ч. утре, в.з. „Малинова долина“ – от 14:30 ч. днес до 2:00 ч. утре, кв. „Киноцентъра“ - от 15:00 ч. днес до 3:00 ч. утре, c. Владая - района заключен между ЖП линия „София-Перник“, ул. „Лесковец“, ул.“Войнишко въстание“ , ул.“Любомир Миланов“,ул. „Акад. П. Стайнов“, ул.“Равнище“ и в.з. „Приплат“ - от 14:00 ч. днес до 2:00ч. утре, кв. „Бояна“- от 16:30 днес до 4:30 ч. утре, в.з „Беловодски път“- от 17:00 ч. днес до 5:00 ч. утре, в.з. „Килиите“ - днес до 5:30 ч. утре, в.з. „Мала кория“ - от 17:30 ч. днес до 5:30 ч. утре, кв. „Княжево“, района заключен между ул. “Панорамен път”, ул.“Проф. Державин”, бул. “Цар Борис III”,ул. “Ген. Михаил Кутузов”, ул.“Карамфил”, ул.“Бойна слава”, ул.“Клек”, ул.“Сребриста липа” и ул.“Бял равнец”- от 17:30 ч. днес до 05:30 ч. утре, кв. „Княжево“, района заключен между бул. “Цар Борис” III и ул. “Княжевска”, ЖП линията „София - Перник“ и ул. “Владайско въстание”- от 17:30 ч. днес до 05:30 ч. утре, кв. „Горна баня“ и в.з. „Горна баня“ – от 17:30 ч. днес до 05:30 ч. утре. Изпълнение на инвестиционен проект за подмяна на уличен водопровод на ул. „Феликс Каниц“ в кв. „Крива река“ налага спиране на водоподаването от 09:00 до 19:00 часа на ул.“Феликс Каниц“ от ул. „Богдановец“ до ул. „Яков Крайков“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Подмяна на сградно водопроводно отклонение на бул. „Никола Петков“ в местност “Гърдова глава“ налага спиране на водоподаването от 09:00 до 21:00 часа на клиентите на ул. „Карамфил“ от ул. „Ген. Михаил Кутузов“ до ул. „Маринковица“. ", "date": "2019.07.23", "title": "Водата спира по 12 часа в полите на Витоша днес и утре"}
{"url": "https://offnews.bg/obshtestvo/ekspert-niama-meso-ot-zarazenite-svine-v-magazinite-707773.html", "text": "Няма месо с африканска чума в търговската мрежа. Вирусът не е опасен за хората.Това каза началникът на отдел „Здравеопазване на животните” към Българската агенция по безопасност на храните  д-р Александра Митева по Нова тв. Месото се изземва, за да се предотврати евентуално разпространение на заболяването сред основните възприемчиви животни – домашните и дивите свине, добави тя.Д-р Митева заяви, че африканската чума е изключително опасно заболяване и се разпространява много бързо. „Основният фактор в разпространението е човешкият фактор – ботушите, оборудването, колите, хората, преминали през инфектирани зони, обясни тя. В рамките на две седмици локализирахме 16 огнища в 5 региона. Това са предимно нерегистрирани задни дворове с нерегламентирано отглеждане на свине, уточни д-р Митева.По повод на съмненията, че свинете не се умъртвяват по хуманен начин експертът обясни, че всъщност става въпрос за конкретен метод на умъртвяване с газ и пяна. „Това е с висока концентрация на въглероден диоксид под формата на сух лед. Това е метод за евтаназирането на животни според европейското законодателство. Методът е напълно хуманен”, добави тя.  Обезвреждането става чрез загробване на определени места от компетентните органи на дълбочина над 3 метра и е изключено животинските трупове да бъдат изровени от кучета, категорична бе д-р Митева. ", "date": "2019.07.23", "title": "Експерт: Няма месо от заразените свине в магазините"}
{"url": "https://offnews.bg/112/kola-plamna-v-dvizhenie-na-magistrala-hemus-tunel-vitinia-e-zatvoren-707775.html", "text": "Движението в тунел \"Витиня\" на магистрала \"Хемус\" е ограничено, заради запалил се в движение лек автомобил с газова уредба, съобщи МВР. По първоначални данни има един пострадал при инцидента.Районът е задимен, колите се пренасочват по стария път.На място са насочени екипи на полицията, пожарната и Спешна помощ.", "date": "2019.07.23", "title": "Кола пламна в движение на магистрала Хемус, тунел Витиня е затворен"}
{"url": "https://offnews.bg/politika/mashinnoto-glasuvane-i-vot-za-kmet-v-sela-s-nad-200-zhiteli-gledat-v-n-707770.html", "text": "Комисията по правни въпроси ще обсъди днес Законопроекта за изменение на Изборния кодекс.Депутатите решиха на първо четене да отменят машинното гласуване за местни и парламентарни избори, а то да се провежда само на вота за президент и Европейски парламент. Промените бяха подкрепени от 122 представители на управляващото мнозинство. 96 депутати от опозицията гласуваха \"против\", сред тяк и четирима от \"Обединените патриоти\".ОП внесе между двете четения и предложение населени места с над 200 жители да си избират пряко кмет. Сега долната граница е 350 жители. ", "date": "2019.07.23", "title": "Машинното гласуване и вот за кмет в села с над 200 жители гледат в НС"}
{"url": "https://offnews.bg/bojni/kobrata-shte-se-boria-da-igraia-v-balgaria-za-svetovnata-titla-707776.html", "text": "След като Атлетическата комисия в щата Калифорния върна лиценза на Кубрат Пулев, той вече е вперил поглед към бъдеща битка за световната титла в IBF.Българинът е задължителен претендент в тази версия, а носител на колана в момента е Анди Руис, който нокаутира уж големия фаворит Антъни Джошуа.  Според Кобрата, британецът вече е готов за мач с Руис и такава е целта му за следващ мач. Звездата ни в профибокса обяви в ефира на \"Здравей, България\" пред NOVA, че ще направи всичко възможно такъв двубой да се проведе в България.  \"    \", каза Кобрата.", "date": "2019.07.23", "title": "Koбрата: Ще се боря да играя в България за световната титла"}
{"url": "https://offnews.bg/temida/prokuraturata-dannite-na-nap-sa-otkriti-na-kompiutara-na-kristian-ta-707774.html", "text": "Събраните до момента доказателства не разколебават основното предположение, че Кристиян Бойков е извършил компютърното престъпление, в което е обвинен, обяви прокуратурата.Държавното обвинение разпространи до медиите изявлението във връзка с интервюта на Бойков и неговите работодатели. Те твърдят, че момчето е невинно и е било натопено от бизнес конкуренти на фирмата, в която работи.Прокуратурата обаче твърди, че анализът на иззетия служебен компютър на Кристиян Бойков показва, че той е разполагал с базата данни на НАП преди разпространението ѝ в интернет. Към настоящия момент продължава работата по декриптиране на информацията, съдържаща се в иззетите веществени доказателства, както и по анализ на вече декриптираната такава информация от компютъра на Бойков, допълва прокуратурата.В интервю за bTV вчера работодателят на Кристиян от компанията за киберсигурност обяви, че въпросният компютър е криптиран и нямам как това да бъде променени с оглед на защита на клиентска информация.Ето какво още разкриват от държавното обвинение:В интервю за БНТ днес заместник главният прокурор Иван Гешев коментира, че основната версия на разследването по атаката срещу НАП е киберрекет.„Накратко от начало разследването започна в насока – лицето, за което знаете. В момента за нас е ясно, че този обвиняем е просто оръдие и маша. Разследването и основната версия, по която се работи, че фирмата, в която той работи, се занимава с нещо като киберрекет. С удряне на фирми, търговски дружества, държавни организация с цел нарушаване на тяхната компютърна информационно сигурност и съответно по-късно да бъдат привлечени като клиенти. Дали цялата фирма, или части от нея, или отделни нейни ръководители, това е водещата версия, по която се работи в момента\", каза Гешев. ", "date": "2019.07.23", "title": "Прокуратурата: Данните на НАП са открити на компютъра на Кристиян, търсил по ЕГН Борисов, Цацаров и Пеевски"}
{"url": "https://offnews.bg/temida/geshev-niamam-asansior-do-hola-zhena-mi-ima-tavan-do-sofijskia-zatvo-707772.html", "text": "Нямам асансьор, който да стига до хола ми. Няма от какво да се притеснявам, няма от какво да се срамувам. Това заяви номинираният за поста на Сотир Цацаров зам.-главен прокурор Иван Гешев по БНТ. Кандидатурата му бе издигната вчера единодушно от прокурорската колегия към ВСС. Номинацията от всичките 11 членове на ВСС означава огромно доверие към мен и аз нямам право да излъжа това доверие. Срещу него стои отговорност, а аз не съм човек, който бяга от битки и отговорност. Залогът тук е много голям - оцеляването на всякакви олигарси, мутри, срещу които ние водим дела, обясни Гешев. Той обясни, че е приел номинацията за главен прокурор, защото не може да позволи да отиде на вятъра труда на колегите му до този момент. Искам прокуратурата, отворена към проблемите и болките на хората, заяви Гешев.Той очаква срещу него да се формира кръг от олигарсите на прехода, \"които са в ареста или предстои да влязат в ареста\".Гешев подчерта, че не се притеснява от калта, която ще се изсипе върху него и допълни, че разполага с ипотекирано жилище в квартал \"Волуяк\", а жена му - с таван до Софийски централен затвор. Той каза още, че е виждал веднъж в живота си Делян Пеевски при снемането на преписка преди 4-5 години. Гешев беше категоричен, че е несистемен играч и не е част от статуквото.", "date": "2019.07.23", "title": "Гешев: Нямам асансьор до хола, жена ми има таван до Софийския затвор"}
{"url": "https://offnews.bg/zdrave-i-krasota/niakolko-idei-za-po-lesna-adaptatcia-v-zhegite-707768.html", "text": "Експертите твърдят, че за да помогнем на организма си да се адаптира в горещите дни, трябва да коригираме храненето, да се погрижим за кръвоносните си съдове и да следим за качеството на съня си. Как може да стане това?Ограничаване на сладкото и пикантните подправкиИзследване на учени от Колумбийския университет показва, че определени продукти повишават потенето, което и без друго е по-интензивно в горещите дни. За да не изтощаваме организма си със загуба на течности и важни за функционирането му хранителни вещества, е добре да контролираме консумацията на продукти, богати на въглехидрати – сладкото и тестените изделия. Пикантните подправки също не са добра идея. Предпочитаната подправка за салатите е сокът от лимон.По-малко животински протеини и мазниниТези хранителни компоненти изискват много енергия за преработката си, което допълнително снижава тонуса ни. Препоръчва се консумацията на „леки“ протеини и фибри – такива се съдържат в рибата, плодовете, зеленчуците, ориза, овесените ядки.Повече зеленолистни и свежи подправкиТе тонизират и са ненадминат източник на витамини. Диетолозите съветват да се наблегне на зеленолистните салати.Не се отказвайте от солтаС потенето, солта и други минерали бързо се отделят и напускат организма. Затова не е нужно да се намалява потреблението на сол. Недостигът й може да стане причина за влошаване на общото състояние.Консумация на „затягащи“ храниБанани, смути от спанак и касис, чай или лимонада с мента. Тяхната употреба помага да се справим с гаденето, което е чест симптом при високи температури, заради влошаването на работата на съдовете и кръвообращението.Как да помогнем на кръвоносните съдовеДвигателна активност и ритмично оводняване – това оптимизира работата на кръвоносните съдове през летните дни. Контрастните душове – с топла и хладка вода - ги тонизира.Лека вечеряПреработването на тежка храна предизвиква повишаване на температурата на тялото. След обилно хранене, усещането за тежест и дискомфорт се засилва, което влияе на качеството на съня, затова леката вечеря е препоръчителна.", "date": "2019.07.23", "title": "Няколко идеи за по-лесна адаптация в жегите"}
{"url": "https://offnews.bg/zdrave-i-krasota/vredi-li-liutata-hrana-na-mozaka-707794.html", "text": "Любителите на лютия пипер и чилито са значително по-застрашени да се сблъскат с деменцията от хората, които не използват люти подправки в храната си. До този извод са стигнали учени от Катарския университет и Университета в Южна Австралия.Специалистите са наблюдавали близо 5 хиляди жители на Китай, които участвали в национално изследване за връзката между здравето и храненето. Възрастта на рецепиентите варирала от 55 до 71 години, а когнитивните им функции били оценявани четири пъти в интервала 1997-2006 г. Учените взели предвид и социално-демографските фактори, и начина на живот на доброволците.Анализите показват, че хората, които ежедневно използват повече от 50 г лют пипер в храната си, два пъти по-често се оплакват от влошаване на паметта и когнитивните способности. Интересно е, че по-голяма част от засегнатите са с нормално телосложение, без наднормено тегло.Магданозът и червеният пипер укрепват мозъка„Предишни изследвания, показаха, че консумацията на лют червен пипер е полезна за нормализиране на телесната маса и кръвното налягане. Сега обаче открихме, че той има неблагоприятни последствия за когнитивните функции на възрастните хора“, отбелязва д-р Цумин Ши от Катарския университет.Епидемиолог от австралийския университет уточнява, че в хода на изследването се е отчитала както консумацията на пресни люти чушки, така и на млян, лют червен пипер. За сладките вариианти и за черния пипер няма подобни наблюдения. Интересът точно към тези подправки е предизвикан от факта, че те са много разпространени в Азия. В някои райони на Китай почти всеки трети консумира люта храна ежедневно.Активният компонент на лютите червени чушлета е капсаицин. Той ускорява обмяната на веществата и подпомага загубата на мазнини. Изследователите смятат, че хората с нормална телесна маса могат да бъдат по-чувстителни към лютия пипер, от хората с наднормено тегло, а това влияе и по-силно на паметта им.Едновременно с това учените отбелязват, че в изследването не са взети предвид интелектуалните възможности на рецепиентите, което също подлежи на задълбочен анализ, тъй като може да влияе върху когнитивните функции в зряла възраст. Пълните резултати от проучването са публикувани в списание Nutrients.", "date": "2019.07.23", "title": "Вреди ли лютата храна на мозъка?"}
{"url": "https://offnews.bg/sviat/iuzhna-koreia-e-dala-predupreditelni-izstreli-sreshtu-ruski-voenni-sam-707779.html", "text": "Южнокорейски военни са дали предупредителни изстрели срещу руски военен самолет, навлязъл в южнокорейското въздушно пространство днес, предадоха БТА и Асошиейтед прес, като цитират министерството на отбраната в Сеул.За първи път руски военен самолет нарушава южнокорейското въздушно пространство, заявил служител от министерството. Първоначално три руски военни самолета нарушили въздушната зона за идентификация над морето до източния бряг на Южна Корея, преди един от тях да навлезе в южнокорейското въздушно пространство, посочи министерството на отбраната в Сеул. Тогава южнокорейски изтребители се вдигнали и дали предупредителни изстрели.Руският самолет напуснал района, но след това се върнал и нарушил за втори път южнокорейското въздушно пространство по-късно днес. В отговор южнокорейски изтребители отново дали предупредителни изстрели.Трите руски самолета нарушили южнокорейската въздушна зона за идентификация заедно с три китайски военни самолета. Не е известно дали двете страни са направили това умишлено, каза южнокорейският служител.Министерството на отбраната в Сеул се готви да извика представители на руското и на китайското посолство по-късно днес, за да изрази официален протест, добавя АП.", "date": "2019.07.23", "title": "Южна Корея е дала предупредителни изстрели срещу руски военни самолети"}
{"url": "https://offnews.bg/futbol/levski-privlicha-ganaetca-mohamed-ot-shvetcia-707767.html", "text": "Насиру Мохамед вече е футболист на Левски, твърди сайтът \"ghanasoccernet\". Според ганайската медия \"сините\" са платили 3 млн. евро на Хекен за правата на офанзивния футболист. Тази сума обаче категорично не отговаря на истината, като най-вероятно става въпрос за объркване, тъй като цената му е 3 милиона шведски крони.25-годишният футболист в действителност е много близо до трансфер при \"сините\". Той вече е в София, където трябва да уточни последни детайли по договора си, след което да премине медицински тестове и да парафира със столичани.В Швеция разкриха, че Левски ще плати около половин милион лева за правата на Мохамед.Той може да играе и по двете крила, а освен това и като нападател. За Хекен има 12 мача и 1 гол през този сезон. Той е част от Хакен вече осем сезона. Мохамед ще бъде втория играч, който идва на \"Герена\" от Хакен.", "date": "2019.07.23", "title": "Левски привлича ганаеца Мохамед от Швеция"}
{"url": "https://offnews.bg/kultura/tantc-sreshtu-bezrazlichie-707800.html", "text": "На 19 октомври в Пловдив гостуват провокативните спектакли \"Втора природа\" на Агата Синиарска и Каролина Гживнович и \"Добре дошли\" на независимия артист Аурора Лубос. Съвременни танцови продукции, докосващи важни за съвремието ни теми - колективното човешко безразличие към унищожаването на природата, последиците от Холокоста и мъчителната реалност на имигрантската криза.По време на закриващия уикенд на фестивала ще си зададем няколко въпроса с изключителна тежест. Самоунищожителна ли е човешката природа? Безразлични ли сме към съдбата на другия? Или към тази на природата? Как да се борим с общочовешкото примирение, неведение и липса на съпричастност?\"Втора природа\"- Агата Синиарска и Каролина ГживновичПолските хореографи Агата Синиарска и Каролина Гживнович изследват природата, нейните пречистващи сили, символи и опасности, за да представят радикален и съвременен прочит на травмата на Холокоста. Те базират своя спектакъл върху биографията на прочутата Пола Ниренска (1910 – 1992). Полска танцьорка от еврейски произход, Ниренска напуска страната и след множество перипетии се установява в САЩ. Там тя се превръща в една от движещите сили на модерното танцово изкуство, но не успява да се освободи от спомените за геноцида и в крайна сметка се самоубива.Унищожаването на околната среда е нашето съвременно унищожение. Както и по време на Холокоста, днес природата отново е свидетел на човешките разрушителни стремежи. Нацисткият геноцид е свързан и с широкомащабен екоцид.“Като част от поколение, родено десетилетия след Холокоста, с този проект ние не опитваме да сме част от тази история. Не можем да изпитаме този ужас, да се преструваме, че го разбираме. Въпреки това ние вярваме, че все още можем да поучим от нея, от тази друга реалност, която се сблъсква с нашите съвременни индивидуални и колективни истории.”Артистичният фокус върху Пола Ниренска е свързан с конкурс на Института „Адам Мицкевич“ в партньорство с Института по музика и танц за създаване на танцов спектакъл в памет именно на Ниренска. Отбелязвайки 100 години от своята независимост, Полша инициира проекта „Хореографски територии – нови пътеки на авангарда“, насочен към млади танцови артисти и хореографи, вдъхновени от икони на световното танцово изкуство от полски произход.Артистичният фокус върху Пола Ниренска е свързан с конкурс на Института „Адам Мицкевич“ в партньорство с Института по музика и танц за създаване на танцов спектакъл в памет именно на Ниренска. Отбелязвайки 100 години от своята независимост, Полша инициира проекта „Хореографски територии – нови пътеки на авангарда“, насочен към млади танцови артисти и хореографи, вдъхновени от икони на световното танцово изкуство от полски произход. „Втора природа“ е втората продукция от тази серия след “The Yanka Rudzka Project: Polyphonies”. През следващите години участниците ще създадат танцови продукции, вдъхновени от Бронислава Нижинска и Мари Рамбер. Целта на проекта е да преоткрие и подкрепи съвременния танц в Централна и Източна Европа. 19 октомври - 17:00 - 17:30СКЛАД - Пловдив, ул. Екзарх Йосиф №16Билети ще намерите онлайн в мрежата на , както и на касите на Easypay в цялата страна.***Добре дошли - Аурора Лубос„Когато Аyрора Лубос поставя върху ръцете на жена от публиката върху парцалена кукла, имитираща човешко тяло, нямам съмнение за това, което виждам. Пиета? Вопъл, жал от Западния свят към онези, които не са оцелели в морското пътешествие. […] Беше красив жест. Беляза ме хуманизмът, който прелива от това представление – дълбокото човешко отношение, което ни кара да уважаваме всеки живот.” – Изабела ШиманскаОт сцената Аурора Лубос протяга ръка за състрадание. В родната й Полша, а и не само, темата за приема на бежанци довежда до раздори и затворени врати. Какво изпитваме ние, преситените европейци, към другите, чуждите, изпадналите в беда. Добре дошли ли са наистина? Аурора Лубос задава тези въпроси на зрителите, на полското общество, както и в по-широк европейски контекст. Нейното солово изпълнение е колкото покана за човечност, толкова и протест срещу безразличието. Танцов апел към западния човек, скрит зад уюта и сигурността, който затваря очите и сърцето си за бягащите от, конфликти, репресии, смърт и глад.„Този спектакъл е моят коментар за имигрантите, давещи се в морето, един своеобразен пренос на тези кадри върху нашата полска реалност.“ – Аурора Лубос.Част от постановката е документация на пърформанса „От водата“, представен на плажа в град Сопот, Полша, в средата на октомври 2015 във връзка с Деня за солидарност с бежанците.Родена през 1977-а, Аурора Лубос е независим танцов артист. Тя е свързвана основно с полската и британската съвременна сцена. Автор е на няколко смели и искрени солови продукции, посветени на домашното насилие и други актуални проблеми. Сред тях са Zanzibar, Unfinished, Knife, Horse and Stairs, Acts; Thou Shalt Not. В продължение на 15 години Лубос е част от трупата на британския Vincent Dance Theatre. Тя създава инсталации и пърформанси (No. 1, Four Corners, Act for Two – Leftovers, Without Home, Out of Water), както и анимации (Winter 2010 cycle).19 октомври - 20:00 ч. - Дом на културата \"Борис Христов\", ПловдивБилети ще намерите онлайн в мрежата на , както и на касите на Easypay в цялата страна.Събитието във Facebook следете .***", "date": "2019.07.23", "title": "Танц срещу безразличие"}
{"url": "https://offnews.bg/temida/lozan-panov-inspektoratat-ne-dava-ubeditelen-otgovor-za-publikuvanite-707801.html", "text": "Висшият съдебен съвет трябва да изслуша главният инспектор във връзка с публикуваните лични данни на съдията Мирослава Тодорова (СГС), коментира пред журналисти председателят на ВКС и член на ВСС Лозан Панов.От думите му стана ясно, че той не приема писменото обяснение, изпратено до ВСС за разгласяването на лична информация за семейството на съдия Тодорова.\"Проблемът е сериозен и трябва да се обсъди. Става въпрос за действия вътре в самата съдебна система. Моето предложение е да бъде изслушан главният инспектор. От писмото, което той е изпратил към нас, поне за мен не става ясно какви са причините и как се е случило точно това спрямо Мирослава Тодорова. Задал съм също въпроса дали има тенденциозност- предвид събитията около този магистрат и това, което стана\", каза Панов.За него не е задоволително обяснението за анонимен служител с икономическо образование, допуснал грешката. \"И вие сте го забелязали, и аз го забелязах - на няколко места се посочва, че е с икономическо образование. Второ,  след като файлът се казва по този начин, значи някой е видял това след това - тогава защо тази информация не е заличена? Има много въпроси. А писмото на инспектората не дава никакви отговори\", аргументира се Лозан Панов.Декларация за имотното състояние на съдия Мирослава Тодорова бе публикувана на сайта на КПКОНПИ, наред с декларациите на всички заемащи отговорни публични постове лице. При Тодорова обаче имаше съществен пропуск - не бяха заличени лични данни за нея и семейството ѝ, вкл. техният адрес. Допълнително смущаващ бе фактът, че файлът с декларацията бе кръстен \"NE SE CHISTIIIIIII\".", "date": "2019.07.23", "title": "Лозан Панов: Инспекторатът не дава убедителен отговор за публикуваните лични данни на съдия Мирослава Тодорова"}
{"url": "https://offnews.bg/zdrave/slantcezashtitnite-kremove-kriat-li-riskove-i-znaem-li-kak-da-gi-izpo-707796.html", "text": "Меланомът е един от най-смъртоносните видове рак, чието разпространение се увеличава мълниеносно в световен мащаб. Излагането на UV радиация е основната причина за най-често срещаните форми на рак на кожата, а един от най-ефективните начини да се избегне това е слънцезащитният крем.\"Всеки разговор за слънцезащитните продукти трябва да започне с признанието, че има сериозни доказателства, че той предотвратява рака на кожата,\" казва Ричард Уелър, почетен консултант-дерматолог в Университета в Единбург, пред BBC.Ето защо, въпреки че ракът на кожата се увеличава в някои страни, той намалява в други - тези, които са повишили осведомеността за значението на използването на слънцезащитни продукти.\"Процентът на рак на кожата се увеличава сред по-възрастните поколения, заради щетите нанесени в продължение на десетилетия върху кожата им. Страните, в които процентът намалява, са имали най-големи инвестиции в информирането на обществеността, като Нова Зеландия, Дания, САЩ и Австралия\", казва Адел Грийн от QIMR Berghofer Medical Research Institute в Австралия.Някои изследователи обаче изразяват опасения, че въпреки че  слънцезащитните продукти са безспорно важен инструмент в борбата срещу рака на кожата, се налагат подобрения в състава им, за да бъде той по-безопасен. Според тях има случаи, в които някои слънцезащитни продукти могат да навредят на здравето.По-рано тази година Агенцията по храните и лекарствата на САЩ (FDA), заедно с Европейската комисия  забраниха 14 от 16-те съставки, използвани в слънцезащитните продукти. ФилтритеДва вида UV филтри могат да се използват за слънцезащитни продукти. Най-често използваните са известни като органични филтри, които абсорбират ултравиолетовите лъчи и ги превръщат в по-безопасна радиация. Неорганични UV филтри като титанов диоксид и цинков оксид, които като цяло се считат за безопасни, отразяват и разсейват UV радиацията далеч от кожатаУстановено е, че някои органични филтри се абсорбират през кожата и навлизат в кръвния поток. Това само по себе си не означава, че слънцезащитните продукти не са безопасни, но нараства вниманието върху потенциалните неблагоприятни ефекти на най-често използвания UV филтър в света - оксибензон.„Малко се знае за системното въздействие на повечето активни съставки“ в слънцезащитните продукти, посочва FDA в доклада си, като се позовава на ефектите на голямо количество от слънцезащитни продукти, абсорбирани през кожата и в тялото.Лабораторни проучвания върху мишки са установили, че някои органични UV филтри, включително оксибензон, както и парабени и фталати, които могат да бъдат намерени дори при слънцезащитни продукти, които използват неорганични UV филтри, могат да действат разрушително на еднокринната система. Но нито едно изследване върху хората не е подкрепило това.Лора Ванденберг, доцент в Училището по обществено здраве и здравни науки на Амхерстския университет в Масачузетс, казва, че повечето ендокринни разрушители засягат мъжки фетуси и ембриони. Установено е, че високото ниво на фталати, нарушава развитието на мъжките полови органи. Това може да доведе до проблеми по-късно в живота, като намаляване на броя на сперматозоидите или повишен риск от рак на тестисите. Този ефект обаче е установен само при много високи дози.Фталатите могат да се намерят и в други козметични продукти, не само в слънцезащитните, включително някои сапуни, шампоани, лакове за нокти и спрейове за коса, а парабените са в много продукти за коса и грим. Междувременно Ванденберг открива чрез изследванията си, че оксибензонът е открит в кърмата и може да повлияе на размера на млечните жлези на мишките, на тяхното развитие, функция и здраве.Въпреки това, винаги трябва да бъдем внимателни, когато прилагаме резултатите от изследванията на мишки върху хората, казва Дейвид Лефел, професор по дерматология и хирургия в Yale School of Medicine. Изследванията, показващи неблагоприятните ефекти на UV филтрите върху гризачи, обикновено включват много по-високи нива на UV филтри, в сравнение с реалната човешка употреба.Например, през 2011г. група изследователи, представят резултатите от тяхно проучване, в което отбелязват, че храненето с оксибензон на млади плъхове води до увеличаване на матката с 23%. Изследователите също така изчисляват, че за да се постигне същата концентрация на оксибензона при хората, една жена ще трябва да използва слънцезащитен крем всеки ден от 34 до 277 години, в зависимост от броя намазвания дневно.Въпреки това, някои изследвания показват, че органичните UV филтри могат да засегнат и хората. В едно проучване от 2015г. са изследвани 500 двойки, които се опитват да имат дете, и са открили, че мъжете с по-високи концентрации на бензофенонови UV филтри имат 30% по-малка вероятност за успешно оплождане. Макар че това е важна констатация, изследването има резерви, поради начина на тестване и възможната вариабилност на измерената концентрация на UV филтри, тъй като тя се резорбира бързо в тялото.Въпреки че маркира известни притеснения, изследването не води до никакви категорични заключения.Витамин DДруго известно опасение за слънцезащитните продукти е, че те не позволяват на човешкото тяло да произвежда витамин D, който най-често се получава при излагане на слънце.Според Рейчъл Нийл, доцент в QIMR Berghofer \"Механизмът на слънчево изгаряне е различен от производството на витамин D и има доказателства, че използването на слънцезащитни продукти не влияе много на нивата на витамин D\".13 водещи експерти от цял свят се срещнаха през 2018 г., за да обсъдят баланса на витамин D в организма и връзката му със защитата от слънце и заключиха, че слънцезащитните продукти не повлияват статуса на витамин D при здрави възрастни.Рейчъл Нийл съветва да се използва слънцезащитен крем всеки ден за хората, които живеят на места, където има силно слънце през цялата година, като Австралия. Но там, където слънцето не е толкова силно, като Великобритания, слънцезащитният крем обикновено е необходим само когато сте на открито за продължителен период от време.Опасенията около слънцезащитните продукти, блокиращи производството на витамин D, също могат да бъдат преувеличени, защото много малко хора използват правилно слънцезащитните продукти. Препоръките са да се нанасят по 2 mg / cm2 на кожата ни или около шест супени лъжици. Това е количеството, използвано за определяне на различните фактори за защита на слънцето (SPF). Повечето хора прилагат едва около една четвърт от необходимото количество.Важно е да се отбележи, че всеки аргумент, подчертаващ ползите за от слънцето, а не рисковете, остава противоречив и не отрича предупреждението, че излагането на слънце увеличава риска от рак на кожата.Все пак, една от ползите от UV радиацията е освобождаването на азотен оксид, който разширява кръвоносните съдове и понижава кръвното налягане, което предполага, че слънцезащитните продукти могат да предотвратят тези ползи. Все по- голям брой доказателства сочат, че азотният оксид е важен за сърдечно-съдовата система и вероятно намалява сърдечно-съдовите заболявания.Според изследователи, намаляването на риска от сърдечно-съдови заболявания е по-важно от намаляването на рака на кожата, тъй като, макар че и двете стойности се увеличават в световен мащаб, сърдечните заболявания убиват много по-голяма част от хората. Сърдечно-съдовите заболявания са причината за смъртта в световен мащаб - 17,9 милиона души са починали от болестта през 2016 г., а между 2 и 3 милиона немеланомни ракови заболявания и 132 000 меланома са открити всяка година. Меланомът, който е по-агресивен от двете, има среден процент на оцеляване от около 92%, а експертите казват, че смъртта от немеланомни ракови заболявания е рядкост.Изследователите обаче признават, че аргументите им са спорни, а единственото реално доказателство, което имат, ясно сочи, че слънцезащитните продукти са полезни за нашето здраве.", "date": "2019.07.23", "title": "Слънцезащитните кремове: крият ли рискове и знаем ли как да ги използваме"}
{"url": "https://offnews.bg/vodni/talantite-na-evrofutbol-vasiliki-kadoglu-i-georgi-tcurev-triumfiraha-v-707778.html", "text": "Трима Спортни таланти на Еврофутбол в плуването могат да се похвалят с титли и медали от две състезания през уикенда - VII плувен маратон \"Археология\", гр. Бяла и от Държавно лично-отборно първенство младша възраст 13-14 г. юноши и девойки.В неделя Василики Кадоглу и Георги Цурев триумфираха с купите от маратона на Бяла в категория „Оупън“, като преодоляха най-бързо 1700-метровото трасе съответно при жените и мъжете.13-годишната ни надежда Тиана Темелкова подобри личното си време на 200 метра гръб, което й осигури бронз от Държавното лично-отборно първенство младша възраст 13-14 г. за юноши и девойки, което се проведе на столичния басейн \"Спартак\".Състезателката на \"Младост-91\" постигна 2:35.04 мин. На 100 метра гръб Тиана записа 1:11.36 мин. и отново се нареди трета, а на 50 метра е 4-та с 33.23 сек.В коронната си дисциплина гръб тя е първа при момичетата, родени 2006 г. Тиана участва и на 50 м свободен стил, където също направи лично постижение и с 29.51 сек е 9-а.В следващите дни предстои участие на друг Спортен талант в плуването – Светлозар Николов на Световното за жени и мъже в Южна Корея.", "date": "2019.07.23", "title": "Талантите на Еврофутбол Василики Кадоглу и Георги Цурев триумфираха в Бяла"}
{"url": "https://offnews.bg/temida/edinstveniat-nominiran-za-gl-prokuror-ivan-geshev-ne-spodeliam-vizhd-707790.html", "text": "\"Не споделям виждането на, да ги наречем десните екстремисти, че законодателната, изпълнителната и съдебната власт трябва да са разделени. Принципът на разделение на властите е едната част от монетата. Другата част от взаимодействието е в рамките на конституционните правомощия между отделните власти и така функционира всяка нормална държава. Няма как съдебната власт и прокуратурата да постигнат резултата борба с корупцията, на първо място, битовата престъпност, ако няма взаимодействие в рамките на закона с която и да е от другите власти.\"С тези думи единственият  тази сутрин.Той нарече лидера на \"Да, България\" Христо Иванов и \"кръга около него\" \"част от българската номенклатура преди 1989 година\", \"специалисти по компромати и активни мероприятия\". По адрес на Иванов заяви още, че \"трябва да внимава\", когато го нарича например \"цацароподобен\".Ето как протече разговорът (публикуваме го със съкращения, пълния запис може да изгледате чрез линка по-горе).След излъчването на интервюто Христо Иванов публикува и коментар по повод казаното. Ето какво гласи той:", "date": "2019.07.23", "title": "Единственият номиниран за гл. прокурор Иван Гешев: Не споделям виждането на десните екстремисти, че властите трябва да са разделени"}
{"url": "https://offnews.bg/ikonomika/ot-pravitelstvoto-v-berlin-za-ard-zavodat-na-vw-shte-e-v-manisa-kara-707793.html", "text": "България не е отпаднала от състезанието за бъдещия завод на германския автомобилен гигант Фолксваген и страната ни прави всичко възможно тази голяма инвестиция да е у нас, заяви министърът на икономиката Емил Караниколов в сутрешния блок на бТВ. Казаното от него обаче се разминава диаметрално с новина на германската телевизия ARD, която се ползва с репутацията на изключително надежден източник на информация.Медията категорично съобщава, че бъдещият завод на VW ще е в турския град Маниса, край Измир. При това ARD се позовава на \"източници от правителствените среди в Берлин\".Решението за Турция е надделяло, въпреки по-ниските разходи за труд в България, посочва германската телевизия и извежда като основна причина за решението по-големия пазар в Турция. Там се очаквало да Фолксваген да продава около 40 хил. седана „Пасат” всяка година.Освен това Анкара обещала на автомобилния гигант сериозна отстъпка по отношение на изключително високия данък върху потрблението.Договорите трябва да бъдат подписани в края на септември или началото на октомври и ще създадат хиляди работни места в град Маниса, посочва ARD.Информацията на телевизията бе съобщена и от \"Дойче веле\".Нашият министър Караниколов обаче продължава да е оптимист.По думите му нашите съседни страни се явяват огромна конкуренция за привличането на инвестици. На въпрос защо Турция предлага по-добри оферти за привличане на завода – например, покупка на автомобили от завода за държавната администрация, Караниколов съобщи, че България също е предложила примамлива оферта на компанията и в момента все още се очаква нейното решение.", "date": "2019.07.23", "title": "От правителството в Берлин за ARD: Заводът на VW ще е в Маниса, Караниколов: Още сме в играта"}
{"url": "https://offnews.bg/tenis/chicho-toni-sledvashtoto-pokolenie-e-nesposobno-da-zameni-nadal-fede-707798.html", "text": "Тони Надал коментира, че тоталната доминация на Роджър Федерер, Рафаел Надал и Новак Джокович в последните години може да се тълкува и от гледна точка на по-ниското ниво на следващото поколение тенисисти.\"Това е впечатляваща статистика. Велики шампиони като Бьорн Борг, Джими Конърс и Джон МакЕнроу имат общо 26 турнира от Големия шлем.Рафаел, Роджър и Новак са с 54. Много хора казват, че те са повишили нивото си благодарение един на друг, но всеки то тях можеше да спечели и повече в отстъствието на останалите.При всички положения им провървя, че следващото поколение се оказа неспособно да ги замени\", каза Тони Надал.Иначе неговият племенник Рафа знае как да си почива, когато е извън корта. Роденият в Манакор, Майорка испанец е свързан с морето още от детството си и вече ще може да му се любува на новата си яхта.Тя е модел Sunreef 80 Power. Нейната премиера пред публика ще бъде през септември, а Рафа ще си я получи чак през 2020 година. Официалното представяне на първата бройка ще бъде на фестивал на яхтите в Кан.По непотвърдена информация цената на новата луксозна придобивка на Надал може да достигне до 4,8 милиона евро според екстрите й.", "date": "2019.07.23", "title": "Чичо Тони: Следващото поколение е неспособно да замени Надал, Федерер и Ноле"}
{"url": "https://offnews.bg/futbol/liupko-petrovich-ne-mozheh-da-otkazha-na-priatelia-mi-grisha-ganchev-707769.html", "text": "Носителят на КЕШ с Цървена звезда Люпко Петрович беше назначен официално като треньор на ЦСКА след загубата с 1:3 от Черно море на \"Армията\". 72-годишният специалист даде първото си интервю начело на червените пред bTV. Той разкрива как се е стигнало до назначението му и изтъква приятелството със собственика Гриша Ганчев като основен фактор да приеме работата на \"Българска армия\", която е свързана с голямо напрежение и очаквания за високи резултати винаги.\"Шефът на ЦСКА ми беше шеф и в Литекс и е мой приятел. Той ме накара. Беше президент на Литекс, шеф на Литекс, сега е на ЦСКА и ме накара да дойда. Моят приятел и президент на клуба Гриша Ганчев не искаше да ме натоварва много. Искаше малко да работя, но не напълно, да съм тук и да не съм. Сега дойде моментът, в който трябва да сме всички заедно, 24 часа\", заяви Петрович.Той отдаде заслуженото и на Добри Митов, с когото ще работят и сега след мача с Черно море, но младият специалист вече ще е в ролята си на помощник на ветерана. В този триумвират доскоро начело на отбора беше и легендата Димитър Пенев.\"Добри Митов е много талантлив треньор, добър човек и характер. Всички работим за една цел. Но може би и за играчите не беше ясно с кого да говорят, с кого да не говорят. Може би нямаше яснота. Но така се случи. Ето, сега всичко им е ясно\", сподели Петрович и се врече в пълна вярност и отдаденост на \"червените\".\"Ще се посветя на ЦСКА. Ще прескочим тази малка криза, която ни налегна. Знам, че можем и по-добре, но не го показваме. За това съм уверен, че ще излезем от нея като победители и ще зарадваме и феновете, защото това очакват от нас.\"\"В последните години работих във Виетнам и в Руанда. Ставам всяка сутрин в 6:30 ч., не спя през деня, постоянно съм в движение и се прибирам вкъщи около 10 ч. вечерта. Това ми е ритъмът. На ден имам две тренировки - сутрин и следобед, а може и трета да изкарам. Имам енергия да работя и да опитам да поставя нещата на място тук\", заяви сърбинът и отрече да е имал конфликт с капитана Николай Бодуров.\"Не изкарах Бодуров от групата. Подготвих го да играе. Игра два поредни мача - срещу Титоград и при 2:2 с Етър. Игра два мача, пропусна с Черно море, за да може да играе с Осиек. Мисля, че играчите, които са били контузени или не са добре кондиционно, трябва да им се даде почивка. От 4 мача 1 да пропуснат. Пропусна да кажем 60% от подготовката. Беше контузен, беше болен.\"\"Имахме най-добри намерения за него, да си почине, за да е свеж и готов за Осиек... Какъв конфликт? Глупости! Няма! Бодуров е капитан. Ако имаше конфликт, щяхаме да го сменим, да не бъде капитан. Нали? Няма конфликт. Всичко сме се разбрали - да играе 2 мача, да почине и да е готов за Осиек\", сподели ветеранът и разкритикува целия отбор на \"червените\" за играта им срещу Черно море.\"Дадох им шанс в мачовете на новите. Не успяхме да спечелим нищо. Опитахме да направим отбор от играчи, които играха повече миналата година и в последните 5 кръга. И това не ни се получи. Сега сме объркани. Нямаме на терена играч, за който да кажем, че е бил добър.\"\"Може да сме загубили с 1:3, но някои играе добре, друг не. Но сега не видях играч, които да играе добре или зле. Не бяха лоши. Не е само Атанасов. Публиката го освирква. Да, той сбърка, но трябва да се види какво сгрешиха другите. Така става във футбола. Публиката си набелязва някои и търси виновника. Според мен никой не игра добре.\"\"Мъчно ми е от това, което преживя ЦСКА. Това е голям отбор. Аз знам какво е голям отбор - Цървена звезда, Партизан, Левски, където бях 3 години, ЦСКА. Това са клубове, които не прощават загубата. Те имат зад себе си публика, която живее за футбол. Ако не побеждаваш, проблемът е голям.\"\"Понякога тези отбори изпадат в криза. Не знаят къде се намират. Но винаги успяват да се отърсят, да се измъкнат и пак да са на върха. Трябва да се знае как да се излезе от този момент, в който сме, по нормален, елегантен начин, без натиск, без много думи. С кратки и ясни думи и нека всеки направи това, което може най-добре и така да се върнем в правия път\", сподели още 72-годишният ветеран.", "date": "2019.07.23", "title": "Люпко Петрович: Не можех да откажа на приятеля ми Гриша Ганчев"}
{"url": "https://offnews.bg/futbol/otnosheniata-mezhdu-zinedin-zidan-i-garet-bejl-se-zaostriat-707795.html", "text": "Треньорът на Реал Мадрид Зинедин Зидан за пореден път потвърди пред медиите, че не иска крилото Гарет Бейл в състава си.От известно време името на уелсеца се свързва както с Интер, така и с китайския Пекин Гуоан. Азиатците му дават умопомрачителна заплата в размер на милион паунда седмично.Вчера пък се появи мълвата, че ръководството на Реал е вклчило Бейл в офертата към Пари Сен Жермен за бразилската звезда Неймар.\"Понякога моят испански е малко по-дързък. Опитвам се да бъда ясен по темата с Бейл. Първо, не съм проявил неуважение към никого, още по-малко към футболист, защото винаги казвам едно и също - че играчите са най-важни.Второ, казах, че клубът работи по трансфера на футболиста. Точка. И трето, което също ми се струва важно. Бейл не се съблече по екип онзи ден, защото той не пожела, нищо повече\", каза Зидан.", "date": "2019.07.23", "title": "Отношенията между Зинедин Зидан и Гарет Бейл се заострят"}
