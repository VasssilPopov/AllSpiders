{"url": "https://m.offnews.bg/news/Sviat-_12/Zadarzhaha-oshte-edin-zapodozrian-za-atentata-v-Manchestar_657235.html", "text": "Полицията в Манчестър съобщи днес, че е арестувала тази нощ 24-годишен мъж във връзка с атентата от 22 май в концертна зала, при който загинаха 22 души, предаде Франс прес, цитирана от БТА.Това е 17-ият арест, откакто започна разследването на кървавата атака. Салман Абеди, 22-годишен британец от либийски произход, се взриви на един от изходите на \"Манчестър арена\" в края на концерт на американската певица Ариана Гранде. Единайсет души остават в ареста, а шестима бяха пуснати на свобода, без да им бъдат предявени обвинения.Властите увериха в четвъртък, че са постигнали \"значителен напредък\" в разследването. Според тях Абеди е напуснал Обединеното кралство на 15 май и се е върнал на 18 май.Според близък до семейството човек Абеди е бил в Либия няколко дни преди атентата. Германската полиция съобщи, че терористът е направил кратък престой в Дюселдорф. \"Купил е материалите за направата на бомбата след връщането си\", уточни Ръс Джаксън от полицията в Манчестър.Баща му и брат му бяха арестувани в Либия, а според тамошните власти двамата братя са били членове на организацията \"Ислямска държава\".Жителите на Манчестър се готвят утре за голям благотворителен концерт за жертвите от атентата. Освен Ариана Гранде на него ще пее цяла плеяда изпълнители, включително Роби Уилямс и групата му \"Тейк дат\", \"Блек айд пийс\", Кейти Пери, \"Колдплей\", Джъстин Бийбър, Фарел Уилямс и Майли Сайръс.Събраните средства ще бъдат преведени на фонда за подпомагане на жертвите от атентата. Организаторите съобщиха, че хората, които са били на концерта на 22 май, могат да гледат на живо утрешния безплатно.", "date": "2017.06.03", "title": " Задържаха още един заподозрян за атентата в Манчестър"}
{"url": "https://m.offnews.bg/news/Futbol_18793/Ludogoretc-mozhe-da-sreshtne-koshmar-na-Levski-v-ShL_657234.html", "text": "Българският шампион Лудогорец има вероятност да се изправи срещу Жилина във втория предварителен кръг на Шампионската лига.Словашкият кошмар на Левски е един от коварните отбори, които възпитаниците на треньора Георги Дерменджиев могат да срещнат по пътя си към ново участие в най-титулувания клубен турнир.Припомняме, че Жилина отстрани Левски през 2008 година, но за Купа на УЕФА, понастоящем Лига Европа. Друг опасен противник за разградчани на този етап от надпреварата е унгарският шампион Хонвед.Ето всички потенциални съперници на Лудогорц във втория предварителен кръг на Шампионска лига:Пет от следните десет отбора, които ще дойдат от първи предварителен кръг:Поставени: Ню Сейнтс (Уелс), Линфийлд (Северна Ирландия), Викингур (Фарьорски острови), Хибърниънс (Малта), Санта Колома (Андора)Непоставени: Алашкерт (Армения), Ла Фиорита (Сан Марино), Европа (Гибралтар), Инфонет (Естония), Трепча 89 (Косово)Плюс непоставените, които започват директно от втори предварителен кръг:Жалгирис (Литва), Дъндолк (Ейре), Вардар (Македония), Дюделанж (Люксембург), Кукеши (Албания), Зрински (Босна), Будочност (Черна гора), Хонвед (Унгария), Мариехамн (Финландия), Спартакс Юрмала (Латвия), Самтредия (Грузия)Жилина (Словакия) или полският шампион в зависимост от това кой ще е шампион на Полша.", "date": "2017.06.03", "title": " Лудогорец може да срещне кошмар на Левски в ШЛ"}
{"url": "https://m.offnews.bg/news/Futbol_18793/Legenda-na-Livarpul-kam-Koutinio-Ne-ni-napuskaj-zaradi-Barsa_657236.html", "text": "Легендата на Ливърпул Иън Ръш отправи призив към звездата на тима Фелипе Коутиньо да не напуска клуба заради Барселона.Бившият нападател не крие, че очаква бразилският талант да остане на \"Анфийлд\" за още много дълго време. Коутиньо успя да се утвърди като голямата звезда на \"мърсисайдци\" под ръководството на Юрген Клоп и в крайна сметка след силните му изяви интересът не закъсня.\"Коутиньо е изключително качествен играч и той може да играе спокойно за всеки един отбор в света\", коментира клубната легенда пред испанското издание \"Ас\".\"Ливърпул успя да се класира в Шампионската лига, така че се надявам много той да остане. Това в крайна сметка е почти сигурно и ми се иска да не ни напуска в посока Барса. Феновете искат той да остане, всички искат да остане\".Ливърпул завърши на четвърто място в Премиър лийг този сезон си осигури място в квалификациите на Шампионската лига, което не се бе случвало на тима от години.", "date": "2017.06.03", "title": " Легенда на Ливърпул към Коутиньо: Не ни напускай заради Барса"}
{"url": "https://m.offnews.bg/news/Sviat-_12/Naj-malko-20-ubiti-po-vreme-na-pogrebenie-v-Kabul_657237.html", "text": "Най-малко 20 души загинаха, а 87 души бяха ранени при експлозии, станали по време на погребение на едно от гробищата на афганистанската столица Кабул, съобщава БТА като се позовава на ДПА и ТАСС.Според телевизия Толо нюз три взрива са отекнали по време на погребението на един от убитите в антиправителствените протести в Кабул, избухнали след терористичния акт в афганистанската столица, отнел живота по-рано тази седмица на десетки хора, предаде ТАСС.Представител на полицията каза, че засега не е ясно дали нападението на гробището е било извършено от атентатори камикадзе или бомбите са били предварително заложени, предаде ДПА.Експлозиите станаха по време на погребението на Мохамед Салем Изедияр, син на заместник-председателя на афганистанския Сенат. На погребението е присъствали премиерът на Афганистан Абдула Абдула и външният министър Салахудин Рабани, но те не са пострадали при взривовете, предаде ТАСС.Мохамед Салем Изедияр бе убит по време на протестите вчера в Кабул. Демонстрацията бе организирана срещу правителството и неспособността му да се справи с тероризма в страната. Тя последва атентата в Кабул в сряда, в който според различни източници загинаха между 90 и над 100 души, а между 460 и 600 души бяха ранени, припомня ДПА и ТАСС.Нападението в сряда бе извършено в дипломатическата зона на Кабул и отговорност за него пое Ислямска държава, припомня ТАСС. Това бе едно от най-кървавите нападения в Кабул от 2001 г. насам, отбелязва ДПА.Вчера демонстранти излязоха по улиците на столицата, за да настояват за оставката на премиера и на ръководителите на силовите структури. Полицията използва сълзотворен газ и водни оръдия, за да разпръсне протестиращите, но в даден момент, според протестиращите, тя е прибягнала и до огнестрелно оръжие. Загиналите са 4. Афганистанските власти казаха, че са подкрепяли протестите и че ще разследват инцидента, довел до жертви по време на тях и ще накажат виновните, предаде ТАСС.Днес президентът на Афганистан Ашраф Гани осъди новото нападение в Кабул и призова народа към единство, предаде ТАСС.", "date": "2017.06.03", "title": " Най-малко 20 убити по време на погребение в Кабул"}
{"url": "https://m.offnews.bg/news/Obshtestvo_4/Bozhidar-Dimitrov-napravi-spisak-s-30-obekta-za-restavratciia_657239.html", "text": "Директорът на Националния исторически музей (НИМ) Божидар Димитров направи списък с 30 обекта, които трявба да бъдат реставрирани. Поводът са отпуснатите от правителството 800 хил. лв. за реставрацията на Голямата базилика. Димитров използва повода, за да се обърне към \"соросоидите\" и \"умните и красивите\" като \"изразява\" съжаление, че те не са протестирали след като кабинетът отпуснал парите. Публикуваме текста без намеса:Както е известно, на последното си заседание Министерският съвет отпусна 800 хил.лв. за реставрацията на Голямата базилика в Плиска – най-голямата християнска църква в Европа до ХV век, майка на всички български църкви. В помещенията на манастира около нея е създадена кирилската азбука и от там са тръгвали мисионерите на царете Борис, Симеон Велики и Петър да кръщават с нея страните и народите на Източна Европа.За голямо съжаление соросоидите този път не протестираха. Може би са попрочели нещо (някои от тях могат да четат) и са разбрали, че това, което прави правителството на Бойко Борисов е световна практика. И че в момента италианци и гърци освен десетки крепости и църкви, реставрират изцяло и най-големите си паметници. Гърците – храмовете на Акропола (с Партенона общо 7), а италианците – Колизеума. Последният – с бетон. Както се оказа, че римляните са го издигнали още в I век. Но иди ги разправяй тези работи на „красивите и умните” (всъщност грозни и невежи).Сега се чува, че ЕС е отпуснал по програма „Региони в растеж” 90 млн.евро за реставрация за древни паметници. Пари ще има и от други източници – други европейски програми, правителства, от общини и частни лица. Необходимо е да не се допусне разпиляване на средствата. Защото досега – при реставрирани над 30 крепости, са допуснати и провали. Те са от различно естество. Първият провал е реставрацията с пластмасови плоскости. Това се случи в Преслав и за малко в Несебър, провален на третия ден от всеобщото възмущение. На второ място – безличната реставрация с 1-2 метра над основите. За масовия посетител – това не е известно що е то. За непривикналия посетител това изглежда като основа на разрушени обори на ТКЗС или казарма на славната ни някогашна армия. Такива са крепостите в Мездра, Траянови врата, Минерална баня-Хасковско. Дори един фрагмент от стените, дълъг 30-40 м, увенчан със зъбери, щеше да подскаже на драгия посетител, че става дума за древна крепост. Четвъртият провал разбира се са кражбите. При липса на сериозен контрол се слагат камъни и вар за 5-6 хил.лв., а се отчитат да речем 500 хил.лв. Печален пример в това отношение е крепостта Маточина.И все пак да не отчайваме читателя. Прекрасните примери са много, много повече – реставрациите на вила „Армира”, Созопол, Пещера, Кюстендил, (без излишна скромност) Голямата базилика в Плиска, Белчин и т.н.Археологическото проучване на крепостите, което дава всичката информация за миналото, може да бъде полезно с използването за целите на културно-историческия туризъм. Но поради ред исторически обстоятелства, крепостите са дошли до наши дни в руини – най-често в основи, едва подаващи се от земята. Затова е нужна реставрация. Тук се появява поредната опасност – да бъдат дадени пари по линия на „връзки”, „партийна принадлежност” или откровен лобизъм на малостойни обекти, лишени от удобни пътища и т.н.Затова от висотата на годините си и главно на натрупаните познания и опит, ще си позволя по-надолу да публикувам списък на крепости и сгради, които смятам за особено значими в нашата история. До тях има добри пътища и дори има осъществени частични реставрации. Този списък вече го правя няколко пъти, понякога сам, понякога с проф. Николай Овчаров. Давам го на поискалите го министерства. И дотук.Сега (надявам се) с помощта на българските медии ще го направя достояние на цялата българска общественост. За да не се разпиляват обществени пари. Ако някоя община или бизснесмен имат средства да възстановят нещо извън този списък (например около родното му място), да заповядат.И така списъкът:1.ПЛИСКАА.Вътрешен градБ.Голямата базилика.2.ПРЕСЛАВА.Кръглата църкваБ.Патриаршеска базиликаВ.Крепостни стени на Вътрешния град.3. ВЕЛИКО ТЪРНОВОА.Царският дворец на ЦаревецБ.Дворец на Асеневци на ТрапезицаВ.Крепостна стена на ТрапезицаГ.Три църкви със стенописи.4.НЕСЕБЪРА.Крепостна стена по провлакаБ.Крепостна стена на входа на пристанището.5.СОЗОПОЛА.Крепостна стена по ръба на целия полуостровБ.Църква „Св.Апостоли”В.Църква „Св.Николай Чудотворец”.6.ЧЕРВЕНКА (Черноморец)А.Крепостна стена7.АКРА (Черноморец)А.Крепост.8.АТИЯ (Бургаско)А.Крепост.9.УРДОВИЗА (Китен)А.Крепост.10.АХТОПОЛА.Крепост.11. КАЛИАКРАА.Три крепостни стениБ.Две средновековни църкви.12.ПРОВАДИЯА.Крепостна стена.13. ШУМЕНА.Крепостна стенаБ.Феодален замъкВ.Трикорабна базилика.14. СИЛИСТРАА.Българска ПатриаршияБ.Крепостна стена около нея.15.РУСЕ(крепостна стена покрай Дунав)16.ЧЕРВЕНА.Крепостна стенаБ.Средновековна църква.17.РУСОКАСТРОА.Крепостна стенаБ.Феодален замък (най-големият у нас).18.МАРКЕЛИА.КрепостБ.Средновековна базилика.19.МАТОЧИНАА.Крепостна стенаБ.Феодален замък, запазен на височина 18 м.20.МЕЗЕКА.Крепост.21.ЛЮТИЦА (Ивайловградско)А.Крепостна стена.Б.Архиепископска църква.22.БЕЛОГРАДЕЦ (с.Гугутка)А.Крепостна стенаБ.Феодален замък, запазен до третия етажВ.Средновековна църква.23.ВИШЕГРАД (Кърджалийско)А.Крепостна стена.24. УСТРА (Кърджалийско)А.Крепостна стенаБ.Феодален замък.25.МОНЯК (до Кърджали)А.Крепостна стена.26.АСЕНОВА КРЕПОСТ А.Крепостна стена.27.ПЛОВДИВА.Крепостна стена на Небет тепе.28. ХИСАРА.Крепостна стенаБ.Бани.29.ТРАЯНОВИ ВРАТА А.Довършване на реставрираните крепостни стени до зъбер.30. ПЕРНИКА.Замяна на пластмасовата реставрация с каменна.С Г Р А Д И1.РИМСКАТА БАНЯ ВЪВ ВАРНА (запазена на височина 22 м).2. МАНАСТИР НА ЦАР БОРИС КРЪСТИТЕЛ в „Караагач Теке” във Варна3.МАНАСТИР „СВ.ЖИВОТОПРИЕМЕН ИЗТОЧНИК” в Голямо Буково (Парорийския манастир)Това не е всичко, което историята ни е оставила. Само крепостите са 6 хиляди. Някои от тях са доста добре запазени, като Кипиловско кале (до Котел) например, но те са встрани от хубави пътища и не са проучени археологически. Посочих само 30 обекта, защото обичам реалните неща и поради това, че в тях работата може да започне още от утре, ако се намерят пари.", "date": "2017.06.03", "title": " Божидар Димитров направи списък с 30 обекта за реставрация"}
{"url": "https://m.offnews.bg/news/Futbol_18793/Boj-na-letishteto-TcSKA-1948-vdigna-Kupata-na-Sofiia_657244.html", "text": "ЦСКА 1948 е столичен първенец след невероятна драма с Надежда Доброславци. \"Червените\" биха 4:3 пред 400 зрители, като кметът на Доброславци беше осигурил два автобуса за своите до стадиона край аерогарата.При резултат 4:2 играч от селото край София изрита паднал футболист на съперника. Двете скамейки скочиха. Играч на Доброславци просна на земята човек от щаба на Валнетин Илиев. Настана невероятно меле.Елитният рефер Николай Йорданов странно не изгони никого от Надежда, дори не вдигна картон. Преди това обаче даде пресилен втори жълт на Марио Димитров от ЦСКА 1948, който не чу свирка за засада и стреля при опасна ситуация.Това предизвика публиката на ЦСКА, която побесня и тръгна да нахлува. Резервните играчи и момчета от агитката спряха евентуални ексцесии.  Иначе \"червените\" докарах поредните инфарктни моменти на феновете, след като дръпнаха 2:0 в баража за влизане във \"В\" група и изглеждаха, че ще бият с лекота. Надежда намали от спорна дузпа.ЦСКА 1948 пак дръпна 3:1 с гол на Кирил Атанасов, но след това започна серия от комични пропуски пред голлинията. Надежда се върна в мача със смешен гол от центриране, при което вратарят Деспотов извика аут и остави топката да се оплете в мрежата му.Тогава нервите на терена се разгоряха. Резервата Йоан Маринов обаче вкара гол за ЦСКА 1948, който никак не успокои мача. Втора дузпа за Доброславци нажежи страстите в последните секунди.От Надежда приеха тежко загубата, тъй като са били с подсигурен бюджет за \"В\" група. Освен това се говори, че бизнесмен от северна България им е обещал по 500 лева на калпак, ако спрат ЦСКА 1948.\"Червените\", основани от фенове и ветерани през лятото, излизат за последен бараж в сряда. Той ще е в Самоков или отново на стадиона до летището. Евентуални съперници са Елин Пелин, Брацигово и ФК Кюстендил. Две двойки излъчват влизащите в Югозападната \"В\" група.", "date": "2017.06.03", "title": " Бой на летището, ЦСКА 1948 вдигна Купата на София"}
{"url": "https://m.offnews.bg/news/Volejbol_18779/Vtora-zaguba-za-volejbolistite-ni-v-Svetovnata-liga_657240.html", "text": "Българският национален отбор по волейбол загуби от Аржентина във втория си мач от тазгодишното издание на Световната лига.Във втория си двубой от турнира в Казан селекцията на Пламен Константинов  силния тим на Аржентина с 2:3 (23:25, 25:23, 25:20, 21:25, 13:15).Аржентинците играха по-пресметлив и защитен волейбол и винаги са затруднявали нашите момчета, дори и във времената, когато българите бяха сред най-силните в света.Това е втора загуба за националите ни в руския град Казан, след като вчера \"лъвовете\" играха под възможностите си и отстъпиха с 0:3 гейма в двубой срещу европейския шампион Франция.БЪЛГАРИЯ: Георги Сеганов, Цветан Соколов, Николай Пенчев, Тодор Скримов, Виктор Йосифов, Николай Николов - Теодор Салпаров-либеро (Георги Братоев, Розалин Пенчев)АРЖЕНТИНА: Максимилиано Кавана, Херман Йохансен, Гонсало Кирога, Николас Бруно, Себастиан Соле, Пабло Крер - Алексис Гонсалес-либеро (Сантиаго Дараиду, Мартин Рамос)", "date": "2017.06.03", "title": " Втора загуба за волейболистите ни в Световната лига"}
{"url": "https://m.offnews.bg/news/Sviat-_12/Vanshno-Badete-vnimatelni-pri-poseshtenie-na-hramove-v-chuzhbina_657209.html", "text": "Във връзка с продължаващия до 24-ти юни Свещен месец Рамадан и повишени нива на терористична заплаха в редица страни, Министерство на външните работи на Република България препоръчва на българските граждани, които възнамеряват да пътуват през посочения период или се намират на територията на други държави, да проявяват повишено внимание при посещението на религиозни церемонии, храмове и паметници.От външно министерство призовават да се проявява постоянна бдителност, особено на места с големи струпвания на хора, като: централни градски части, градски транспорт, гари, летища, концертни зали, туристически и търговски центрове и други.Това се посочва в препоръките на Министерството на външните работи (МВнР), публикувани на официалния сайт на ведомството.МВнР препоръчва на пътуващите в чужбина български граждани:- да се съобразяват в максимална степен с въвежданите допълнителни мерки за сигурност в страната на пребиваване, както и да следват стриктно препоръките на местните власти в тази насока- да следят внимателно всяка информация, свързана със сигурността, в местните средства за масово осведомяване- да не обсъждат публично, на висок глас, религиозни въпроси или да водят религиозни спорове; да се съобразяват с повишено внимание с местните традиции и порядки по отношение на облеклото и поведението- предварително да се снабдят с координати на най-близкото задгранично представителство на България и/или на друга страна член на Европейския съюз- да се информират предварително от страницата на МВнР, на адрес www.mfa.bg, за общите препоръки за пътуване и особеностите на дестинацията, която смятат да посетят, както и за свързаните с нея рискове за сигурността и поведение при евентуални кризисни ситуации.При планирани пътувания зад граница се препоръчва на българските граждани да се възползват от възможността за регистрация при пътуване в чужбина в електронната система на МВнР: www.mfa.bg/120/patuvamza ", "date": "2017.06.03", "title": " Външно: Бъдете внимателни при посещение на храмове в чужбина"}
{"url": "https://m.offnews.bg/news/Obshtestvo_4/Dazhd-zatvori-patia-Sofiia-Varna_657212.html", "text": "Дъжд затвори пътя София - Варна. Стотици автомобили са отбити от пътя си и трябва да минат през обходен маршрут, сигнализираха читатели на OFFNews. АПИ съобщава за два затворени участъка.\"Ограничено е движението по път I-4 Шумен-Търговище поради препятствие на пътя. Обходният маршрут е пътен възел Белокопитово - път I-2 - разклон Лозница\", пишат от агенцията. Читатели обаче казват, че вали обикновен дъжд и се чудят как е възможно един дъжд да затвори пътя за София. По-рано АПИ съобщи и за още един затворен път вследствие на дъжд и пролетна буря. \"Ограничено е движението по път I-4 Алваново – Шумен, от км 240 до км 250 поради обилен дъжд и градушка, паднало дърво и свлечени кални маси на пътното платно. Обходният маршрут е: път I-4 Пътен възел Буховци – Мировец – път I-2 Разград – Шумен – Белокопитово\". ", "date": "2017.06.03", "title": " Дъжд затвори пътя София - Варна"}
{"url": "https://m.offnews.bg/news/112_6/Bivsh-voenen-prostrelia-saseda-si-v-kraka-pri-skandal_657210.html", "text": "Бивш военен е прострелял със законно притежавания от него пистолет съсед в крака. Инцидентът е станала в 8.20 часа тази сутрин в пловдивския квартал \"Тракия\".Простреляният мъж е 44-годишен и е откаран в болница.Това съобщи агенция „Фокус“. Според първоначалната информация пред блок в квартал „Тракия“ е възникнал скандал, при който 56-годишен мъж, бивш военен, е прострелял в крака с пистолет неговия 44-годишен съсед.Скандалът е възникнал между бившия военен и двете деца на пострадалия, които са разхождали домашни кучета. Той се е скарал на децата, като след това се е намесил и техният баща.По време на скандала 56-годишният мъж е стрелял срещу бащата и едното куче, което е откарано спешно на ветеринар. Стрелецът е задържан от полицията. Правят се огледи на произшествието. По случая работят служители на Пето районно полицейско управление.", "date": "2017.06.03", "title": " Бивш военен простреля съседа си в крака при скандал"}
{"url": "https://m.offnews.bg/news/Obshtestvo_4/Novata-sedmitca-idva-bez-dazhd-i-s-temperaturi-do-30-gradusa_657245.html", "text": "Дъждовете над страната постепенно ще спират и през новата седмица температурите наместа ще достигнат до 30 градуса. Заради интензивните валежи в събота на места имаше наводнения. В понеделник и вторник времето ще е предимно слънчево. В часовете около и след обяд над планините ще се развие купеста и купесто-дъждовна облачност и на отделни места ще превали и прегърми. Максималните температури ще са между 25° и 30°.В сряда повече слънчеви часове ще има над Източна България. Над Западна и Централна ще се развива купесто-дъждовна облачност и на много места ще има краткотрайни валежи, придружени с гръмотевици.През нощта на събота срещу неделя валежите над Западна и Централна България ще продължат. Утре в източната половина от страната ще бъде предимно слънчево, докато над западната отново ще има краткотрайни валежи с гръмотевици. Остава вероятността и за градушки. Ще духа слаб, в Източна България - до умерен, предимно източен вятър. Максимални температури - между 23° и 28°, в София - около 23°.Над Черноморието ще бъде предимно слънчево. Ще духа до умерен източен вятър. Максималните температури ще са 22-24°. Температурата на морската вода е 18-20°. Вълнението на морето ще бъде 2 бала.Над планините от Западна и Централна България ще се развива купесто-дъждовна облачност и ще има краткотрайни валежи с гръмотевици. Вятърът ще е до умерен, от юг-югоизток. Максималната температура на височина 1200 метра ще е около 18°, на 2000 метра – около 12°.", "date": "2017.06.03", "title": " Новата седмица идва без дъжд и с температури до 30 градуса"}
{"url": "https://m.offnews.bg/news/Sviat-_12/Skandal-v-Daniia-Parlamentat-otmeni-zakon-i-pomilva-bogohulnitcite_657213.html", "text": "Дания отмени Закон срещу богохулството, който е приет преди 344 години, пише The Local. В петък датските депутати са отменили вековен закон, който забранява публичното обиждане на религиите, като горенето на свещени писания. Отмененият закон предвижда до четири месеца закон и глоби. „Депутатите, искащи да отменят закона, въведен през 1683 г. не вярват, че трябва да има специални правила, защитаващи религията срещу правото на изразяване“, пише в официално заявление на датския парламент.Депутатите обясниха решението си със свободата на изразяването.През последните 80 години в страната е имало едва няколко процеса за богохулство.А датчанин, изгорил корана през 2015 г. и публикувал видеоклип в интернет, трябваше да застане пред съда следващата седмица, но делото е отменено след отменянето на закона. ", "date": "2017.06.03", "title": " Скандал в Дания: Парламентът отмени закон и \"помилва\"  богохулниците"}
{"url": "https://m.offnews.bg/news/Politika_8/Bivshiiat-glaven-sekretar-na-MVR-Svetlozar-Lazarov-stana-natcionalen-k_657218.html", "text": "Бившият главен секретар на МВР Светлозар Лазаров по времето на правителството на Пламен Орешарски стана областен координатор на Атака. Новината съобщи индиректно вестник \"Атака\", който публикува снимка с текст за посещението на Сидеров и Лазаров в Москва. А в текста е отбелязана новата длъжност на Лазаров - национален координатор - вторият човек след лидера Волен Сидеров. \"Съпредседателят на коалиция „Обединени патриоти“ и лидер на ПП АТАКА Волен Сидеров и националният координатор Светлозар Лазаров вземат участие в международния форум „Какво ни обединява“.Мероприятието се провежда в Москва, а на него присъстват представители на бизнеса, икономиката, политиката и граждански организации\", написа вестник \"Атака\".Напоследък близостта между между Сидеров и Лазаров беше отбелязана от медиите. На няколко места те бяха снимани заедно. Лазаров бе главен секретар на МВР по времето, в което Цветлин Йовчен управляваше ведомството, а премиер беше Пламен Орешарски.", "date": "2017.06.03", "title": " Бившият главен секретар на МВР Светлозар Лазаров стана национален координатор на \"Атака\""}
{"url": "https://m.offnews.bg/news/Turizam_75/Chadarite-na-Slanchev-briag-poevtineli-s-2-leva_657242.html", "text": "Таксите за плажни принадлежности на плажа Слънчев бряг - Север са поевтинели с 2 лева. Това стана ясно, след като министърът на туризма Николина Ангелкова обиколи през уикенда едни от най-посещаваните курорти на Черноморието ни - Слънчев бряг и Несебър. През този летен сезон цените на плажните принадлежности на „Слънчев бряг-север” са с 2.00 лв. по-ниски - 8.00 лв. за чадър и 8.00 лв. за шезлонг, се посочва в прессъобщение на министерството.От плажа са премахнати \"бетонови фундаменти\", които пречели на туристите. От плажа в Несебър - юг пък бил премахнат корабът \"Капитан Кук\", който също пречил на плажуващите, става ясно от съобщението. В него подробно се описва как се е стигнало до даването на концесия на плажа: Ангелкова коментирала, че новият наемател изпълнява стриктно договорните условия.Проверките на мобилните групи на Министерството на туризма ще продължат цяло лято – по график и по сигнал.", "date": "2017.06.03", "title": " Чадърите на Слънчев бряг поевтинели с 2 лева"}
{"url": "https://m.offnews.bg/news/Ikonomika_59/Fich-povishi-perspektivata-po-rejtinga-na-Balgariia_657215.html", "text": "Международната рейтингова агенция \"Фич\" (Fitch Ratings) повиши перспективата на кредитния рейтинг на България до положителна от стабилна, съобщиха от пресцентъра на Министерство на финансите.Подобряването на перспективата до положителна, отразява оценката на \"Фич\", че показателите за развитието на външния сектор на България, значително са се подобрили. Продължителният период на постоянен спад на съотношението на външния дълг към БВП и положителните тенденции по текущата сметка, са довели до по-добро представяне на външните финанси на България в сравнение със страните от групата с рейтинг \"ВВВ\". Спрямо другите страни със сходен рейтинг, показателите за публичните финанси на страната повлияват положително за повишаването на оценката на рейтинга. От Агенцията очакват бюджетен дефицит за 2017 г. от 0,6 % от БВП, който е доста по-нисък от групата с рейтинг „ВВВ“.Държавният дълг към БВП ще продължи да намалява под този на страните с рейтинг „ВВВ“.Растежът на БВП се засилва. Fitch прогнозират икономиката на България да нарасне с 3,0 % през 2017-2018 г., което съответства на средния темп на растеж за държавите с рейтинг „ВВВ“.\"Фич\" посочват факторите, които индивидуално или колективно биха предизвикали повишаване на оценката за рейтинга. Това са засилване на потенциала за растеж на БВП и постепенно сближаване с равнищата на доходите спрямо държавите от групата със сходен рейтинг, по-висок икономически растеж без появата на външни дисбаланси, и бюджетна стабилност, която подкрепя устойчивостта на публичния дълг.Бъдещи развития, които индивидуално или колективно биха довели до преразглеждане на перспективата до стабилна от страна на Агенцията, са по-високи бюджетни дефицити водещи до бързо влошаване на траекторията на публичния дълг, както и материализиране на условни задължения, например подкрепа на държавни предприятия с публични средства.\"Фич\" потвърди дългосрочния кредитен рейтинг на България ‘BBB-' в чуждестранна и местна валута, тавана за рейтинг на страната ‘ВВВ+', както и краткосрочния кредитен рейтинг в чуждестранна и местна валута ‘F3'.", "date": "2017.06.03", "title": " \"Фич\" повиши перспективата по рейтинга на България"}
{"url": "https://m.offnews.bg/news/Futbol_18793/BFS-brani-TcSKA-Sofiia-kato-majka-orlitca_657214.html", "text": "В БФС работят неуморно и в почивните дни по казуса с участието на ЦСКА-София. Изпълнителният директо Борислав Попов направи официално изявление във връзка с полемиките относно провеждането на баража за класиране в европейските клубни турнири между Левски и Верея.Попов направи видеоизявление, невиждано събитие в историята на БФс, в което обясни мотивите за решението.", "date": "2017.06.03", "title": " БФС брани ЦСКА-София като майка орлица"}
{"url": "https://m.offnews.bg/news/Drugi_18773/Arestuvaha-i-bashtata-na-basketbolista-sravnil-Erdogan-s-Hitler_657222.html", "text": "В Турция вече не се церемонят особено дълго с инакомислещите.  Баскетболната звезда от НБА Енес Кантер се оплака, че службите на Ердоган са арестували баща му. Центърът на Оклахома е с анулиран от Турция паспорт, защото поддържа духовника Гюлен.\"Тази сутрин бях събуден с новината за ареста на баща ми. Полицията е нахлула в дома ни в Истанбул - нещо, което се случва с доста невинни хора в Турция, само защото симпатизират на Фетулах Гюлен.Моят баща е в ареста, защото аз критикувах управляващата партия. Той може да бъде измъчван по елементарната причина, че е сме от едно семейство.Има безкрайни репортажи на Амнести Интернешънъл за изнасилвания, мъчения и содомия в турските затвори за тези, които бяха арестувани за опита за военен преврат, приписан на невинни хора от \"Хизмет\". А много ясно се вижда, че зад всичко стоеше турското правителство\", написа Енес Кантер.Както е известно, той сравни турския президент Ердоган с Хитлер. В резултат паспортът му беше анулиран, а баскетболистът задържан на летището в Букурещ. Енес се добра все пак до САЩ, откъдето не спира да критикува режима на Ердоган.Баща му е изключително ерудирана личност. Преподавал е история в Тракийския университет на Одрин.", "date": "2017.06.03", "title": " Арестуваха и бащата на баскетболиста, сравнил Ердоган с Хитлер"}
{"url": "https://m.offnews.bg/news/Obshtestvo_4/Poroi-udaviha-naseleni-mesta-v-stranata_657238.html", "text": "Поройни дъждове се изляха на места в страната. Пороен дъжд наводни десетки къщи и дворове в град Баня, Община Карлово. Нанесени са поражения и върху пътната настилка, съобщи за Фокус кметът на града Стамен Гешев.По думите му щетите са значителни и тепърва ще се установява точният им размер.„Наводнените дворове и къщи са много, включително и моята. Получаваме сигнали и от фирми в Баня. Екипи на пожарната все още няма, тъй като преди минути всичко беше под вода. Жителите на Баня се справят с подръчни средства – отводняват домовете си с помпи и кофи. Много от тях не са поискали помощ от екипи на пожарната“, каза Стамен Гешев.Той посочи, че вече е започнал оглед на щетите, нанесени от поройния дъжд. „Намирам паднали клони, изкъртени пътни настилки, улиците са под вода. Токът и телефоните не функционираха, но преди минути връзките бяха възстановени. Надявам се да не вали и ситуацията в град Баня да се стабилизира бързо“, коментира Гешев.В община Сливо поле беше обявено бедствено положение, което по-късно беше отменено. 10 хил. дка посеви бяха унищожени вследствие на валежите там. Заместник областният управител на Русе Валентин Колев съобщи, че в Русе не е имало сериозни количества валежи.През нощта най-много количество дъжд от 23 л / кв. м е отчетено в Ловеч и Сандански. През нощта валежите в Монтана 17 л / кв. м, Кюстендил - 12, Казанлък – 13 и в Благоевград - 15 л / кв. м. От НИМХ обясниха, че в момента вали в Източна България, над Югозападните райони в Родопите и уточниха, че облакът е стигнал към Пазарджик и Пловдив.След обяд и преди полунощ в почти цялата страна се очаква да има краткотрайни валежи с гръмотевици.", "date": "2017.06.03", "title": " Порои удавиха населени места в страната"}
{"url": "https://m.offnews.bg/news/Futbol_18793/Biletat-za-finala-v-Kardif-udari-5000-paunda_657219.html", "text": "Около 170 000 души атакуват Кардиф днес за купона покрай финала в Шампионската лига. Само 66 000 от тях ще влязат на стадиона. Останалите ще гледат Юве- Реал по пъбовете на уелския град.Затова и билетите хвръкнаха в небесата. Цените на черния пазар гонят 5000 паунда. И вървят като топъл хляб, съобщават пратениците на bTV. За феновете на Юве са отделени 20 000 билета, а за тези на Реал - 18 000. Останалите са за така наречените \"неутрални фенове\".Властите в Уелс отбелязват, че пристигащите около 170 000 са половината от населението на града. По улиците могат да се срещнат хора от целия свят - Китай, Япония, Колумбия, които просто искат да споделят емоцията на финала.Не малко български запалянковци също са по улиците на Кардиф. Те вече постват в социалните мрежи снимки от града, който днес е световна футболна столица.", "date": "2017.06.03", "title": " Билетът за финала в Кардиф удари 5000 паунда"}
{"url": "https://m.offnews.bg/news/Politika_8/Deputatite-ot-BSP-taguvat-po-Tcetcka-Tcacheva_657223.html", "text": "Депутатите от БСП понякога тъгуват по предишния председател на парламента Цецка Цачева, тъй като тя е съумявала да вкара повече ред по време на заседанията от своя наследник Димитър Главчев. Това каза народният представител от БСП Стоян Мирчев, който бе гост в предаването \"Седмицата\" по Дарик.Той обясни: \"При предишния парламент се случваше Цачева да отсъства и да я замества Главчев. Стигало се е до ситуацията, в която на 2-3 заседания опозицията викахме \"Цачева! Цачева! Цачева!\", за да се върне и да вкара някакъв ред в залата\". По думите Цачева е съумявала да балансира, а сегашният председател на парламента Димитър Главчев допуска език на омразата от парламентарната трибуна.вече шест седмици парламентът не функционира, заседанията продължават 20-30 минути, защото са фиктивни, приемат се стратегии и доклади, които нямат толкова голяма тежест за решаване проблемите на хората. \"Мнозинството няма управленска стратегия, а има далаверска такава. На етап са да се нагласят кой какво ще вземе, но нямат визия какво да направят за българските граждани\", посочи Стоян Мирчев.В същото време депутатите от БСП вече имат решения за конкретни проблеми и готови законопроекти, които са входирани. \"За управляващите обаче е много лош знак мандатът да започне с проекти за опозицията и по тази причина нашите предложения дори не стигат до зала\", убеден е социалистът. Той заяви, че в момента мнозинството е \"на кантар\" и не изключи възможността скоро да има вот на недоверие.", "date": "2017.06.03", "title": " Депутатите от БСП тъгуват по Цецка Цачева"}
{"url": "https://m.offnews.bg/news/Futbol_18793/Krie-li-BFS-koj-klub-ostava-bez-litcenz-za-noviia-sezon_657224.html", "text": "Защо БФС не обявява кои отбори имат лицензи за новия сезон в Европа и у нас? Спецът по спортно право Георги Градев резонно повдигна въпроса, докато обясняваше, че решенията по казуса с участието на ЦСКА-София в турнирите са некомпетентни и грешни.Наистина, по правилник последното заседание на Лицензионната комисия за елитната група е минало на 19 май! Над 10 дни от БФс мълчат като партизани кой получава лиценз и кой не. За капак са минали и две заседания на Апелативната комисия, ако въобще е имало жалби. Това поражда сериозни съмнения за феърплея, който редовно бива потъпкван.Ето какво написа Градев в личния си профил относно кашата:\"", "date": "2017.06.03", "title": " Крие ли БФС кой клуб остава без лиценз за новия сезон?"}
{"url": "https://m.offnews.bg/news/Sviat-_12/Kris-Kornal-priel-koktejl-ot-lekarstva-predi-da-se-samoubie_657228.html", "text": "Музикантът Крис Корнъл е изпил коктейл от лекарства преди да посегне на живота си, съобщава CNN като се позовава на доклад от медицински изследователски център. Открити са следи от налоксон, буталбитал, псевдоефедрин и седативният рецептор лоразепам. След оповестяването на доклада съпругата на музиканта Вики излезе с обръщение, от което става ясно, че е шокирана от разкритията, тъй като Корнъл дълги години е бил \"чист\". \"Всички, които познавате Крис добре, може би сте забелязали, че той не беше на себе си в последните часове и че имаше нещо нередно. От доклада научихме, че в тялото му са открити няколко субстанции\", се посочва в изявлението на Вики Корнъл, която уточнява, че от дълги години не е имал зависимости. Нещата според нея обаче излезли от контрол и тя и децата ѝ са съкрушени. Официалните резултати от аутопсията потвърждават, че Корнъл е починал вследствие на обесване. В доклада от медицинския център се уточнява, че не лекарствата са причинили смъртта.Семейството на музиканта почти веднага след смъртта му заяви, че ще направи всичко по силите си, за да помогне на други хора да избегнат подобна трагедия. Крис Корнъл беше кремиран миналата седмица в гробището Hollywood Forever Cemetery в Лос Анджелис.", "date": "2017.06.03", "title": " Крис Корнъл приел коктейл от лекарства преди да се самоубие"}
{"url": "https://m.offnews.bg/news/Futbol_18793/Po-edno-Ferari-za-vseki-v-IUventus-pri-pobeda-dnes_657229.html", "text": "Не че в Ювентус имат нужда от допълнителен стимул за финала срещу Реал днес, но пък бонусите са добре дошли. Всеки футболист на италианския гранд ще получи по Ферари, ако довечера спечели Шампионската лига.За това разкри една от звездите на \"бианконерите\" Дани Алвеш. Обещанието пък е дал лично президентът на Юве Андреа Аниели. Той е собственик на ФИАТ, съответно на Ферари, така че ще изпълни обещанието с едно щракане на пръст.\"Единствената допълнителна мотивация, която имаме е, че президентът каза, че е възможно да се появят \"кончета\". Това те мотивира още повече, особено любителите на коли\", сподели Алвеш пред медиите.Вчера се появи информации, че всеки играч на Юве ще вземе и бонус от 350 хиляди евро при триумф. При Реал той е далеч по-висок – 1,5 млн. евро на калпак.Срещата започва в 21,45 часа българско време в Кардиф, Уелс. bTV предава пряко. ", "date": "2017.06.03", "title": " По едно Ферари за всеки в Ювентус при победа днес"}
{"url": "https://m.offnews.bg/news/Ikonomika_59/Rusiia-se-interesuva-ot-gazoprenosnata-ni-mrezha-i-vdignala-dostavkite_657233.html", "text": "Доставките на руски газ за България са се увеличили с 14.5% само за пет месеца. Това отчитат от Министерството на енергетиката. Министър Теменужка Петкова се среща днес с шефа на \"Газпром\" Алексей Милер, като двамата са подписали пътна карта за проучване на възможностите за \"развитие\" на газопреносната мрежа у нас. Петкова и Милер са провели работна среща в рамките на Петербургския международен икономически форум и са обсъдили възможностите за сътрудничество при доставките на газ.На срещата било отбелязано, че има ежегоден ръст на експортните количества руски газ за България от 2013 година насам. Само от 1 януари до 31 май 2017 г. обемът на доставките е нараснал с 14,5%, в сравнение с първите пет месеца на 2016 година. През 2016 г. \"Газпром\" е доставил в България 3,18 млрд куб. метра природен газ - с 2,1% повече от 2015 г.\"Отбелязано бе ползотворното сътрудничество между \"Булгартрансгаз\" ЕАД и ПАО \"Газпром\" по отношение на транзита на природен газ през България за трети страни\", се казва в съобщение на енергийното ни министерство.От там уточняват, че на разговорите е обърнато \"особено внимание\" на въпросите за доставката на руски газ \"в дългосрочна перспектива\".\"Алексей Милер информира Теменужка Петкова за изпълнението на проекта \"Турски поток\" и изрази увереност, че създаването на нови мощности за пренос на газ през акваторията на Черно море ще допринесе в значителна степен за повишаване сигурността на доставките на природен газ за потребителите от Южна и Югоизточна Европа, в това число и за България. Министър Петкова го информира за развитието и инвестициите в газопреносната система на България, както и за концепцията за газоразпределителен център\", се посочва още в съобщението.", "date": "2017.06.03", "title": " Русия се интересува от газопреносната ни мрежа и вдигнала доставките на синьо гориво"}
{"url": "https://m.offnews.bg/news/112_6/Kotki-biaha-otroveni-s-antifriz-v-Burgas_657227.html", "text": "Няколко котки са починали, след като са били отровени с антифриз в Бургас. Инцидентът е станал в началото на седмицата, пред 21 блок в комплекс „Лазур“, а за него сигнализира Неда Недина от „Милосърдни сърца“. Недина получава обаждане от жена, която храни животните. Когато тя се прибрала от работа, видяла, че част от останалата храна е осветена в син цвят. След това се обадила, че намерила две от котките, които се гърчели от болка. Неда Недина взела животните, закарали ги във ветеринарна клиника, но те починали. Загинали са котка – майка и три от малките й. Полицията се е самосезирала по случая и го проверява, добави Недина. В Бургас е имало и други подобни случаи, но когато сме ги намирали в начален стадий, сме успявали да ги спасим, поясни жената. Има и няколко, при които не успяхме да се намесим навреме и животните починаха, каза Недина и добави, че всичките инциденти са били в комплекс \"Лазур\".", "date": "2017.06.03", "title": " Котки бяха отровени с антифриз в Бургас"}
{"url": "https://m.offnews.bg/news/Temida_18762/Prokurorite-ne-uspiaha-da-izberat-svoi-predstaviteli-vav-VSS_657249.html", "text": "Прокурорите не успяха на първи тур да излъчат свои представители в следващия състав на Висшия съдебен съвет (ВСС). Гласуването днес протече при висока избирателна активност. Краят на изборния ден беше обявен в 18.00 часа. Избирателната активност е била 78,84% при 1 185 гласували от 1 503-ма имащи право на глас. Прокурорите, сред които и главният прокурор Сотир Цацаров, са предпочели да гласуват предимно чрез системата за електронно гласуване. С хартиени бюлетини на място в Съдебната палата са упражнили правото си на вот 89 прокурори.За да бъдат избрани четиримата представители от прокурорската квота, те трябва да получат 50 % плюс един.За 4 места се борят 12 кандидати, но днес  никой от тях не можа да събере над половината от действителните гласове, както изисква законът, за да има избор. Затова ще се гласува на втори тур утре от 8 до 18 часа. Изборът ще е измежду всички кандидати, 6-ма от които днес бяха много близо до възможността да преминат бариерата от 50 %.", "date": "2017.06.03", "title": " Прокурорите не успяха да изберат свои представители във ВСС"}
{"url": "https://m.offnews.bg/news/Sviat-_12/Irlandiia-s-nov-premier-napolovina-indietc-i-ofitcialno-gej_657226.html", "text": "Лео Варадкар е новият премиер на Ирландия. Той е най-младият премиер на страната, от етническо малцинство и гей. Новият ирландски премиер ще встъпи официално в длъжност на 13-ти юни.Варадкар е син на общопрактикуващ лекар от Индия и местна медицинска сестра. Той е първият ирландски премиер, който е от етническо малцинство. На 38 години Варадкар ще бъде премиер, а политически анализатори го сравняват с премиера на Канада Джъстин Трюдо и новия френски премиер Еманюел Макрон. До момента три пъти е заемал постове в управлението. Той бе избран за лидер на управляващата партия \"Фина гейл\". Варадкар коментира победата си така: \"Огромно предизвикателство\" и в \"Републиката няма предразсъдъци\".", "date": "2017.06.03", "title": " Ирландия с нов премиер - наполовина индиец и официално \"гей\""}
{"url": "https://m.offnews.bg/news/Futbol_18793/Otborat-na-Putin-sas-zapoved-da-specheli-Shampionskata-liga_657247.html", "text": "Зенит трябва да спечели в най-близко бъдеще Шампионската лига. Това заяви по повод назначението на новия треньор Роберто Манчини президентът на руския клуб Сергей Фусенко. Отборът от Санкт Петербург е любим на президента Владимир Путин.\"Плановете на Зенит са много амбициозни. Искаме да спечелим Шампионската лига. Кога точно ще стане това - предстои да видим. А специално пред новия треньор задачата е да представи футбол за зрителя, да гледаме интересни моменти\", добави Фурсенко.Шефът се обърна и към запалянковците с молба за запълнят стадионите. \"Строят се нови в Русия, нека хората разберат, че футболът е за тях\", продължи Фусенко.На 1 юни Манчини смени на поста румънската легенда Мирча Луческу. Той обаче ще води тима в Лига Европа.Зенит завърши трети и няма да участва в Шампионската лига тази есен. Така италианецът има година време да се подготви за тежката задача.", "date": "2017.06.03", "title": " Отборът на Путин със заповед да спечели Шампионската лига"}
{"url": "https://m.offnews.bg/news/Sviat-_12/Blumbarg-osiguriava-parite-koito-OON-gubi-pri-otteglianeto-na-SASht-o_657251.html", "text": "Милиардерът и бивш кмет на Ню Йорк Майкъл Блумбърг беше на изненадващо посещение в Париж, където се срещна с френския президент Емануел Макрон.Причината е заявката на американския президент Доналд Тръмп САЩ да напуснат Парижкото споразумение за климата, съобщава БНТ.Блумбърг е уверил Макрон, че въпреки решението на Вашингтон да напусне споразумението за климата, страната му ще изпълни ангажиментите си. Милиардерът, който е специален пратеник на ООН за климатичните промени, изтъкна, че емисиите на парниковите газове зависят повече от гражданите, градовете и бизнеса, отколкото от федералното правителство.Американското правителство може и да се оттегли от Парижкото споразумение за климата, но не и американският народ, заяви Майкъл Блумбърг.Искам светът да знае - Съединените щати ще изпълнят парижките договорености и чрез партньорство между градове, щати и бизнеса ще се стремим да останем част от този процес, каза още той.Блумбърг обяви, че собствената му фондация ще координира американските усилия и ще осигури 15-те милиона долара, които секретариатът на ООН по климатичните промени губи при оттеглянето на Вашингтон. Парижкото споразумение е необратимо, увери домакинът Макрон след срещата, на която присъства и кметът на Париж Ан Идалго.\"Правителството на една голяма страна се отказа от ангажиментите си по климата, но едно правителство не обобщава цяла нация. Появиха се нови политически, икономически и граждански актьори. Възникват хиляди обещаващи инициативи и ние ще ги подкрепим и ще се борим на тяхна страна. Това, което можеше да ни отслаби, ще ни направи по-силни\", заяви френският президент.Той се срещна и с индийския премиер Нарендра Моди, който го увери, че Индия е готова и да отиде и по-далече от Парижките споразумения. Голяма част от разговорите беше посветена на климатичните промени.Междувременно Макрон направи фурор в Туитър, след като негова перифраза на изказване на Тръмп, събра близо 400 хил. харесвания и около 300 хил. споделяния. \"Да направим планетата ни отново велика\", написа Макрон, използвайки предизборния лозунг на Тръмп за Америка. Посланието беше разпространено и на английски - прецедент в практиката на Елисейския дворец.", "date": "2017.06.03", "title": " Блумбърг осигурява парите, които ООН губи при оттеглянето на САЩ от споразумението за климата"}
{"url": "https://m.offnews.bg/news/112_6/Rumantci-katastrofiraha-na-Hemus-shofiorkata-e-s-opasnost-za-zhivot_657250.html", "text": "Автомобил с румънци катастрофира на автомагистрала \"Хемус\" преди обяд днес. Инцидентът е станал в района на град Девня. Заради несъобразена с мократа настилка скорост, 59-годишна румънска гражданка - водач на „Хюндай”, губи контрол над автомобила, излиза вдясно от платното за движение и се преобръща край пътя, съобщиха от Областната дирекция на МВР във Варна. Вследствие на инцидента са пострадали четирима румънски граждани, пътували в колата. Това са мъж и жена на възраст 67 г. и 49 г. Те са получили контузни наранявания и са освободени от болничното заведение.След преглед е установено, че третият пътник - 64-годишен мъж, е с луксация на рамо.Най-тежко е пострадала жената, управлявала автомобила. Тя е оперирана по спешност с контузия на корем, придружена с вътрешно кървене; контузия на бял дроб и фрактура на ребра, настанена е за лечение в МБАЛ „Св. Анна”, с опасност за живота.По случая има образувано досъдебно производство.", "date": "2017.06.03", "title": " Румънци катастрофираха на \"Хемус\", шофьорката е с опасност за живота"}
{"url": "https://m.offnews.bg/news/Obshtestvo_4/12-chuzhdentci-sa-otkriti-v-TIR-na-parking-kraj-Sandanski_657230.html", "text": "12 чужденци са били открити от полицейски служители в ТИР, паркиран на паркинг край Сандански.Това съобщиха от пресцентъра на МВР.4 деца, жена и 7 мъже са намерени от полицаи от РУ-Сандански около 7.00 часа днес. Отведени са в помещение за временно настаняване към РДГП-Смолян, оказана им е необходимата помощ. За случая е уведомена прокуратурата.Продължават действията за установяване на обстоятелствата по случая.", "date": "2017.06.03", "title": " 12 чужденци са открити в ТИР на паркинг край Сандански"}
{"url": "https://m.offnews.bg/news/Sviat-_12/Putin-Ne-Rusiia-a-chastni-litca-sa-atakuvali-izborite-v-SASht_657225.html", "text": "Руският президент Владимир Путин смята, че хакери, които не са свързани с държавата, а са частни лица, са се намесили в президентските избори в Съединените щати през 2016-та година.Путин даде интервю за американската телевизия NBC. Той участва в Международния икономически форум в Санкт Петербург и от там обвини Вашингтон, че е извършвал \"груба и системна намеса в руските дела в продължение на много години.\"Руският президент Владимир Путин заяви, че зад опитите за намеса в изборите в САЩ може да стоят американски хакери, които се опитват да хвърлят вината върху други от политически съображения. \"Хакерите може да се намират където им е угодно - може да са в Русия, в Азия, в Америка, в Латинска Америка, в САЩ и да насочват стрелката към Русия\", добави Путин.Путин коментира и ролята на НАТО. По думите му тя е била създадена като инструмент на Студената война за борба със Съветския съюз.\"Съветски съюз обаче вече няма\", посочва той.", "date": "2017.06.03", "title": " Путин: Не Русия, а частни лица са атакували изборите в САЩ"}
{"url": "https://m.offnews.bg/news/Futbol_18793/Real-prenapisa-istoriiata-na-Shampionskata-liga_657258.html", "text": "Реал Мадрид защити титлата си в Шампионската лига! \"Белия балет\" победи категорично Ювентус с 4:1 във финала на стадион \"Милениъм\" в Кардиф. Италианците продължават черната си серия и вече имат 5 поредни загубени финала. Вратарят на черно-белите Джанлуиджи Буфон бе сред най-тъжните на терена, след като за пореден път не успя да вдигне за така жадуваната от него купа.В 20-ата минута Кристиано Роналдо изведе Реал напред в резултата с великолепен удар на границата на наказателното поле, който не остави шансове на Буфон.Само 7 минути по-късно Марио Манджукич изравни резултата след страхотен акробатичен удар от наказателното поле, с който прехвърли вратаря Кейлор Навас - 1:1.В 61-ата минута Реал отново поведе. Каземиро отправи удар от голяма дистанция, а топката рикошира в тялото на Кедира и в крайна сметка влезе в долния ляв ъгъл във вратата на Буфон.Три минути по-късно Роналдо отбеляза за 3:1. Португалецът бе намерен от аутлинията след поредна чудесна атака на \"кралете\", за да може звездата да вкара за втори път в мача.Ювентус доигра мача с 10 човека, след като резервата Хуан Куадрадо получи втори жълт картон, респективно червен в 83-ата минута. В добавеното време Марко Асенсио оформи крайния резултат.Така Реал вдига общо 12-а титла на Европа в историята и няма изглед да бъде стигнат следващите 50 години. \"Златната топка\" също е ясна през юни. Няма кой да спре Роналдо по пътя му към петия трофей за футболист номер 1 в света. той със сигурност ще изравни Меси по този показател.", "date": "2017.06.03", "title": " Реал пренаписа историята на Шампионската лига"}
{"url": "https://m.offnews.bg/news/Futbol_18793/Sektor-G-8-te-miliona-za-emblemata-shte-badat-plateni_657232.html", "text": "Сектор \"Г\" пусна декларация в отговор на тези, с които от Левски протестираха срещу решенията на БФС по казусите около участниците в Лига Европа. Феновете на ЦСКА-София твърдят в обръщението, че 8-те милиона лева за емблемата ще бъдат платени.Както е известно, те бяха подадени като оферта до синдик Дора Милева от Иван Велчев - Кюстендилеца, един от тарторите на сектор \"Г\". Пускаме текста без редакция, за да не бъдем обвинявани в пристрастия. Ако има засегнати от езика на декларацията, нека бъдем извинени.\"", "date": "2017.06.03", "title": " Сектор \"Г\": 8-те милиона за емблемата ще бъдат платени"}
{"url": "https://m.offnews.bg/news/Kultura_33/Pochina-Dancho-Kapitanov-izsviril-legendarniia-solo-trompet-v-Adapta_657256.html", "text": "На 69-годишна възраст почина тромпетистът Данчо Капитанов. За това съобщи във Фейсбук музикантът Веско Ешкенази.\"Тромпетистът Данчо Капитанов не е вече сред нас! Помня прекрасните му сола за биг бенда на БНР! Един от изявените наши музиканти.... Светъл път..\", написа Ешкенази.Един от музикантите, създал звуковата атмосфера на българската музика през 60- те и 70- те години си отиде тази вечер. Светла памет на Данчо Капитанов!, написа във Фейсбук Румен Бояджиев - син. Капитанов е свирил с групи като „Синьо и бяло” и „6+1”, където пеела Йорданка Христова. През 1977 г. отишъл в Радио София, където останал 13 години. Свирил е в биг бенда на БНР. Той изсвири и легендарното соло в песента на Васил Найденов \"Адаптация\" от 1979 година.Поклон пред паметта му!", "date": "2017.06.03", "title": " Почина Данчо Капитанов, изсвирил легендарния соло тромпет в \"Адаптация\""}
{"url": "https://m.offnews.bg/news/Futbol_18793/Galchev-varna-Septemvri-v-elita-Montana-izpadna_657252.html", "text": "Силна игра на Борис Галчев върна Септември в елита. Бившият капитан на ЦСКА подаде за първия гол и вкара фамозен втори за успеха 2:1 над Монтана в баража. Така тимът на Румен Чандъров ще играе в елита на есен.Септември завърши втори във втора дивизия, но обърна елитния тим. Припомняме, ден по-рано същото стори и Витоша Бистрица. \"Тигрите\" на Бойко Борисов излъгаха 1:0 Нефтохимик. Янко Ангелов (3) откри за Септември от корнер, изпълнен от Борко Галчев. Халфът сам отбеляза втория гол. Той видя, че вратарят на Монтана е излязъл малко напред и технично го прехвърли. Атанас Илиев върна гол за Монтана след почивката. Родният тим на Стилиян Петров се сети да играе в последните минути. Тогава успя да удари и греда, като стигна до още няколко мелета.Така поне при изпадащите БФС не успя да обърка нещата и всичко е ясно. Влизат Етър, Септември и Витоша. Изпадат Монтана, Локомотив Горна Оряховица и Нефтохимик. ", "date": "2017.06.03", "title": " Галчев върна Септември в елита, Монтана изпадна"}
{"url": "https://m.offnews.bg/news/Futbol_18793/Atletiko-Madrid-vze-iunosha-na-Barselona_657257.html", "text": "Атлетико Мадрид успя да си осигури услугите на футболиста Сандро Рамирес, който този сезон защитаваше цветовете на Малага. Нападателят ще може да бъде картотекиран и използван от старши треньора Диего Симеоне от 1 януари, тъй като „дюшекчиите“ са наказани да не могат да картотекират нови попълнения до началото на следващата година, пише испанският „Marca“.21-годишният футболист премина успешно медицински прегледи. Сандро се очаква да остане да играе в Малага до януари и да се присъедини към състава на Чоло Симеоне в началото на новата година.Бившият футболист на Барселона е уточнил личните си условия с Атлетико Мадрид. В същото време ръководството на тима е постигнало споразумение с Малага за трансфера на Сандро.Сумата, която ще платят столичани възлиза на 6 милиона евро. Това е и цената, която е записана в освобождаващата клауза в договора на играча.", "date": "2017.06.03", "title": " Атлетико Мадрид взе юноша на Барселона"}
{"url": "https://m.offnews.bg/news/Futbol_18793/Praznik-po-ulitcite-na-Kardif-predi-finala-na-ShL-video_657255.html", "text": "Феновете на Реал Мадрид и Ювентус окупираха централните улици на Кардиф преди финала на Шампионската лига между двата футболни гранда.Привържениците създадоха истински футболен празник в уелската столица с неуморните си песни и тръпнат в очакване за големия финал. В момента в Кардиф има към 200 000 запалянковци, а градът е 300-хиляден. Пазят ги 2000 полицаи, мерките за сигурност са засилени. Покривът на арената ще е затворен - от съображения за безопасност срещу терористичен акт.Над 80 хиляди от феновете, които са в столицата на Уелс са без билети и ще останат извън пределите на „Присипалити стейдиъм“ на финала.Футболистите на Ювентус са готови за победа днес и да отнесат купата в Торино, след като загубиха предишните четири финала. Те имат само един спечелен в историята на ШЛ.Реал пък има уникалната успеваемост - 5 от 5 спечелени финала в ерата на Шампионската лига. И тази вечер може да развали проклятието, че нито един носител на трофея не е успял да го защити в следващия сезон.", "date": "2017.06.03", "title": " Празник по улиците на Кардиф преди финала на ШЛ (видео)"}
{"url": "https://m.offnews.bg/news/Obshtestvo_4/MVR-shte-ni-snima-bez-preduprezhdenie-Zakonno-li-e_657158.html", "text": "Върховният административен съдКамерите на пътя ще снимат без предупреждение. Това предвиждат промени в Закона за движение по пътищата (ЗДвП), които бяха  от ГЕРБ в петък. С новите текстове се разрешава премахването на табелите на пътя, които предупреждават, че съответният участък се наблюдава с камери.Изискването стана задължително, след като с  от февруари 2014 г.  (ВАС)  от техническите средства, с които КАТ може да констатира нарушения на пътя. По-късно със специална наредба този недостатък беше компенсиран и МВР създаде ред, по който проверките с мобилни камери рябваше да стават задължително при обозначени автомобили и участъци. С внесените промени в ЗДвП обаче се редактират текстовете, които дадоха основание на съда да отмени законността на фишовете, издадени от мобилни камери. Отворен обаче остава въпросът за това колко законно е заснемането без предупреждение.   Чл. 32, ал. 2 от Конституцията гласи, че: \"Никой не може да бъде следен, фотографиран, филмиран, записван или подлаган на други подобни действия без негово знание или въпреки неговото изрично несъгласие освен в предвидените от закона случаи\".На този текст се позовава и ВАС в тълкувателното си решение, като припомня, че записването трябва да става \"по определена процедура и с оглед спазването на определени изисквания\".  Освен с противоречие в текстовете на закона (което сега вече ще бъде избегнато от новата редакция, бел. ред.) ВАС се аргументира и с това, че шофьорите се поставят в неравностойно положение, защото на практика контролният орган може да злоупотреби. Така например патрулката може да е разположена преди съответния знак за ограничение на скоростта или на място, на което той изобщо липсва. Срещу аргумента за това, че полицейският автомобил има GPS система, съдът посочва, че това не е достатъчно, за да се локализира мястото на нарушението:Любопитен детайл е, че решението на Общото събрание на ВАС е прието на базата на становището на съдия , преди той да оглави Върховния касационен съд (ВКС).Пред OFFNews  от Центъра за законодателни оценки и законодателни инициативи обясни, че единственото изключение от конституционната норма за снимане и записване на граждани без предупреждение са специалните разузнавателни средства. \"Към настоящия момент има само една хипотеза на отклонение от това правило и това е прилагането на СРС по Закона за СРС и тези по НПК. Съответно няма оправдание на това, че с цел  производство да протича по-бързо ние ще нарушаваме конституционни права\", обясни той.По думите му новите промени в ЗДвП ще доведат и до колизия със Закона за защита на личните данни. \"За лични данни може да се приеме регистрационната табела на автомобила или лицето на заснетия водач. В такъв случай ще има противоречие на закони, защото единият закон ти казва: МВР може да заснема, защото е решило, а другият казва – не, не може да заснема без знанието и съгласието на съответния човек\", обясни юристът. Той смята, че при подобно противоречие актовете на МВР могат лесно да бъдат оспорвани по съдебен ред.Въпреки това тази законова промяна се приема добре.  от Асоциацията на пострадалите при катастрофи смята, че подобен подход би имал дисциплиниращ ефект. Той признава, че в страните от ЕС съществуват и двата варианта - обозначени и необозначени камери, но реалността в България е такава, че елементът на изненада трябва да се прилага. \"Истината е, че в България, това го показва и опитът, реално, там където има предупредителен знак, всички намаляват скоростта и след това компесаторният механизъм се задейства - дават газ и ефектът е никакъв. Тази мярка ще доведе до дисциплиниране на пътя, защото няма да знаеш в кой момент ще те снимат\", коментира той.На същото мнение е и бившият шеф на Пътна полиция . По думите му махането на табелите ще доведе до повишаване ефекта на пътните камери и съответно - до намаляване на нарушенията. \"В момента този знак предупреждава всички тези, които нарушават закона, да намалят скоростта, за да не бъде установено тяхното нарушение. Така камерата става излишна и въобще контролът след този знак е безсмислен. Премахвайки този знак, хората трябва да знаят, че във всеки един момент могат да минат покрай камера, която да заснеме тяхното нарушение, което се надявам, да ги стимулира да спазват правилата за движение и да не превишават разрешената скорост\", каза той.Според него би имало логика камерите да бъдат обозначени, но само ако те са много повече. \"Но при наличие на толкова малко камери, те би трябвало да се местят на много места, за да могат да установяват спазват ли се правилата. Това оповестяване с пътния знак е доста спорно и обезсмисля контрола\", смята Стратиев.", "date": "2017.06.03", "title": " МВР ще ни снима без предупреждение. Законно ли е?"}
{"url": "https://m.offnews.bg/news/Obshtestvo_4/Zhalt-kod-za-gramotevitci-v-24-oblasti_657198.html", "text": "Жълт код за гръмотевични бури е в сила днес за 24 области на страната. Навсякъде освен на морето през днешния ден и целия уикнед ще има валежи, прудружени с бури, градушки и гръмотевици.Предупреждението за потенциално опасни метеорологични явления важи за областите: Видин, Монтана, Враца, Плевен, Велико Търново, Русе, Разград, Силистра, София, София област, Ловеч, Габрово, Търговище, Перник, Кюстендил, Благоевград, Пазарджик, Пловдив, Стара Загора, Сливен, Смолян, Кърджали, Хасково, Ямбол.В тези области ще се развива мощна купесто-дъждовна облачност с условия за гръмотевични бури и градушки. В отделни райони количеството на валежите ще надвишава 15 л/кв. м.Прогнозата е на Националния институт по метеорология и хидрология (НИМХ) към БАН.Снощи в София на места падна градушка. Тя е била с размер 8 мм. Градушката е имало и на връх Ботев – 2 мм. Най-много валежи от дъжд от 21.00 часа вчера до 06.00 часа тази сутрин са отчетени в Сандански – 23 л/кв.м, Монтана – 17 л/кв.м и Ботевград – 15 л/кв.м. В столицата са отчетени една 3 л/кв. м.", "date": "2017.06.03", "title": " Жълт код за гръмотевици в 24 области"}
{"url": "https://m.offnews.bg/news/Obshtestvo_4/Chereshova-zadushnitca-e-raiat-e-otvoren_657201.html", "text": "Черешова задушница е днес, християните вярват, че вратите на рая са отворени за душите на починалите близки, които са на свобода от Велики Четвъртък. Денят е отреден за молитви, милост и благотворителност.На този ден чрез богослужението в църквата се измолва прошка за покойниците. Приготвят се жито, хляб, вино и първите череши, които се раздават.На Черешова задушница християните посещават гробовете на близките си покойници, почистват ги, прекадяват, преливат с вода и червено вино, запалват свещ и раздават първите череши, дали името на панихидата, за \"Бог да прости мъртвите души\".В храмовете се записват имена на починали близки, за да бъдат поменувани на общите панихиди.Черешова задушница е винаги в събота преди Петдесетница.Утре е петдесетият ден след Възкресението на Исус, църквата чества слизането на Светия Дух над апостолите и Дева Мария. Празникът е рожденият ден на Христовата църква.Денят се нарича още и Ден на Пресвета Троица, понеже слизането на Светия Дух е дело на безкрайната милост от страна на трите Божии лица: Бог Отец, Бог Син и Бог Дух Свети.Понеделник след Петдесeтница е празникът на Светия Дух.", "date": "2017.06.03", "title": " Черешова задушница е, раят е отворен"}
{"url": "https://m.offnews.bg/news/Horoskop_18798/Horoskop-za-3-9-iuni_656126.html", "text": "Хубаво 7-дневие дори задълженията ви да са много и по-рутинни. През този уикенд Овните ще посветят доста време на близките, дома, да не чакат голяма благодарност за всеотдайността. Е, ако сте разглезили някого, вината е ваша, но постепенно нещата ще си дойдат на място, не го правете на въпрос. Вашите усилия ще дават желания плод, ала не толкова бързо, колкото ви се ще на вас. Мечтаете ли за пост, ще се открият шансове, липсват ли ви пари, доходът ви ще се стабилизира и ще расте. Ако търсите любов, ще срещнете истинската...Имате куп свои идеи за изява и печалби, но през следващите няколко дни е редно да се съобразявате с плановете на околните, а и да им помагате с каквото можете. Телците ще се откъснат от приятели, работата им изисква подчертано внимание, нерядко допълнителна подготовка за дейност. В понеделник и вторник избягвайте изясняване. Ако овладеете нетърпението, резултатите ще са по-високи, а близките ви ще се чувстват съпричастни с успеха. И за ваше учудване ще има време за романтика и мили изненади, някои са влюбени май.Тези дни са динамични и напрегнати за вас, гледайте поведението ви да не се тълкува неправилно от околните, ще умножите проблемите си. Във вторник и сряда Близнаците да бъдат по-внимателни с финансите и партньорствата, сега не са в твърде силна позиция и не бива да усложняват евентуалните спорове с настойчивост. Едни от зодията хич не приемат този съвет, втори се чувстват мишена на интриги, трети имат по-силен противник и следва да отстъпят, за да преориентират усилията си. Имате несъгласия и с по-близки, бъдете тактични.През това 7-дневие ще намалите деловото темпо, надали се чувствате добре разбрани от колеги, партньори, даже близки. Раците имат хубави идеи за изява и печалби, а в момента условията не са подходящи за самостоятелни акции, да не рискуват сега. Едно, че лицемерни колеги искат да се възползват от вашия професионализъм, второ, някои хитреци пък се мъчат да ви оплетат в далавера. Няма да го позволите, ала не спорите, от сряда се трупат поводи за разправии. Със сдържаност и достойнство привличате по-влиятелни хора да ви подкрепят.Трудно 7-дневие, на моменти ви идва да захвърлите работата и да се хванете с друго, само и само да е с повече пари. Лъвовете да не бързат с такива стъпки, скоро ще разберат, че са направили грешка, новата дейност не им носи радост, а и престиж. През уикенда обмислете бюджета и съюзите си, проблемът може да е в зле оценени условия за начинанията. Четвъртък и петък са напрегнати, така че се пазете от спорове с най-близките и не корете хората, ако трябва да поемете и от техния товар. Имате сили да се утвърждавате като обичан водач.Следващите дни не са леки, не сте доволни от делови изяви и постъпления. Девите да не прибързват със спорове, претенции, сръдни, макар че пречките в работата им са куп. Ако сте искрени, май сте пропилели шансове за по-добро представяне, както и за обогатяване на професионалните си знания и умения. От вторник късметът пак ще ви се усмихне, най-вероятно на срещи със стари познати, колеги, роднини, но търсете хора не за оплаквания, а за обсъждане на идеи и сътрудничества. Голямото натоварване е за вас и ви връща увереността.Мъчат ви домашни и служебни проблеми, вероятно не сте най-доволни от оценката на околните за приноса си в екипи. Във вторник и сряда Везните да се опитат да приключат започнатите задачи, да анализират и възможностите за обогатяване на знанията и уменията си, напоследък май не са се интересували точно от тях. Част от идеите си за изява следва да обновите, и то из основи. Но не се оставяйте на желанието си за бърза кариера и печалби, те си имат цена. Дано обичаните ви подкрепят, има и ситуации, когато някой просто се налага...Стремите се към значителни промени в деловата си изява и е важно как ще осъществите добрите идеи, има риск от претоварване. Скорпионите да не налагат мнението си на колеги, партньори и клиенти, ще си създадат още куп ядове. До вторник се дръжте на по-заден план, напомняйте за стари уговорки и намерения, сряда и четвъртък идват с нови възможности, трябва да подготвите дейността, да уцелите най-подходящ момент за старта, иначе едва ли ще имате сполука. В любовта някои анализират предишни грешки, за да не ги повтарят...Започващият период предполага по-голяма бдителност в деловата сфера, ако не подготвяте най-старателно своята дейност, тя надали ще бъде чак толкова убедителна и доходна, колкото искате вие. Стрелците да не се поддават на настроенията на околните, колеги и познати много приказват, но усилията им не са резултатни, така се разпалват разправии. Избягвайте спорове с близки в понеделник, във вторник планирайте точно и се гответе да поемете и чужд товар, в сряда оправяйте документи, сметки, пречки подклаждат амбициите ви.И за вас 7-дневието не е леко, редно е да бягате от чуждите спорове и да не се противопоставяте на близки, скоро ще ви трябва подкрепа. Лесно е да се каже, но Козирозите упорстват да постигнат високите си цели, ядосват се с инатливи роднини, поемат грижа за нескопосни колеги и познати... Ще свършите доста работа, но до вторник пак няма да можете да се радвате на постигнатото сега. Четвъртък и петък носят по-хубав професионален шанс, дано не решите да налагате мнение. Полезни сте за екип, ако предлагате идеи и пазите от грешки.Това 7-дневие ви носи удовлетворение от свършеното, куп пречки остават зад вас и ще има с какво да зарадвате близки. През уикенда Водолеите да си дадат отдих, да помислят за общуване с природа и изкуство, да поглезят с нещо по-луксозно обичаните хора. Работата няма къде да избяга, ще трябва да търсите находчиви решения, услуги от стари познати и роднини, а новите шансове – да подплатите с упорит труд. В сряда и четвъртък ще откриете още хора достойни за партньори, показателна е отзивчивостта им към обществените проблеми.В тези 7 дни по-настойчиво ще търсите равностойни бизнес партньори, все пак не прекалявайте с обсъждания на чашка и по купони. Още в понеделник пред Рибите се откриват делови шансове – редно е да уреждат административните въпроси, да разчистят старите задачи. После укрепвайте сътрудничеството си, важно ви е другата страна не само да помага, а да обогатява идеите ви. Няма да разширявате своите начинания, макар че мнозина ви уговарят да бързате. В любовта едни се радват на бурни изживявания, а при други има охлаждане...", "date": "2017.06.03", "title": " Хороскоп за 3- 9 юни"}
{"url": "https://m.offnews.bg/news/Futbol_18793/Futbolat-v-efir-dnes_657203.html", "text": " 14.35 Шандон Лунен – Тянжин Цянжан Mtel sport 118.30 Монтана – Септември Диема спорт21.45 Ювентус – Реал Мадрид bTV Action22.00 Куритиба – Атлетико П Sport+ HD00.00 Спортинг Канзас Сити – Минесота Eurosport 201.00 Коринтианс – Сантос Sport+ HD", "date": "2017.06.03", "title": " Футболът в ефир днес"}
{"url": "https://m.offnews.bg/news/112_6/Vlak-pomete-kola-katastrofata-blokira-patuvashti-za-chasove_657202.html", "text": "Влак блъсна кола, която е минала на спусната бариера на прелез. Инцидентът е станал край пловдивското село Труд. Шофьорът на колата не се съобразил със светлинната и звукова сигнализация и бариерата. В момента, когато прекосявал прелеза, бил пометен от влаковата композиция, съобщава Нова терлевизия.Той е с опасност за живота и е в пловдивска болница.Пътуващите във влака са останали с чаосове блокирани във влака, докато жп линиите бъдат освободени. Те разказват, че са усетили удар и спиране на локомотива.", "date": "2017.06.03", "title": " Влак помете кола, катастрофата блокира пътуващи за часове"}
{"url": "https://m.offnews.bg/news/Futbol_18793/Deniat-na-golemiia-final-dojde-Bufon-s-posleden-shans-za-trofeia_657200.html", "text": "Най-чаканият мач на годината започва точно в 21,45 часа на стадион \"Милениъм\" в Кардиф. Ювентус и Реал излизат в битка за трофея от Шампионската лига, след като заслужено стигнаха финала.Двубоят обаче решава още една от най-престижните награди във футбола - тази за най-добър футболист в света. Битката за \"Златната топка\", каквото и да става на есен, ще бъде решена тази вечер. Легендата на италианския футбол Джиджи Буфон или Кристиано Роналдо? Първа за вратаря на Юве или пета за португалеца от Реал? Победителят взима всичко.“Бианконерите” са готови, за да спечелят днес и да отнесат купата в Торино, след като загубиха предишните четири финала. Те имат само един спечелен в историята на ШЛ. Ювентус впечатлява през сезона с желязна защита и резултатна атака. Торинци се гордеят с допуснатите едва 3 гола от 12 мача. И нула срещу нечовешката атака на Барселона!Реал обаче не пропуска да отбележи в 64 поредни срещи във всички турнири. Звездата на Реал Кристиано Роналдо се намира в страхотна форма, като отбеляза 13 гола в последните девет мача. Португалецът също така е преодолявал Буфон при всяка от четирите срещи помежду им.Реал има уникалната успеваемост - 5 от 5 спечелени финала в ерата на Шампионската лига. И тази вечер може да развали проклятието, че нито един носител на трофея не е успял да го защити в следващия сезон.\"Достигнахме до последния мач за сезона, който е и най-важният. През тези месеци нашата увереност стана по-голяма. Победите през сезона ни помогнаха да се подготвим за утрешния мач. Прекрасно е да бъдем тук, но трябва да вярваме, че можем да донесем трофея у дома. За това се изискват баланс и силна психика\", заяви Масимо Алегри.\"През седмицата работихме върху изчистването на някои неща и сега сме готови. В момента, в който чуем съдийския сигнал за начало на срещата, трябва да направим всичко възможно, за да вземем Купата. Роналдо е важен фактор, но най-голямо значение ще има представянето на Ювентус.Отборът трябва да изиграе този мач с гордост и сърце, за да грабне трофея. Реал Мадрид разполага със страхотни играчи и добре организиран отбор, но това важи и за нас\", добави Алегри.Зинедин Зидан прогнозира велик мач. \"Не планирам някакви промени в нашата игра. Ще се опитаме да държим топката далеч от нашата врата. Може да играеш фантастично цял мач и накрая да получиш гол. Всички играчи са в отлична форма и са нетърпеливи да играят. Очаквам открита игра и от двата тима\".\"Играл съм в Ювентус. Футболът в Италия е известен със своето катеначо, но Ювентус не го практикува. Във футбола, за да спечелиш, трябва да се раздадеш докрай. Спечелил съм много мачове, но и съм загубил много, така че познавам и двете състояния. Най-важното е да изиграем един велик финал, който ще се започни от феновете\", каза Зизу.\"Реал е отборът с най-много трофеи, ние с най-много загубени финали, така че смятам, че е дошъл моментът да променим историята. Как ще се почувствам, ако утре стана най-възрастният капитан, който вдига купата над главата си? Ще бъде огромна радост, тъй като в живота няма нищо по-хубаво от това да постигнеш успех, след като си работил дълго за една цел\", сподели легендата.\"За мен този мач ще бъде много специален, тъй като няма да играя още 3-4 години. Именно поради това искам да изиграя мача, така че да не съжалявам за нищо след това\", добави Буфон.Капитанът на Реал (Мадрид) Серхио Рамос заяви, че мачът в Кардиф ще е равностоен и се надява да не се стига да дузпи, както миналата година срещу Атлетико Мадрид.\"В Реал не живеем в миналото, макар историята ни да е богата. В ДНК-то ни е да се борим за всеки следващ трофей. Играем до последния съдийски сигнал. Надявам се все пак да не страдаме като миналата година в Лисабон.Няма фаворит и аутсайдер във финален мач. И двата отбора започват от нулата. Съперникът е много силен, но това е нова възможност за нас да покажем своята сила и да покажем, че сме велик отбор\", каза Рамос.Ювентус (3-4-3): Буфон, Бардзали, Бонучи, Киелини, Дани Алвеш, Пянич, Кедира, Алекс Сандро, Дибала, Игуаин.Треньор: Масимилиано АлегриРеал Мадрид (4-3-1-2): Навас, Данило, Варан, Рамос, Марсело, Кроос, Каземиро, Модрич, Бейл, Бензема, Роналдо.Треньор: Зинедин Зидан", "date": "2017.06.03", "title": " Денят на големия финал дойде, Буфон с последен шанс за трофея"}
{"url": "https://m.offnews.bg/news/Politika_8/Anton-Todorov-shte-dresira-BSP-Niama-da-ima-milost-za-nikoj-obiavi_657204.html", "text": "Депутатът от ГЕРБ Антон Тодоров, чието име стана повод за скандал в парламента, тъй като БСП го нападна, а ГЕРБ отвърна с остра декларация за комунизма, днес обяви, че смята да съди тези, които са го обидили. Скандалният депутат, който преди беше основен критик на ГЕРБ, а днес е депутат от партията в парламента, беше гост в Нова телевизия. В студиото той извади компромати срещу БСП - стенограма от Народното събрание, на която се чува \"Ташко Ерменков\" - така го нарече Тодоров, а иначе депутат от БСП Таско Ерменков, как го обижда. А след това Тодоров извади други компромати срещу БСП - големи снимки, които той е принтирал, за да покаже пред телевизията на \"Корнела Нинова\" (още едно сбъркано име от негова страна на лидера на БСП Корнелия Нинова) пред знамето, по думите му - \"на масовия килър Ленин\", както и снимка за поругаване на знамето на Европейския съюз от страна на БСП. Антон Тодоров коментира и обидните думи към него, като обяви, че вече е внесъл искови молби в съда срещу депутатите, които са го обиждали в парламента - \"Ташко Ерменков\" отново и Валери Жаблянов - и двамата от БСП. Като зам.-председател на Комисията за борба с корупцията, конфликт на интереси и парламентарна етика, той смята да санкционира обиждалите го депутати. \"Бившите комунисти, днес социалисти, ще бъдат подложени на дресиране чрез закон”, каза той. „Този който обижда, ще бъде глобяван”, категоричен бе Тодоров. После Тодоров добави, че е единственият в България, който е осъдил банкера Цветан Василев за 2 200 лева. \"Водя тежки битки с много влиятелни врагове – човек е толкова голям, колкото са големи враговете му. Аз съм много голям\", заключи Тодоров. В тежкия разговор в студиото на Нова телевизия Антон Тодоров обсъди и парламентарната дейност на партията си ГЕРБ - Антокорупционният закон остава за наесен, защото не е готов, а ГЕРБ са подготвили 17 законопроекта, които да влязат в зала. Тодоров също коментира, че не си говори с баща си, за който от парламентарната трибуна стана ясно, че е бил осъден за опит за убийство с мотика. След което разговорът пак премина към обидите и Тодоров коментира, че обидите срещу него са на стената на депутата от БСП Сашо Симов и показа негов пост във Фейсбук, под който приятел на Симов е коментирал нещо лошо. За него Тодоров подготви също присъда: \"Имам му личицето и се надавям да положат службите усилия\". В заключение как ще се бори с обидите срещу него Антон Тодоров обяви: \"Няма да има милост за никой, тепърва започвам\". ", "date": "2017.06.03", "title": " Антон Тодоров ще дресира БСП. \"Няма да има милост за никой\", обяви той"}
{"url": "https://m.offnews.bg/news/Futbol_18793/Berbatov-s-briliantna-lektciia-kam-roditeli-psuvashti-na-detski-mach_657205.html", "text": "Финал на популярен турнир за детски футбол предизвика дивашки изпълнения сред родителите. Псувните и обидите възмутиха Димитър Бербатов, който по традиция награждава победителя в състезанието.Митко не издържа и при церемонията тегли впечатляваща лекция.\"Беше ми достатъчно да видя последните 10 минути. Играха Литекс и Черноморец, нали! Лошо впечатление ми направиха хората на онези седалки\", посочи Бербатов към един от секторите на \"малкия Академик\" зад хотел \"Плиска\".От кадрите преди това се виждат наистина доста чобански изпълнения на родителите на единия финалист.\"Те използваха нецензурни думи, неподходящи за деца\", продължи Бербо, прекъснат от вик от публиката \"От Бургас са\".\"Знам, че всеки иска отборът му да побеждава, но не се прави така. Съдя по себе си. Ако аз не съм примерът за хората тук, особено за децата, значи нещо не е както трябва.Винаги има и следваща година. Знам, че разочарованието е голямо, виждам го на лицето на тези деца (б.а. сочи към играчите на Черноморец). Трябва да го приемате с достойнство. Спокойно! Аз съм бил на ваше място, пък вижте докъде стигнах.Специално към родителите - не е това начинът. Децата се развиват, оставете ги\", завърши брилянтната си лекция Бербатов.", "date": "2017.06.03", "title": " Бербатов с брилянтна лекция към родители, псуващи на детски мач (видео)"}
{"url": "https://m.offnews.bg/news/Futbol_18793/Neftohimik-se-razpada-sled-shamara-ot-tima-na-Bojko-Borisov_657206.html", "text": "Нефтохимик е пред разпадане след загубата от Витоша Бистрица с 0:1 в баража за оставане на Първа лига. Тимът на Бойко Борисов изненадващо се изкачи в елита.Припомняме, Нефтохимик беше вкаран изкуствено в елита, въпреки че миналата година едва се спаси от изпадане във \"В\" група. Общината подаде ръка, въпреки че на най-високите етажи в местната власт не гледаха с най-добро око да се хвърлят милиони за професионален футбол.Тодоров бе назначен за изпълнителен директор след оставката на Благо Митрев през месец март. Той стана и председател на Съвета на директорите след оттеглянето на този пост на спонсора Павел Бошнаков.Бъдещето пред Нефтохимик става много неясно, след като няма гаранции за финансиране. Със сигурност през следващите дни събитията около клуба ще са бурни и непредсказуеми. Възможни са колизии и с фенските структури, пише още KotaSport.com.Запалянковците са  бесни и на треньора Христо Янев. Към него летят предупреждения да не минава към Бургас дори за море.", "date": "2017.06.03", "title": " Нефтохимик се разпада след шамара от тима на Бойко Борисов"}
{"url": "https://m.offnews.bg/news/112_6/Skladat-za-otpadatci-kraj-Plovdiv-oshte-gori_657207.html", "text": "Складът за пластмасови отпадъци край село Шишманци, Пловдивско, все още гори. Гасенето на пожара продължава, но интензивността е намаляла.В борбата с огъня участват пет противопожарни екипа и водоноска от София, уточнява агенция \"Фокус\".Опасност за населението обаче няма, посочва инспектор Цвятко Дешев от местаната пожарна служба.Станция на РИОСВ следи денонощно показателите на атмосферния въздух. Противопожарните екипи продължават да работят до пълното ликвидиране на пожара“, обясни инсп. Дешев.Властите препоръчват на хората да избягват излизането навън през следващите няколко дни.Вчера 12 екипа огнеборци се бориха с пламъците, като обектът остана под наблюдение и през цялата нощ.", "date": "2017.06.03", "title": " Складът за отпадъци край Пловдив още гори"}
{"url": "https://m.offnews.bg/news/Nashite-avtori_2490/Za-lazhata-razkaz-ot-Zdravka-Evtimova_657159.html", "text": "- Помниш ли - вчера напълнихме двете кофи с вода, за да полеем храстите годжи бери - заговори Геро. Гласът му беше бавен, неуловим като белите парашути в семенцата на глухарче. Много я дразнеше. Беше й зле, имаше температура.- Изчезвай – каза Мия. – Не мога да понасям глупостите ти.- Температурата ти скоро ще спадне – продължиха глухарчетата и тя захлупи очи върху възглавницата. Всичко я болеше, беше жадна.- Пластмасовите кофи, които напълнихме, бяха съвсем еднакви - продължи Геро. Думите му бяха плътно покрити с бодли. – Доколкото си спомням ти наля и двете до ръба. Оставихме ги под сянката на ореха. - Мия имаше чувството, че ще изгуби съзнание. – На другия ден отидохме да видим храстите и… – тук неуловимият глас се скъса. За миг в стаята като чучулига кацна гладка и приятна тишина. Уви, гласът му отново тръгна към нея. – На другия ден дойдохме и видяхме – едната кофа си беше все така пълна до ръба, а в другата нямаше нито капка. Аз ти ги показах, помниш ли?Разбира се че помнеше. Геро й посочи кофите 128 пъти.- Погледни – казваше й, вдигнал пръст, омазан с кал. Той ровеше по цял ден из дръвчетата, на вид беше спокоен, но погледът му можеше да уплаши всеки човек – Виж тук. Тази мъничка цепнатинка - пръстът упорито сечеше дъното на празната кофа. – Малка дупчица, почти невидима, но водата е изтекла. Сега не можем да полеем смокинята и тя ще изсъхне в жегата.- Стига. Ако не изсъхне през лятото, със сигурност ще замръзне през зимата – бе го прекъснала Мия.- Не мисли за дръвчето – продължи упоритият глас. – Говоря ти за изтеклата вода, говоря ти, че дори пролуката да е невидима, през нея се изгубва всичко. Любовта също.Накъде бие? Мария се раздвижи, тревожна. Пак с тези негови проповеди. Пак, по дяволите.- Толкова мъничък, тих процеп – каза й той и я погледна. – Разбрах. Може би не същия ден, може би дори не в същата седмица, дори не в същия месец. Но усетих. Изтича. Не го наричам любов като книгите, които нищо друго не знаят. Наричам го невъзможност да оцелееш без някого. Наричам го глупост. Зная, че е абсурдно. Нещо като вятър в най-голямата жега, като палто с качулка през януари, когато се връщаш късно вечер от работа. Като първото зъбче на сина ни. Сигурно цепнатината е малка. Но то изтича – губя го, вятърът в най-голямата жега, палтото с качулка, радостта от първото зъбче на момчето. Губя те, но ти не знаеш как човек не може да оцелее без някого. Ти винаги оцеляваш. Аз не мога.Мия не вдигна глава към него, болестта я изгаряше. Кой му е казал. Това е глупаво. Ники… – пламнала в пещта на високата температура, в главата й се промъкна мисъл за Ники. Какво толкова. Какво толкова, дявол да го вземе.- Какво толкова – изрече тя гласно. - Изтичала вода, празни кофи… Къщата ти чиста ли е? – попита тя. Разбираше, че никой не го интересува чистата къща. - Имаш ли храна, когато се прибираш от скитането по света? Детето ти е чисто и нахранено.- Ти… Говориш бързо. Не ме гледаш.- Не искам да ми повтаряш твоите глупости – прекъсна го Мия.Беше горещо, тревата, жълта, трошлива, лежеше на двора като болно момче. Защо се бе съгласила да дойде тук този уикенд, малко ли ѝ беше блъскането в службата, редактирането, недоволството, нищожната заплата.- Накрая в съда тъй или иначе не остава вода – рече равно тя. Гласът й рядко се прекършваше, остана корав и сега.– Аз ви видях – каза Геро. - Не е нужно да говориш, защото ще ме излъжеш.- Нищо не съм казала.- Всяка лъжа те отдалечава от човека, без когото не можеш да оцелееш. Отдалечаваш се. От вечерите вкъщи, от детето, от мене. Не ти, аз изсъхвам, Мия.- Болна съм - каза тя.Той докосна челото й.- Ще ти направя чай. Ще ти направя много силен чай и болестта ще се махне. Ето. Пий.За миг в ума й избухна съмнение, че той може да я отрови. Никога не би могла да знае какви мисли се въртят под тъмния, почти черен поглед, от който не можеше да избяга.- Не се безпокой, не е нужно да бягаш – каза й той. – Аз ще си тръгна. Няма да преча на твоите пътища и на стъпките ти. Знаеш ли, понякога казват - станало чудо и човекът оздравял. Това не е вярно. Няма чудо, нищо такова няма. Ако се разболееш, аз ще бъда шепа протони. Ще спра болестта, ще убия раковата клетка, защото виж – единият съд е пълен, има вода и ще се спасим. Храстът ще остане зелен. Ще те накарам да оздравееш, преди да си отида.Мъжът едър, с прошарена преждевременно коса, се изправи. Беше тромав, много силен на вид; започна да се озърта, очевидно не знаеше къде е чаят в шкафа, нито къде е газовият котлон. Той нищо не знаеше, този човек от малката къща в това напуснато от хората село, сред пожълтялата трева. Не биваше да приказва повече. Но той приказваше:- Водата е като мъжа – когато е чиста, името й е живот. Хората я поглъщат, раждат се, възхищават се. Когато се замърси, не става за пиене. На самата вода й е все едно дали ще бъде прозрачна и светла, или по повърхността й ще плуват отровни петна. Горко на онзи, който е отровил водата. Горко на жадния. Горко на човека, който не може да оцелее без някого.- Не си отивай – каза Мия.Геро й наля чай и й го подаде.- Ще се оправиш – каза.Лятото продължи да се разхожда по полето, затвори зелените очи на вятъра, опече въздуха, съдра небето, подпали главата на Мия, но чаят, чаят... Тя усети как температурата изчезва, как кожата й се охлажда. Това бе невъзможно, разбира се, но въпреки това тя го усещаше.- Стой тука. Моля те.След месец лятото изтъня, жегата потъна в септември и изчезна, до къщичката, сред сухата трева и дърветата, вече готови да продадат листата си на есента, се появи вятър, дойдоха хладните дъждове. Под стряхата на къщата, в кофата, от която бе изтекла водата, сега растеше млада смокиня – висока колкото кутия за обувки.- Виждаш ли – каза Мия. – За да отгледаш нещо - цвете или млада смокиня – на дъното на съда трябва да има отвор. Ако няма, земята ще се превърне в тиня и корените на дръвчето ще изгният.Тя вече отдавна нямаше температура.- Лошото трябва отнякъде да изтече – добави тя. - Иначе как ще оцелее човек без някого? Просто не може.Геро мълчеше.", "date": "2017.06.03", "title": " За лъжата: разказ от Здравка Евтимова"}
{"url": "https://m.offnews.bg/news/Politika_8/Osvobodiha-choveka-prashtal-zaplashitelni-SMS-i-na-Ninova-i-Radev_657208.html", "text": "Човекът, който е изпратил SMS със заплахи на лидера на БСП Корнелия Нинова, в който се споменава и президентът Румен Радев, е подписал предупредителен протокол и е освободен.Това посочи министърът на вътрешните работи Валентин Радев пред бТВ.Той добави, че подобни неща се случват постоянно и не бива да се прави новина от темата.По думитре на министъра човекът е бил силно афектиран, но е изразил съжаление. Радев обаче не уточни дали става въпрос за човек с психични проблеми. Министър Валентин Радев коментира и обвиненията на БСП и депутата Елена Йончева, че е платено за двуредова ограда на границата, а на места тя е едноредпва. Той каза, че това наистина е така, но е платено коректно на фирмата за едноредовеа ограда и е била изменено заданието на изпълнителите. Заради това той отрече да има корупционна схема при изграждането на границата. За да се изгради по-бързо, е било взето решение в участък от 21 км на оградата край Хасково да е един ред. ", "date": "2017.06.03", "title": " Освободиха човека, пращал заплашителни SMS-и на Нинова и Радев"}
