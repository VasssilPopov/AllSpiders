{"url": "https://offnews.bg/futbol/arsenal-razpilia-tcska-moskva-i-poglezhda-kam-polufinalite-v-liga-evro-678209.html", "text": "Арсенал победи категорично ЦСКА Москва с 4:1 в двубой от 1/4-финалите на Лига Европа, игран на стадион \"Емиратс\".Футболистите на мениджъра Арсен Венгер си решиха мача още през първото полувреме, когато паднаха и петте гола. Домакините поведоха още в 9-ата минута с гол на Аарън Рамзи, но в 15-ата Александър Головин изравни.След това обаче Александре Лаказет вкара на два пъти в 23-ата минута от дузпа и в 35-ата минута, а и Рамзи също се отчете с още едно попадение в 28-ата минута, което беше изключително красиво.В другия интересен сблъсък от 1/4-финалната фаза в турнира Атлетико Мадрид победи Спортинг Лисабон с 2:0. Коке откри в 1-ата минута след груба грешка на Себастиан Коатес, а в края на полувремето Жереми Матийо също се провали пред собствената си врата и Антоан Гризман удвои преднината на \"дюшекчиите\".Лацио и РБ Залцбург пък сътвориха голов спектакъл и завършиха при резултат 4:2, а РБ Лайпциг завърши с минимален успех 1:0 срещу Олимпик Марсилия. Реваншите ще се играят на 12 април (четвъртък).", "date": "2018.04.05", "title": "Арсенал разпиля ЦСКА Москва и поглежда към полуфиналите в Лига Европа"}
{"url": "https://offnews.bg/futbol/nasko-sirakov-v-levski-se-praviat-greshki-v-prodalzhenie-na-10-godini-678192.html", "text": "Легендата на Левски Наско Сираков коментира темите в българския футбол в предаването на Ники Кънчев по \"Дарик\". Бившият изпълнителен директор на \"сините\" сподели, че тимът допуска грешки вече 10 години.\"Когато Левски не върви, първото име, което идва на преден план, е Наско Сираков, но това не е така. За разлика от ЦСКА, синята общност е на другия полюс - обезверена е, включително и аз. Играта на отбора не върви, правят се грешки в продължение на 10 години, на Спас Русев начинът му на работа бил различен от този на Наско и Мъри.Зная печелившия начин на работа, на феновете им трябват победи, те ще се радват с цялото си сърце. В Лудогорец организацията е феноменална - финансово обезпечени са, имат страхотна база, играят най-добрия футбол в България, но е минус, че нямат представител в националния отбор.Това е удоволствие на собствениците им, но не виждам принос за нашия футбол. ЦСКА е на гребена на вълната. Поне до утре вечер, имат шансове за титлата, в борбата са. Предстоят им тържества, обединени са, с изключение на 200 човека.Не ми беше толкова трудно да стана шампион със Славия. В Славия залагат максимално на млади футболисти. Това лично на мен ми харесва, но има нещо друго, което не ми харесва - не искат или не могат да задържат тези футболисти 4-5 години, за да ги развият\", каза Сираков.", "date": "2018.04.05", "title": "Наско Сираков: В Левски се правят грешки в продължение на 10 години"}
{"url": "https://offnews.bg/kultura/premiera-asen-blatechki-vav-filma-za-balkanskata-vojna-vragove-678173.html", "text": "\"Врагове\" на режисьорът Светослав Овчаров ще направи българската си премиера на 9 април в кино \"Арена\", The MALL и ще бъде в широко разпространение по кината на 20 април. Филмът направи международната си премиера на Фестивала в Кайро – един от най-елитните кинофестивали, и бе в официалните селекции на други големи кинофоруми в Япония, Полша и България.Разказът е за пролетта на 1913 г. Балканската война. Група отчаяни български военни се опитват да пренесат по суша лодка, да я превърнат в жива торпила и да потопят турски крайцер.Турските войници, с които се сблъскват по пътя си, от врагове стават техни съюзници. Противоречията между българите могат да се окажат по-силни от омразата към враговете. \"Врагове\" е филм без женски роли, но открояващ се с брилянтен подбор на мъжкия актьорски състав - Асен Блатечки, Иван Бърнев, Валентин Ганев, Христо Ушев, Леарт Докле, Стефан Мавродиев, Димитър Овчаров, Иван Савов, Синан Арслан, Хасан Гюней, Ивайло Димитров, Константин Соколов.", "date": "2018.04.05", "title": "Премиера: Асен Блатечки във филма за Балканската война \"Врагове\""}
{"url": "https://offnews.bg/politika/kolko-sa-rabotili-deputatite-ot-nachaloto-na-mandata-si-678178.html", "text": "От началото на мандата си 44-тото Народно събрание е приело 120 законопроекта, 206 решения и две декларации.Това показва справка, подготвена от парламентарния пресцентър и дирекция \"Пленарни заседания, парламентарен контрол и финални текстове\" на Народното събрание.От 19 април 2017 г. до 4 април 2018 г. в Народното събрание са постъпили 204 законопроекта. От тях 110 са внесени от народни представители. Предложените проекти на решения са 205, от които 184 са на депутати. Внесени са и 5 проекта за обръщения и декларации.От конституирането си 44-тото Народно събрание е провело 129 пленарни заседания, четири от които извънредни.През третата си сесия 44-тото Народно събрание е приело 49 закона и 25 решения. Парламентът е имал 37 редовни и едно извънредно пленарни заседания.За периода от 11 януари до 4 април 2018 г. са внесени 35 законопроекта, като 19 от тях са на народни представители. Постъпили са 34 проекта за решения, от тях 30 са от депутати, както и един проект за декларация.Сред приетите от Народното събрание нови закони са Закон за ратифициране на Договора за приятелство, добросъседство и сътрудничество между Република България и Република Македония, Закон за противодействие на корупцията и за отнемане на незаконно придобитото имущество, Закон за пазарите на финансови инструменти, Закон за платежните услуги и платежните системи, Закон за мерките срещу изпирането на пари, Закон за електронните съобщителни мрежи и физическа инфраструктура и др.Парламентът е гласувал промени в Кодекса на труда, Закона за социално подпомагане, Закона за здравето, Закона за насърчаване на инвестициите, Закона за трудовата миграция и трудовата мобилност и др.Използваното време за осъществяването на парламентарен конторл през третата сесия е 45 часа и 20 минути, като такъв е провеждан в 11 пленарни заседания.В Народното събрание от 1 януари до 4 април 2018 г. са постъпили 543 въпроса и 25 питания. В този период е имало едно изслушване, три разисквания по питане и един вот на недоверие.От началото на годната членовете на правителството са отговорили на 428 въпроса и 18 питания.На най-много въпроси и питания са отговорили министърът на финансите Владислав Горанов – 104, министърът на вътрешните работи Валентин Радев – 61, министърът на здравеопазването Кирил Ананиев – 56, министърът на земеделието, храните и горите Румен Порожанов – 41, министърът на регионалното развитие и благоустройството Николай Нанков – 34, министърът на околната среда и водите Нено Димов – 24, министърът на труда и социалната политика Бисер Петков – 21, министърът на образованието и науката Красимир Вълчев – 19, заместник министър-председателят по обществения ред и сигурността и министър на отбраната Красимир Каракачанов – 13, министърът на културата Боил Банов – 12.Най-много въпроси и питания са отправили народните представители Георги Гьоков – 39, Георги Стоилов – 38, Иван Димов Иванов – 38, Иван Валентинов Иванов – 29, Любомир Бонев – 25, Надя Клисурска-Жекова – 21, Георги Йорданов – 20, Светла Бъчварова – 19, Манол Генов – 19, Кристина Сидорова, Пенчо Милков, Илиян Тимчев – по 16, Лало Кирилов – 14, Георги Свиленски – 13.Депутатите от БСП са внесени най-много въпроси и питания – 447 въпроса и 23 питания. От ПГ „Обединени патриоти“ са отправили 42 въпроса и 1 питане, от ПГ на ДПС – 27 въпроса, от ПГ на ПП ГЕРБ – 23 въпроса и 1 питане и от ПГ на ПП ВОЛЯ – 4 въпроса.", "date": "2018.04.05", "title": "Колко са работили депутатите от началото на мандата си"}
{"url": "https://offnews.bg/tenis/nadal-ne-e-znael-che-e-parvi-v-sveta-678181.html", "text": "Световният номер 1 Рафаел Надал сподели, че дори не е разбрал, че е изместил Роджър Федерер от върха на ранглистата. Матадорът ще поведе отбора на Испания в мачовете срещу Германия за Купа \"Дейвис\" в четвъртфиналния сблсъкът между двата тима. \"Честно казано, не знаех, че се завръщам като номер 1. Сега просто се надявам тялото ми да отговори добре на предизвикателството, защото от Шанхай насам имах пет сложни месеца. Когато се оправих от проблемите в коляното, в Австралия имах друг проблем с лумбалния мускул.Нямам търпение да играя отново и съм тук именно заради това. Не знам дали ще стартирам още в петък, нека видим как ще се развият нещата. По време на кариерата си пропуснах повече турнири заради контузии от своите противници.Травмите са част от нещата за всеки спортист, но те означават загубени турнири, които никога няма да се върнат. Моята мечта е да бъда щастлив, здрав и с хората, които обичам. След това - да играя тенис колкото е възможно по-дълго\", каза Надал.Испания ще се опита да стигне полуфиналите на \"Купа Дейвис\" за първи път от 2012 година, но противникът Германия не се оплаква от липса на класа, нищо че от 2007-ма не е стигал до предпоследната фаза на турнира.В състава на Бундестима са Александър Зверев, Филип Колшрайбер, Ян-Ленард Щруф и Максимилиан Мартерер. Победителят ще се изправи срещу Италия или Франция.", "date": "2018.04.05", "title": "Надал не е знаел, че е първи в света"}
{"url": "https://offnews.bg/politika/obratno-na-starta-chez-za-ginka-darzhavata-bez-uchastie-temenuz-678169.html", "text": "У нас управлението се върна там, откъдето започна: и ЧЕЗ – за „Инерком“, и държавата – без участие, и Теменужка Петкова – отново министър. Това се казва в месечния анализ на Института \"Иван Хаджийски\" за месец март. Според социолозите БСП вдига толкова много теми, че сама си ги засенчва една друга, а ДПС говори за избори, за да няма такива. А картината се допълва от търсенето на обединение в нов Реформаторски блок чрез общ отказ от досегашния Реформаторски блок.Националистите пък се оказаха разделени от отношението си към… други нации. А колкото по-нестабилна е малката коалиция, толкова по-стабилна е голямата – защото Борисов ги разделя и така по-лесно менажира. Накратко: разединените патриоти са дори по-стабилни от обединените, се казва още в мартенския анализ.САЩ, Китай и Русия в синхрон: укрепване на властта. В Европа: все повече неща стават позволениНаблюдаваме поредната стъпка към укрепване на личната власт на Си Дзинпин, която няма аналог при неговите непосредствени предшественици. Съставът на новото китайско ръководство не показва преки конкуренти на лидера.В САЩ политическото надмощие на президента Тръмп вече създава впечатление за все по-голяма безалтернативност. Твърдата подкрепа за американския национален бизнес дава плодове. „Търговските войни“ срещу Китай и Европа на този етап са ефективни.Администрацията на президента все повече се попълва с хора, които са му лично и идейно близки. Доминират „ястреби“. Тръмп го съзнава и гради за себе си имидж на политик-бизнесмен, който единствен може да смекчи последиците и да потърси лични договорености с опонентите на официалната държавна линия.Вотът за Путин пък е ясно предупреждение, че опит за „руски Майдан“ е невъзможен. Но сега и въпросът за „приемника“ вече не може да бъде пренебрегнат.Така трите основни сили имат все по-ясен глас. Европа – все още няма такъв, въпреки положителните развития в Германия и Франция.На европейските елити се налага да прибягват до все повече идеологически отстъпки в името на политическата стабилност. Не само случаят с Австрия, но и очертаващото се развитие в Италия подсказват, че вече могат да бъдат легитимирани всякакви коалиции и конфигурации – само за да има стабилност.Турски голям шлем?Турската политика е насочена към постигане едновременно легитимация на военната намеса в Сирия и изтласкване на кюрдите, уплътняване на стратегическия съюз с Москва и принуждаване на Запада към отстъпки, гарантиращи и икономически изгоди, и „европейско признание“ за вътрешните политики на Ердоган.На този фон изпъкват изострените отношения Турция-САЩ. Затова Гърция става все по-важна за Вашингтон. Ето защо спорът за името на Македония (а и други гръцки искания) имат и по-големи шансове за уреждане в полза на гръцката позиция.Събитията на Балканите правят така, че Македония и нейното постепенно преминаване към Запада, стават ключово парче, за да се подреди пъзелът. А това поставя България пред изпитание, особено на фона на новата фаза на Студената война 2.0 – политическа и търговска. Западът безпрецедентно се консолидира около случая „Скрипал“, а така теренът на България за манавриране е все по-стеснен.През това време срещата на Путин, Ердоган и Роухани нещо като среща на победителите. Доста тревожна перспектива за Запада.ГЕРБ, дясното и консервативнотоОтдавна се доказа, че конкуренцията от ляво по-скоро дори мобилизира ГЕРБ, но конкуренция от дясно би ерозирала подкрепата им. Затова ГЕРБ се опитва да минимизира опитите за нова консолидация на т.нар. градска десница. Как? Като култивира своя „консервативна десница“ в периферията си – с публични изяви на институти, списания, клубове, Интернет страници, партийни фигури и от ГЕРБ, и от старата десница, и от патриотите.Така се подкопава облика на досегашната десница, която вече се дели на „либерали“ и „консерватори“. В нея да си „консерватор“ започна да значи „да си с ГЕРБ“, а да си либерал – обратното.Консерватизмът е опит за намиране на идеология около ГЕРБ и вписване в мощни европейски тенденции. Има и амбиция да се преобърне десетилетната НПО-доминация на либералите в публичната среда.С консерватизма се осигурява и излаз към национализма и ГЕРБ превзема територия на Патриотите. Демонстрира се, че ГЕРБ изразява настроенията и разбиранията на широки интелектуални кръгове, а и създава възможни комбинации с други партии (по оста СДС – НФСБ, но и ВМРО и не само).ГЕРБ: може и да не сме най-доброто, но нищо по-добро не е измисленоГЕРБ се стреми да използва стабилността на социологическите и икономическите показатели, да покаже, че конфигурация без тях е немислима. Напрегнатата международна обстановка също внушава това.В момента редица кандидати за алтернатива, като Слави Трифонов, например, попадат в полезрението. Но продължаващата концентрация на медии и власт насочва към извода, че всяка нова потенциална алтернатива трябва първо да бъде одобрена и медийно „пусната“ именно от управляващите.БСП – (хипер)активностВсе по-често се случва социалистите да заемат позиции, доминиращи в обществените нагласи. Вътрешнопартийната опозиция остава в сянка. Пътуващото Изпълнително бюро и обиколката на лидера Корнелия Нинова в Западните Балкани също показват мобилизация. Заявката на БСП да излезе с „Визия за България“ видимо ще бъде част от политическия дебат след шестте месеца „европейска слава“ на управлението.Всичко това обаче съжителства с вече традиционната хиперреактивност на БСП, затворена в краткосрочни хоризонти и лишена от дълбочина и съществени резултати извън всекидневното присъствие в медиите.Разединените патриоти по-стабилни от обединените?С проруската позиция Сидеров печели в своята ниша. Спорно е доколко Симеонов печели в своята, но едно е безспорно: ако доскоро създаваше впечатление по-скоро за тежест на управлението, Симеонов вече изпъква със своеобразното си присъствие. Каракачанов също печели: върна се в ролята на балансьор между Сидеров и Симеонов.Излиза, че всеки печели. Така се очертава политологичен парадокс: колкото по-нестабилни са вътрешно Патриотите, толкова повече се стабилизират външно – във властта и в обществото. А и по-стабилна става коалицията с ГЕРБ – защото Борисов намира форми да комуникира с всеки от тримата поотделно, вместо да бъде изправен пред единната им позиция.ДПС плаши с избори, но не ги искаИнтересът на ДПС от избори е минимален, първо, защото вътрешната консолидация след трусовете от предната година още не е постигната, и второ, защото още не е решен проблемът с евентуалното „обединение“ в нишата им.Бившият министър от ДПС Мехмед Дикме дори публично обяви, че обединението е много важно да се реализира, но неизбежната му цена ще бъде окончателното слизане на Доган от политическата сцена.Отлагането на изборите във времето навярно би донесло по-нататъшна ерозия на ГЕРБ и така да бъдат обслужени любимите балансьорски рефлекси на ДПС.Чрез напускане на РБ към нов РБНа този фон градската десница има два избора: или постепенно превръщане в присъдружна „консервативна“ периферия на ГЕРБ, или рязка опозиционност в името на политическото самосъхранение. Водещата тенденция в последно време е втората.РБ-2 се разпада неудържимо, за да породи движение към РБ-3. Усещането е за deja-vu.Не само в дясно, но и навсякъде вървят процеси на преструктуриране. Те са ускорени от упорито разпространяваните политически слухове, че до края на настоящата година предсрочните избори са неизбежни. Логиката на анализа показва, че засега това са само слухове.", "date": "2018.04.05", "title": "Обратно на старта: ЧЕЗ - за Гинка, държавата - без участие, Теменужка - пак министър"}
{"url": "https://offnews.bg/ikonomika/zhp-traktcia-i-dve-poddarzhashti-oferti-igraiat-za-zlatnia-targ-na-bdz-678184.html", "text": "Не една, не две, а цели три оферти са получени за обществената поръчка за ремонт на 9 локомотива, при която БДЖ ще ремонтира почти изцяло 9 локомотива, а 4 милиона лева ще заминат към частна фирма. Ювелирната схема за насочване \"в правилна посока\" на парите на българския данъкоплатец бе описана подробно в разследването на OFFNews , а от два от общо трите ремонтни жп завода у нас - \"Експрес Сервиз\", Русе и \"БДЖ-Кончар\", на нарочна пресконференция потвърдиха, че иде реч за нагласена процедура с предизвестен победител.Процедурата „Извършване на планова техническа поддръжка (ТП, МПР и ГПР) и извънпланова техническа поддръжка (РН) на електрически локомотиви серия 46200 и електрически локомотиви 44001 и 44002, собственост на „БДЖ – Пътнически превози” ЕООД за тригодишен период” беше удължена от БДЖ с две седмици след като в първоначално обявения срок от държавния жп превозвач бе получена само една оферта.Веднага след това източници на OFFNews коментираха, че се търси втора оферта, именно от Румъния, която да послужи като \"смокинов лист\" за това, че процедурата е конкурентна и че за нея има и друг кандидат освен \"Жп Тракция\" .Появата на третия кандидат \"ТБД-Товарни превози\" по-скоро е изненада. Тази компания е железопътния превозвач на бобовдолския енергиен бос Христо Ковачки. Проблемът обаче е, че това дружество няма сертификат за поддръжка на подвижен състав, което е квалификационно изискване за участие в процедурата.Собственик на \"Жп Тракция\" е Николай Кръстев, който е бивш заместник на шефа на Изпълнителна агенция \"Железопътна администрация\" (ИАЖА) Веселин Василев по времето когато той е управлявал жп компания, свързана с известния бизнесмен Васил Божков. Именно Василев издава лиценз за извършване на жп ремонти на бившия си заместник за извършване на ремонт на локомотиви, а компанията веднага започва да печели на конвейер апетитни обществени поръчки на БДЖ.След разкритията на OFFNews за скандалните условия по тази обществена поръчка министърът на транспорта, информационните технологии и съобщенията .Проверката се извършва от Звеното за вътрешен одит към МТИТС, но все още от него не са обявени резултати.", "date": "2018.04.05", "title": "Жп Тракция и две поддържащи оферти играят за златния търг на БДЖ"}
{"url": "https://offnews.bg/sviat/asistent-otkri-strelba-v-universitet-v-turtcia-chetirima-zaginaha-678190.html", "text": "Асистент в университета \"Османгази\" в северозападната турска провинция Ескишехир откри стрелба във висшето училище, Съобщи Си Ен Ен Тюрк. Четирима души са загинали. Жертвите са помощник-декан, секретар на факултет, преподавател и служител от персонала. Стрелецът е задържан.За момента мотивите за стрелбата не са известни. Според турски медии той е щял да бъде уволнен. ", "date": "2018.04.05", "title": "Асистент откри стрелба в университет в Турция, четирима загинаха"}
{"url": "https://offnews.bg/obshtestvo/diskriminatcia-li-e-izkazvaneto-kogato-miusiulmanite-stanat-30-balg-678197.html", "text": "Комисията за защита от дискриминация образува производство по повод изказването на прокурор Недялка Попова, че Във вторник Висшият мюсюлмански съвет на Мюсюлманско изповедание в Република България , която е наблюдаващ обвинител по делото за проповядване на антидемократична идеология - т.нар. дело срещу 13-те имами.Днес Комисията за защита от дискриминация е образувала производство по сигнал на журналиста от сайта \"Дневник\" Лора Филева. Сигналът е по повод интервюто на Попова пред сайта „Трафик нюз“.Именно във  прокурорът заявява: \"В момента по статистика мюсюлманите са 10 -12 % в България. И нямаме основание да мислим, че те ще станат по-малко. Точно обратното. И с пристигането в България на мюсюлмани от чужбина, и със завръщането на част от изселилите се в Турция, с поощряването на раждаемостта, и приемането на тази религия от атеисти. Процентът явно ще се увеличава. Когато стане 30%, държавата ни вече е застрашена. Те са монолитна маса, лесно се манипулира и на избори. Те са почти като военизирана структура. Като им се каже , те отиват.\"Членовете на Висшия мюсюлмански съвет окачествяват изказването на Попова като \"престъпление от омраза срещу всички мюсюлмани в Република България и българските мюсюлмани, живеещи извън страната.\"", "date": "2018.04.05", "title": "Дискриминация ли е изказването 'Когато мюсюлманите станат 30%, България ще е застрашена'?"}
{"url": "https://offnews.bg/obshtestvo/nadziratelite-sreshtu-nas-se-vodi-kompromatna-vojna-mislim-za-protes-678202.html", "text": "\"Предвид създалите се обстоятелства, съвсем сериозно обмисляме възможността да възобновим нашите протестни действия. За да покажем на цяла България, че за нас удобството не може да бъде водещо, нашата кауза е връщането на достойнството и честта на професията. Парите за исканото от нас увеличение на трудовите възнаграждения не заместват нашето здраве и живот.\"Това се посочва в отворено писмо на Синдиката на служителите в затворите в България, изпратено до премиера, председателя на парламента, министъра на правосъдието, главния прокурор, представителите на партиите и медиите.Надзирателите настояват за механизъм за \"решаване на проблемите, който да бъде задействан не от конкретни събития, нито пък да бъде политизиран, както в случая\" с избягалите затворници.Те твърдят, че \"случващото се в българските затвори е пряка последица от водената политика по отношение на целия сектор „Сигурност“, в частност местата за лишаване от свобода, което е отражение на състоянието на държавата като цяло в лицето на политическия елит по време на целия преход\".Категорични сме, че опетняването на името на надзирателската професия е незаслужено, обявиха от синдиката.\"Години наред по различни поводи срещу нас, надзирателите, се води компроматна война, която има своята цикличност, но винаги целта е една и съща – да се омаловажи трудът на обикновения служител и да бъдат прикрити истинските виновници за състоянието на сектора. Случващото се в последните дни обаче засегна не само честта и достойнството на служителите в затворите, а унизи целия Сектор „Сигурност“. Ние категорично заявяваме, че няма да позволим под общ знаменател да станем изкупителна жертва за чужди грешки. Ние твърдо отказваме да си мълчим заради нашите членове, които продължават да ни подкрепят в нашата основна цел в борбата срещу статуквото.\" - пише в писмото.Синдикатът на служителите в затворите в България съобщава още за \"посегателства и поръчки за нападения и убийства на надзиратели, социални и медицински работници. Емблематичен пример е главният надзирател на Софийския затвор, издъхнал в болница след жесток побой, поръчан от лишени от свобода, подробности за които няма да споменаваме от съображение към близките на пострадалите колеги.\"", "date": "2018.04.05", "title": "Надзирателите: Срещу нас се води компроматна война, мислим за протести"}
{"url": "https://offnews.bg/sviat/zloupotrebata-s-lichni-danni-e-zasegnala-i-potrebiteli-na-fejsbuk-v-ev-678204.html", "text": "Новите разкрития показват, че са засегнати и европейски потребители на Фейсбук. Злоупотребата с лични данни в социалната мрежа е неприемлива, заяви днес говорител на Европейската комисия.Европейската комисия стриктно следи водените във Великобритания и САЩ разследвания по случая с \"Кеймбридж Аналитика\" и е дала две седмици срок на Фейсбук за разяснения по казуса.По последни оценки личните данни на 87 милиона потребители, главно в САЩ, са изтекли към политическата консултантска фирма \"Кембридж аналитика\".Главният изпълнителен директор на Фейсбук Марк Зукърбърг заяви по време на конферентeн разговор с журналисти, че неговата компания не е констатирала \"никакво съществено влияние\" върху използването или продажбата на реклами след скандала. Зукърбърг обаче е категоричен, че \"не е добре, ако хората не са доволни от Фейсбук\".Когато изграждаш нещо като Фейсбук, което е без прецедент в света, винаги има неща, които ще объркаш - каза той - Важно човек да се учи от грешките си.", "date": "2018.04.05", "title": "Злоупотребата с лични данни е засегнала и потребители на Фейсбук в Европа"}
{"url": "https://offnews.bg/sviat/germanski-sad-osvobodi-pod-garantcia-ot-75-000-evro-puchdemon-i-mu-nal-678208.html", "text": "Съдът в германската провинция Шлезвиг-Холщайн пусна под гаранция от 75 000 евро бившия каталунски лидер Карлес Пучдемон и му наложи мярка за неотклонение \"подписка\".Пучдемон беше арестуван на влизане в Германия миналия месец по силата на издадена от испанските власти заповед за задържането му.В решението си от тази вечер съдът посочва, че евентуална екстрадиция в Испания може да се осъществи само с мотив , а не бунт, както настоява Мадрид.Обвинението в бунт, повдигнато срещу Пучдемон в Испания, не е криминално престъпление в Германия.Компонентът \"насилие\", който би оправдал обвинение в държавна измяна, липсва, пише в решението на съда.Процедурата за решаване дали Пучдемон да бъде екстрадиран по обвиненията в корупция обаче ще продължи.", "date": "2018.04.05", "title": "Германски съд освободи под гаранция от 75 000 евро Пучдемон и му наложи подписка"}
{"url": "https://offnews.bg/sviat/ruska-televizia-publikuva-zapis-na-razgovor-mezhdu-iulia-skripal-i-bra-678175.html", "text": "Руската телевизия \"Россия 1\" публикува запис, за който твърди, че е между Юлия Скрипал и братовчедка ѝ Виктория. Засега обаче няма потвърждение, че на записа действително се чува Юлия. Бившият руски шпионин Сергей Скрипал и дъщеря му Юлия бяха отровени с нервнопаралитично вещество. Двамата бяха приети в болница в критично състояние. Преди дни обаче стана ясно, че Юлия е излязла от комата и бързо се възстановява. Баща ѝ се намира все още в реанимацията на болницата. Той е в критично, но стабилно състояние. Записът е пуснат в предаването \"60 минути\".В него тя казва, че \"всичко е наред, всичко е разрешимо, всички се оправят, всички са живи\".В отговор на въпрос за баща ѝ Юлия казва, че всичко е нормално и сега той спи. \"Всички са в нормално здраве, никой няма непоправими неща\", казва още жената и допълва, че скоро ще я изпишат от болницата. Според телевизията разговорът е проведен снощи и им е предаден от Виктория Скрипал. Оттам обаче също обясняват, че не могат да потвърдят неговата автентичност.По-късно британската полиция разпространи изявление от името на 33-годишната Юлия Скрипал. \"Събудих се преди седмица и се радвам да кажа, че силата ми расте с всеки изминал ден. Много съм благодарна за интереса към мен и за многото хубави пожелания, които получих. Сигурна съм, че оценявате, че целият епизод е дезориентиращ и се надявам, че ще уважите личното ми пространство и това на семейството ми през периода на възстановяването ми“, посочва Юлия, цитирана от Ройтерс.Тя благодари на лекарите за грижите им и на всички хора, които са ѝ помогнали, когато тя и баща ѝ са били „недееспособни“.", "date": "2018.04.05", "title": "Руска телевизия публикува запис на разговор между Юлия Скрипал и братовчедка ѝ (обновена)"}
{"url": "https://offnews.bg/obshtestvo/fandakova-shte-ima-konen-patrul-v-zapaden-park-zaradi-sechta-na-darve-678171.html", "text": "Най-сериозният ни успех за сигурността в столицата е изградената Единна система чрез свързването на всички налични системи за видео-наблюдение на Столична община и на МВР. Там, където има изградена система за наблюдение, престъпността спада с около 70%, заяви столичният кмет Йорданка Фандъкова. „Тази година предвиждаме да продължи разширението на външното видео-наблюдение в училищата. Имаме средства да изградим такова в още 22 училища с над 300 ученици”, уточни тя. Камери ще бъдат поставени и в зони на София, обозначени като рискови. „Миналата година монтирахме камери в „Красна поляна”, близо до Виетнамските общежития, в кв. „Миленков”, допълни още Фандъкова. Предстои да се поставят в квартал \"Абдовица\", уточни тя. В „Западен парк” ще бъде разположен допълнителен конен полицейски патрул, а повод за това е незаконното рязане на дървета. ", "date": "2018.04.05", "title": "Фандъкова: Ще има конен патрул в Западен парк заради сечта на дървета"}
{"url": "https://offnews.bg/obshtestvo/stolichniat-zoopark-sabira-pari-za-zhensko-chetkouho-prase-dve-mazhki-678174.html", "text": "Столичният зоопарк разкри дарителска кампания за набиране на средства за закупуването на женско четкоухо прасе. Акцията за набиране на средства се провежда в дарителския сайт www.platformata.bg и ще продължи до 13 април. Необходимата сума за закупуването на женския екземпляр е 3000 лв. Всеки участник, който дари сума в размер над 100 лв., ще получи ръчно изрисувано щраусово яйце.Четкоухите прасета (Potamochoerus porcus) се срещат в Африка и са включени в Червения списък на IUCN – Международен съюз за защита на природата. Тези удивително изглеждащи създания живеят в тропическите гори, предпочитайки области около реки и блата и са отлични плувци. Менюто им е разнообразно – хапват си почти всичко: от корени до насекоми и мекотели. След дълго чакане, в края на март тази година, по линия на зоопарковия обмен в столичния зоопарк пристигнаха два млади мъжки екземпляра.Зоологическата градина се надява на подкрепата на обществеността за закупуването на женско четкоухо прасе и създаване на семейната група от този вид.", "date": "2018.04.05", "title": "Столичният зоопарк събира пари за женско четкоухо прасе, две мъжки го чакат"}
{"url": "https://offnews.bg/dw/iulia-krasteva-litceto-v-tova-dosie-ne-prilicha-na-men-to-ne-me-doko-678205.html", "text": "Под заглавие „Истината на досиетата\" седмичникът „Ди Цайт\" помества обширна статия по Най-интересното в нея е телефонното интервю, което тя е дала на вестника и което е интегрирано в статията.Експертите действително смятат, че досието на Юлия Кръстева е автентично, но не и особено обременяващо. То не съдържа, според тях, недвусмислени доказателства за доброволна агентурна дейност на известната интелектуалка. Въпреки това досието е важен документ за лудницата на 20 век, пише \"Ди Цайт\".За пръв път през живота си Кръстева се вижда представена в лоша светлина. Кой се интересува от нейните многобройни награди и почести, когато става дума за шпионаж? Историята е твърде понятна и се разпространява със светкавична бързина. И тази история е следната: една млада, красива и бедна българка пристига през 1965 г. в Париж. И скоро левият интелектуален елит на френската столица е в нозете й. По-късно тя въодушевява и либерален Ню Йорк. А в действителност същата тази бляскава интелектуалка е била само дребна шпионка от България?!\"Постфактическа политика\"В нашия телефонен разговор, продължават по-нататък авторите на публикацията, Кръстева казва нещо съвсем различно от онова, което казва „Сабина“ според досието: „Никой не ме е разпитвал преди заминаването ми за Франция. Вероятно някой от апарата се е застъпил за мен. Никога не съм се опитвала да разбера точно\".\"Лицето в това досие не прилича на мен. То не ме докосва и все пак ме скандализира\", казва Кръстева в телефонното интервю за \"Ди Цайт\". Същевременно тя съзнава, че тоталното отричане не помага. Досието изглежда „автентично“ и в нейните очи, но тя категорично се съмнява в истинността на съдържанието му. „Аз имам един голям въпрос към Комисията [по досиетата]: проверили ли са те дали тъй наречените факти, за които става дума тук, не са били манипулирани от авторите?\".Кръстева не е сигурна, четем по-нататък в публикацията, дали ще може да продължи необезпокоявано досегашното си ежедневие и работа - или ще трябва да се заеме сериозно с отправените й обвинения. Едно не може да приеме: „Дали са ми номер! Все едно, че като на затворник са ми татуирали някакъв номер на ръката\", възмущава се тя. „Явно комунистите още тогава са се занимавали с постфактическа политика\".Кръстева не е съгласна с оневиняващата я позиция, че през 70-те, както преди това и в София, тя действително е разговаряла с българските другари, но без да подозира, че тези разговори ще прераснат в досие от тайните служби. Тя продължава да държи на собствената си версия, посочва \"Ди Цайт\".\"Илюстрация на полицейските методи в служба на един тоталитерен режим\"Кръстева, четем по-нататък, не може да си обясни наличието на своето досие по друг начин, освен като изфабрикувано от неговите автори. Още в края на 60-те тя била вече известна фигура в Париж. Всички я познавали. Поддържала тесни връзки с иконите на френския структурализъм, с Дерида и Фуко. Още през 1970 г. Ролан Барт публично хвалел теорията й за интертекстуалността.Нямало нищо вярно в твърденията за срещи в някакво си „скривалище“ или в кафене \"Клозери дьо Лила\". Тя твърди, че не познава агента Лука Драганов, до когото е изпратила картичка от Брюксел: „Не познавам този човек, името му не ми говори нищо\". Още една измислица: в досието пише, че по време на Пражката пролет тя заела страната на БКП. Глупости, заявява Кръстева. Навремето заемала позицията на ревизионист, не била срещу Пражката пролет, а срещу линията на Съветския съюз, посочва Кръстева в интервюто за \"Ди Цайт\". „Те правят от мен човек, какъвто аз не съм\", протестира авторката на легендарната книга „Чужденци на самите себе си\".„Пълно с грешки!\", възмущава се Кръстева, но особено се ядосва, че тъкмо „Ню Йорк Таймс\" в статията си по случая се въздържа от всякаква оценка за истинността на обвиненията. „Това досие е идеална илюстрация на полицейските методи в служба на един тоталитарен режим\", пише тя в своята интернет страница.Юлия Кръстева преминава в контранастъпление, заключават авторите на публикацията в \"Ди Цайт\".", "date": "2018.04.05", "title": "Юлия Кръстева: Лицето в това досие не прилича на мен. То не ме докосва и все пак ме скандализира"}
{"url": "https://offnews.bg/obshtestvo/okolo-160-hil-avtomobila-shte-napusnat-sofia-za-pochivnite-dni-678194.html", "text": "Между 60 и 80 хил. автомобила се очаква да напуснат днес София. Още толкова ще напуснат столицата утре преди обяд. Това обяви началникът на \"Пътна полиция\" към СДВР комисар Тенчо Тенев пред \"Фокус\".Очаква се най-натоварен днес да е трафикът около 18 часа. \"На бул. „Цариградско шосе“ трафикът е малко натоварен, колегите са на ръчно регулиране, светофарнатауредба е с включена жълта мигаща светлина. Старият път за Перник също е малко натоварен. Във всичкиостанали участъци засега е нормално движението\", обобщи комисар Тенев. Той допълни, че на всички изходни артерии на София има полицейски патрулни автомобили, които регулират движението и проверяват за съмнителни лица, напускащи столицата, заради избягалите затворници.\"Колегите са наясно. Имат информация за избягалите затворници. Имат снимков материал. С еднократен преглед на автомобила може да се забележи дали има съмнителни лица, или не\", обясни Тенев. ", "date": "2018.04.05", "title": "Около 160 хил. автомобила ще напуснат София за почивните дни"}
{"url": "https://offnews.bg/sviat/britanskoto-razuznavane-razkri-koia-e-ruskata-laboratoria-proizvela-678146.html", "text": "Британските спецслужби смятат, че са установили местонахождението на секретната руска лаборатория, произвела нервнопаралитичния газ \"Нивочок\", който беше използван за отравянето на бившия руски шпионин Сергей Скрипал и неговата дъщеря Юлия, твърди в.\"Таймс\".Изданието се позовава на свои правителствени и разузнавателни източници, според които лабораторията, произвела \"Новичок\", е установена с помощта на \"научен анализ и разузнавателна информация\".\"Таймс\" твърди още, че разузнаването е знаело за съществуването на лабораторията още преди нападението над Скрипал, което се случи на 4 март.Според източниците на изданието не може да се каже къде точно е лабораторията, но има висока степен на сигурност, че отровата е произведена в Русия. Те също така смятат, че там са били извършвани експерименти дали \"Новичок\" може да бъде използван за покушение.Вчера Лондон  по отравянето на бившия руски шпионин Сергей Скрипал да се проведе съвместно с Москва. Тогава представителя на Великобритания в Организацията за забрана на химическите оръжия Джон Фого определи този сценарии като \"извращение\".", "date": "2018.04.05", "title": "Британското разузнаване  разкри коя е руската лаборатория, произвела Новичок"}
{"url": "https://offnews.bg/temida/sadat-v-haskovo-postanovi-nezabavna-ekstraditcia-v-maroko-za-chlen-na-678203.html", "text": "Окръжният съд в Хасково постанови незабавна екстрадиция в Мароко на обвинения в тероризъм Науфал Захри.Присъдата не подлежи на обжалване.  от Интерпол-Рабат заради  терористична дейност и членство в \"Ислямска държава\".Пред съда Науфал Захри днес заяви, че е съгласен да бъде екстрадиран в Мароко, но се страхува, че ще бъде измъчван от властите в родината си.Той беше задържан у нас на 13 януари при нелегалното му влизане през зелена граница от Турция в Свиленградско с група от 27 сирийци.Според информацията от Интерпол, Захри е имал \"лоялно членство в терористична организация ИДИЛ, като е работил към принадлежащата към ИДИЛ служба \"Механизация към Главна дирекция - Военни лагери\" в град Ал - Маядин, област Дер - Алзор, Сирия. В изпълнение на тази дейност той се е придвижвал в Сирия като е носел колан с експлозиви, ръчни гранати, огнестрелно оръжие и боеприпаси\".\"Работех за ДАЕШ, но като домакин и писар. Упражнявах тази дейност, за да издържам семейството си, с което бях в Сирия\", каза в съдебната зала Науфал Захри.", "date": "2018.04.05", "title": "Съдът в Хасково постанови незабавна екстрадиция в Мароко за член на Ислямска държава"}
{"url": "https://offnews.bg/sviat/lavrov-sravni-razsledvaneto-po-deloto-za-skripal-s-alisa-v-stranata-n-678149.html", "text": "Руският външен министър Сергей Лавров сравни разследването на отравянето на бившия руски шпионин Сергей Скрипал с \"Алиса в страната на чудесата\". Лаборатория към британското военно министерство съобщи, че Сергей Скрипал и дъщеря му Юлия са отровени с веществото \"Новичок\", но няма доказателства за руски произход на веществото, макар че това не е била и задачата на анализа.След това в. \"Тайм\" обяви, че според британското разузнаване веществото е произведено в секретна руска лаборатория, местонахождението на която обаче не е известно. \"Само в известната книга на Луис Карол (\"Алиса в страната на чудесата\" - бел. ред.) Кралицата иска: отначало обвиняемият да бъде вкаран в затвора, а след това да се обяви присъдата - виновен или невинен е той. Но Луис Карол все пак е писал сатира, използвайки жанра приказка. Вчерашната дискусия в Хага показа, че уважаващите себе си големи хора не вярват в приказки\", подчерта той по време на Московската конференция по международна безопасност. Вчера се проведе заседание на Изпълнителния съвет на Организацията за забрана на химическите оръжия. ЕС отказа да одобри декларацията за отравянето на Скрипал, внесена от Москва. Великобритания пък отказа разследването на атаката срещу Скрипал да бъде разследвана заедно с Русия. \"Великобритания, и в това я подкрепиха много страни, стигна до заключението, че има много голяма вероятност руската държава да носи отговорност за това нападение и няма никакво друго правдоподобно обяснение. В конвенцията за химическите оръжия не присъства изискването жертвата да привлече вероятния престъпник за съвместно разследване. Това би било извращение\", каза британският представител Джон Фого.", "date": "2018.04.05", "title": "Лавров сравни разследването по делото за Скрипал с 'Алиса в страната на чудесата'"}
{"url": "https://offnews.bg/futbol/zvezda-na-levski-e-na-linia-za-sblasaka-s-botev-plovdiv-678154.html", "text": "Звездата на Левски Габриел Обертан ще се завърне в атаката на \"сините\" за гостуването на Ботев. Мачът в Пловдив е утре от 14:30 часа, пише \"Тема Спорт\".Французинът пропусна домакинския резил срещу Берое (1:2), като причината е, че лекуваше контузия в коляното. Той получи травмата по време на сблъсъка с ЦСКА (0:1).Липсата на нападателя срещу старозагорци се усети. В големи периоди от срещата играта на сините в предни позиции бе под всякаква критика. Обертан обаче ще бъде на линия за срещата с Ботев Пловдив.Португалският халф Филипе Нашименто пък показа как върви лечението на травмата, която получи на тренировка в понеделник. В профила си в Инстаграм 23-годишният полузащитник разкри процедурата, на която подлага левия си глезен. Специален уред го лекува с електроимпулси, както и с масаж. От снимката се вижда, че ставата му е доста подута.Вчера Нашименто се появи на Герена, при това без патерица, с чиято помощ се придвижваше във вторник. Той със сигурност пропуска срещата с Ботев Пловдив, а по всяка вероятност няма да е на линия за първия полуфинал от турнира за Купата на България срещу ЦСКА.", "date": "2018.04.05", "title": "Звезда на Левски е на линия за сблъсъка с Ботев Пловдив"}
{"url": "https://offnews.bg/politika/bsp-chestiti-vazkresenie-hristovo-predi-velikden-678144.html", "text": "От БСП честитиха Възкресение Христово преди Великден. Социалистите излязоха с декларация по повод предстоящия празник. \"След броени дни православните християни по цял свят ще се поздравим с \"Христос Воскресе!\" Ще се замислим за същността на човешкото съществуване и за онова, което ни прави човеци\", каза от парламентарната трибуна депутатът от БСП Васил Антонов. Декларацията на социалистите беше представена в последния работен ден на депутатите преди преди празника - Велики четвъртък. Тя завърши с думите: \"Светли да са Великденските празници за всички. Здраве и благополучие. Повече доброта и вяра в дните ни. Честито Възкресение Христово\".От парламентарната трибуна Антонов се обърна към останалите народни представители: \"Като законотворци и управленци, ние сме избрани да се грижим за хората, а често забравяме същественото - обикновения живот и ходът, който той следва. Игнорираме човешките емоции и чувства. Нещо повече - сякаш имаме имунитет срещу тях\".Той призова всички депутати да възкресят човешкото в душите си.От ГЕРБ също излязоха с декларация по повод предстоящия празник. \"За нас християнството е повече от религия, то е фундамент на българската национална идентичност\", каза депутатът от управляващата партия Галя Захариева.Тя подчерта, че дните около Великден са за равносметка и смирение, които всеки християнин преживява в очакване.\"С покръстването имахме възможност да дарим своята писменост и култура. Благодарение на покръстването българският народ изгради идентичността си, която в период на изпитания съхраняваше неговия дух\", каза още Захариева и призова българите да помнят, че нацията и държавността ни са \"възкръснали на Великден пред църквата Свети Стефан в Цариград\".", "date": "2018.04.05", "title": "БСП честити Възкресение Христово преди Великден"}
{"url": "https://offnews.bg/politika/gerb-izvadiha-vtora-seria-na-beseparski-mezdra-gejt-obnovena-678150.html", "text": "ГЕРБ излязоха с нова порция твърдения за роднински и партийни назначения, свързани с БСП. Този път в Мездра.\"Днес ще представим \"Мездра гейт\" 2, няма такава в България - триумф на зетьо-шуробаджанащината. Червеният октопод, който души община Мездра\", каза бившият депутат от ГЕРБ Антон Тодоров в началото на поредния брифинг срещу БСП.Според ГЕРБ в община Мездра през последните 2 години са направени редица роднински и партийни назначения, свързани с БСП и с кмета на града Генади Събков. От ГЕРБ представиха и схема на връзките между някои от хората в общината. От схемата се вижда, че според информацията на ГЕРБ шефът дирекция \"Хуманитарни дейности\" Ива Петрова е майка на лидера на младежкото БСП. Председателят на Общинския съвет на БСП-Мездра д-р Илиана Михайлова пък е управител на многопрофилната болница в града.Бившият общински съветник от БСП Анета Петкова пък била назначена от кмета Генади Събков за директор на Центъра за личностна подкрепа. От ГЕРБ твърдят още, че в дирекция \"Местни приходи\" е била назначена Наталия Христова. Тя е  ръководител на БСП-жени, общински съветник и технически сътрудник на партията.Вчера от ГЕРБ излязоха с информация за други нарушения на кмета на града Генади Събков. Според Антон Тодоров синът на кмета получавал субсидии за земеделец, докато бил в Шотландия. Те обявиха, че подават сигнал и до главния прокурор. В него става дума за спортна зала, за която през 2014 година държавата е дала 1,4 млн. лева, но така и не е била построена.Малко по-късно от БСП отговориха на обвиненията. Според социалистите ГЕРБ започват кампания за местните избори догодина, като се опитват да окалят червени кметове.\"Ние заставаме зад всеки един кмет, който работи в интерес на общината и спазва законите\", каза Георги Свиленски.Социлалистите обясниха, че Събков още през 2016 година подал сигнал за недовършената спортна зала.\"Ще защитаваме тези кметове въпреки усилията на ГЕРБ за омаскаряването, оклеветяването и набеждаването им\", заяви Свиленски.От БСП казаха още, че с ваденето на тези компромати ГЕРБ имат и друга цел - да отклонят вниманието от големите проблеми на обществото, като този дали ще има повишение на цените на тока. От БСП казаха още, че с ваденето на тези компромати ГЕРБ имат и друга цел - да отклонят вниманието от големите проблеми на обществото, като този дали ще има повишение на цените на тока.От БСП са внесли и писмо до КЕВР за информация за поисканото от ЧЕЗ увеличение на цената на тока.", "date": "2018.04.05", "title": "ГЕРБ извадиха втора серия на бесепарски Мездра гейт (обновена)"}
{"url": "https://offnews.bg/obshtestvo/politciata-proveriava-hramove-v-sofia-predi-velikden-678158.html", "text": "118 храма са проверени от столичната полиция във връзка с великденските празници.Осигурено е масово полицейско присъствие на всички обекти в София, където ще се провеждат тържествата, съобщават от СДВР.До този момент са проверени 118 църковни храма, параклиси и други. Пред големите църкви ще бъдат създадени филтровъчни пунктове, през които няма да бъдат допускани граждани, употребили алкохол, наркотични вещества и носещи обемисти предмети.Всички екипи на Пътна полиция в СДВР ще бъдат на улиците, както и моторизирани екипи, които ще подпомагат движението на превозните средства на територията на столицата и на входно-изходните пътища", "date": "2018.04.05", "title": "Полицията проверява храмове в София преди Великден"}
{"url": "https://offnews.bg/obshtestvo/izvinitelnite-belezhki-za-uchilishte-stavat-chast-ot-ambulatornia-list-678157.html", "text": "Извинителните бележки за деца от личните лекари вече няма да се издават отделно, а ще бъдат включени в отметка в амбулаторния лист.Необходимите данни ще се попълват автоматично от софтуер.Това предвиждат промени на Министерството на здравеопазването, съобщи министър Кирил Ананиев по време на парламентарния контрол днес.\"Предвижда се становището да бъде самостоятелно обособена част от амбулаторният лист - отрязък, който да може да се отдели от него и да се предостави на пациента. НЗОК е предприела действия за промяна в амбулаторният лист\", информира министърът.Идеята за промяна възникнала заради въведената наскоро практика от някои лични лекари да изискват такса за извинителни бележки. Обичайно те се таксували по 3 лева, но има и докладвани случаи за по-висока цена. МЗ смята, че това не е редно, макар пропуск в законодателството да го допуска. По закон детското здравеопазване у нас е безплатно и е гарантирано от бюджетите на МЗ и НЗОК.", "date": "2018.04.05", "title": "Извинителните бележки за училище стават част от амбулаторния лист"}
{"url": "https://offnews.bg/obshtestvo/galeria-vizhte-kak-shte-izglezhda-kampusat-na-novata-gimnazia-po-inov-678156.html", "text": "В Бургас усилено върви изграждането на базата на новата модерна технологична гимназия, която ще приеме първите си ученици от следващата година.Гимназията по иновации ще обяви прием за 104 ученици, разпределени в 4 паралелки със срок на обучение 5 години.Освен с модерна училищна база, гимназията ще има и общежития за децата от другите градове, решили да учат там. Сградата и общежитията ще са в бургаския квартал \"Меден Рудник\".В момента се ремонтират общежитията в кампуса, за да могат децата ще бъдат настанени в модерни самостоятелни стаи. Гостуващите преподаватели от София и от чужбина пък ще бъдат настаняване в собствени апартаменти.Училището ще разполага още с общи зони за почивка и развлечение, стаи за самоподготовка на учениците, фитнес и игрална зала.", "date": "2018.04.05", "title": "Галерия: Вижте как ще изглежда кампусът на новата Гимназия по иновации в Бургас"}
{"url": "https://offnews.bg/futbol/livarpul-se-izvini-za-nanesenite-shteti-po-avtobusa-na-siti-video-678153.html", "text": "От Ливърпул поднесоха своите извинения за поведението на феновете си, които замериха с факли и бутилки клубния автобус на Манчестър Сити преди двубоя 1/4-финалите на Шампионската лига.Дългоочакваната среща на стадион \"Анфийлд\" бе съпътствана от неприятния инцидент и молбата за опрощение от страна на мърсисайдци не закъсня:\"Клубът осъжда инцидентите, които предшестваха четвъртфинала на Шампионската лига и доведоха до нанасяне на щети върху автобуса на Манчестър Сити. Извиняваме се на Пеп Гуардиола, неговите играчи, служители и длъжностни лица, засегнати от инцидента.Поведението на някои лица е напълно неприемливо и Ливърпул ще си сътрудничи напълно с властите, за да идентифицира отговорните за това\", пишат от клубния сайт на тима.", "date": "2018.04.05", "title": "Ливърпул се извини за нанесените щети по автобуса на Сити (видео)"}
{"url": "https://offnews.bg/temida/tcacheva-mozhe-i-da-nagradi-chistachkata-gonila-izbiagalite-zatvornit-678155.html", "text": "Правосъдният министър Цецка Цачева обяви, че ще си помисли дали да награди чистачката, която е гонила избягалите затворници. \"По този въпрос ще помисля след празниците\", отговори тя на въпрос дали ще награди чистачката. По-рано днес и вътрешният министър Валентин Радев коментира и информацията, че само чистачка от затвора е опитала да спре бегълците. Пред Нова телевизия той заяви:Днес в парламента Радев разкри, че засега МВР има над 100 сигнала за избягалите затворници, но около 30 от тях е по-вероятно да са достоверни. Той призна, че полицията разпитва сина на един от избягалите затворници, каквато информация се появи вчера. Министърът обаче добави, че \"засега  той не помага много\". Радев за пореден път подчерта, че затворниците са опасни и много опитни. \"Те не са случайни\", добави той. Той обясни, че полицията издирва всички, които са свързани с бягството. Министърът отказа да даде повече информация и подчерта, че ако каже още подробности - може да се попречи на разследването. Той отново призова гражданите, ако имат информация, да сигнализират в най-близкия полицейски участък или телелефон 112.Цачева пък разкри, че цялото бягство е станало за минута и половина. По думите й затворниците първо се въоръжили, а след това отишли да получат пратки, които били поискали. Последният колет за Пелов е бил тетрис, а за Колев бързовар. Бягството станало непосредствено след това. Двата избягали през главния вход на затвора – служителят на пункта е бил въоръжен, той тръгнал срещу тях, те го повалили.", "date": "2018.04.05", "title": "Цачева може и да награди чистачката, гонила избягалите затворници"}
{"url": "https://offnews.bg/politika/smeniame-poslanika-v-moskva-sekretar-na-prezidenta-zaminava-na-miast-678159.html", "text": "Посланикът ни в Москва Бойко Коцев ще бъде сменен, научи OFFNews. Външното министерство е внесло предложението за смяната на посланика на закрито заседание на Министерския съвет, където то е било одобрено, но все още не е обявено официално.Очаква се то да стане ясно след публикуването на стенограмата от заседанието, което трябва да се случи в петък. Бойко Коцев е посланик на България в Русия от пролетта на 2012 г. и мандатът му вече изтече, но решение за смяната му така и не беше взето. Новият ни посланик в Москва ще бъде секретарят на президента Румен Радев по външнополитически въпроси Атанас Кръстин. За да стане посланик, Кръстин трябва да получи и агреман от руското министерство на външните работи, което най-вероятно вече е факт, щом решението вече е взето.Атанас Кръстин работи във външното министерство от 1987 г. Ръководил е политическата служба в посолството ни в Берлин, бил е консул в Бавария и Баден-Вюртемберг (2006-2010 г.), както и генерален консул в Ниш (2012-2016 г.).Кръстин беше назначен за секретар на президента по външната политика на 23 януари 2017 г.Миналата седмица Бойко Коцев беше привикан от премиера Бойко Борисов за консултация с правителството по случая с отравянето на бившия руски шпионин Сергей Скрипал. Коцев беше изслушан от Съвета по сигурността, след което Борисов обяви, че България няма да гони руски дипломати във връзка със случая, както направиха над 25 други държави. След заседанието Борисов каза още, че Бойко Коцев се връща в Русия след Великден, тъй като на 8 април ще бъде открита изложба на Светлин Русев в Москва. ", "date": "2018.04.05", "title": "Сменяме посланика в Москва - секретар на президента заминава на мястото на Бойко Коцев"}
{"url": "https://offnews.bg/bojni/tervel-pulev-sreshtu-laslo-penzesh-na-zhivo-prez-uikenda-po-mtel-sport-678164.html", "text": "През уикенда феновете на бойните спортове ще имат възможност да гледат на живо две големи събития, едното от които с българско участие.В съботната вечер Тервел Пулев ще се изправи във Виена срещу Ласло Пензеш за своята десета поредна победа на професионалния ринг в полутежка категория. Очаква се мачът на българина да започне около 22:40 часа, като събитието ще се излъчва на живо по Прякото предаване от австрийската столица стартира в 19:30 часа, като зрителите на Mtel Sport 2 ще имат шанса да видят и едни от най-добрите български състезатели в олимпийския бокс. Те ще се срещнат с асовете на Австрия в своеобразен мач на нациите. На ринга ще се качат Тинко Банабаков, Христо Златев, Петър Драганов, Стефан Койков, Благой Найденов, Иван Мечков и Александър Георгиев.Броени часове след боксовите емоции, Mtel Sport 2 ще излъчи директно и една от най-силните галавечери на UFC за 2018 г. Началото започва в ранните часове на неделния ден – 5:00 часа – и ще може да следи в реално време и на ppv.mtel.bg.В основния мач в спор за временната титла в лека категория ще се срещнат действащият шампион в категория перо Макс Холоуей и Хабиб Нурмагомедов. Холоуей замени в последния момент временния шампион Тони Фъргюсън и ако спечели ще стане единствения действащ състезател, които притежава поясите в две от категориите на UFC. При успех на Нурмагомедов руснакът ще остане непобеден, постигайки своята 26 поредна победа.UFC събитието ще предложи още един мач за титла – този между шампионката до 52 кг при дамите Роуз Намаюнас и Йоана Йонджейчек. Полякинята ще се опита да ви върне титлата, която загуби в края на миналата година от Намаюнас. Изненадващата загуба беше първа в кариерата на Йонджейчек и сега всички UFC фенове ще искат да разберат дали това е било случайност или не.", "date": "2018.04.05", "title": "Тервел Пулев срещу Ласло Пензеш на живо през уикенда по Mtel Sport 2"}
{"url": "https://offnews.bg/obshtestvo/novo-ognishte-na-ptichi-grip-otkriha-v-iambolsko-678160.html", "text": "Констатирано е ново огнище на птичи грип във ферма за патици в Ямболско.На 4 април е потвърдено ново огнище на високопатогенна инфлуенца A по птиците тип H5N8 в животновъден обект за отглеждане на патици, намиращ се село Зимница, община Стралджа, област Ямбол.Незабавно са предприети всички мерки за ликвидиране на огнището съгласно Наредба № ДВ-103 от 21 август 2006 г. и Плана за спешни мерки при констатиране на огнище на Инфлуенца А при птици, съобщават от БАБХ. Очаква се действията по унищожаването на всички птици в засегнатия животновъден обект да приключат на 5 април.Обособена е 3-километрова предпазна зона и 10-километрова наблюдавана зона около животновъдния обект, като са наложени забрана за търговията и придвижването на домашни, диви и други птици и яйца за разплод, организиране на панаири, пазари, изложби и други струпвания на домашни или други птици.", "date": "2018.04.05", "title": "Ново огнище на птичи грип откриха в Ямболско"}
{"url": "https://offnews.bg/obshtestvo/savetnitcite-ot-bsp-sigurnostta-na-e-prioritet-na-stolichna-obshtina-678172.html", "text": "Общинските съветници от групата на БСП в СОС смятаме, че проблемите на сигурността в София не са приоритет на Столична община и на кмета Йорданка Фандъкова. Това се казва в позиция на съветниците от БСП в София. В текста им пише още:  На първо място това се потвърждава от системното неизпълнение на приетата на 24.07.2014 г. от СОС \"Стратегия за сигурност на Столична община\". В нея се определя, че: \"Общият размер на средствата, планирани с бюджета на Столична община за целия период 2014 - 2020 г., е 80 млн. лв. Предвидените средства следва да бъдат разпределени за рехабилитация, реконструкция и разширяване на съществуващата система за видеонаблюдение, изграждане на нови или доизграждане на вече съществуващи обекти, подмяна на морално и физически остарелите сигнално-охранителни системи в сградите и обектите на СО и изграждането на нови такива, изграждане на нови \"локални\" центрове за видеоконтрол, на система за ранно предупреждение по реките и на тренировъчен полигон за обучение на доброволци и спасители от различни аварийни групи към различни ведомства, закупуване на лични предпазни средства за населението и др.\".Съгласно Стратегията всяка година за тези дейности СО би трябвало да заделя по около 13 млн. лв. годишно. Фактите обаче са други - те показват системно неизпълнение на стратегията по този показател през годините. Така например за 2017 г. средствата са малко над 8 млн., а за 2018 г. - около 10 млн., от които 2,1 млн. са похарчени за НДК още декември/януари.Според кмета на Столична община Йорднка Фандъкова, все още над 20% от детските градини и училищата нямат видеонаблюдение на външния периметър. Според нашите експерти, процентът на неизпълнение е по-висок. Освен това, в част от градините и училищата видеонаблюдението се нуждае от сериозно подобряване.Сериозно е подценяването и са недостатъчни средствата за сигурността в крайните квартали и селата в околоградския район. Най-съществените оплаквания на живеещите във въпросните райони са свързани с кражбите в жилищните имоти, недостатъчното видеонаблюдение на възлови места, разбитите улици с огромни дупки по тях, причина за десетки пътно-транспортни произшествия, слабото или липсващо осветление по улиците и спирките на обществения транспорт, липсата на указателни табели и други.Всичко това би могло да бъде решено, ако се изпълняваше Стратегията и най-вече финансовата й част.Вторият проблем е обезпечаването на средата за сигурност от страна на СДВР. Засега под това се разбира единствено концентрацията на полицейски сили в централната част на София, където присъствието на органите на реда е най-видимо. Всичко това става за сметка на крайните квартали и периферията на столицата, където среща с полицейски патрул е истинска екзотика.Странно звучи отчетеният спад от страна на СДВР на регистрираните престъпления с близо 4%. Според неправителствени организации, близо 30% от престъпленията на територията на София не се регистрират в СДВР. За 2016 г. в София са регистрирани от полицията 21 976 престъпления и столицата е на второ място сред големите градове в страната след Бургас.На фона на очевидния ръст на грабежите, противозаконните отнемания на автомобили и кражбите от жилища се поставя основателният въпрос за доверието на столичани към органите на МВР.Сериозен проблем е липсата на капацитет в СДВР. От десетина години СДВР е некомплект 700-800 души. През миналата година бившият директор заяви, че във връзка с председателството, този недостатък ще бъде преодолян. Задаваме основателния въпрос колко е недокомплекта в момента и това не е ли в ущърб на гражданите, особено в крайните квартали и кметствата около София?Липсва капацитет и в Столична дирекция пожарна безопасност и защита на населението, особено в частта защита на населението. Ако тази дирекция можеше да се справя, защо й е на Столична община дирекция \"Аварийна помощ и превенция\"?Ние питаме, защо трябва да се отделят средства на общината за дейности, които по закон са вменени на държавата в лицето на МВР?Третият въпрос е за ролята и мястото на Общинска полиция. Продължаваме да смятаме, че Общинска полиция е начин да се източва бюджетът на СО от държавата, която е абдикирала от задължението си да гарантира сигурността на всичи български граждани.Същевременно съгласно новоприетия от управляващата коалиция закон за \"Частната охранителна дейност\", малките населени места около София ще могат да се охраняват от частни фирми, в т.ч. и общинската охранителна фирма \"Егида\". С тях ли ще се борим с престъпността в тези кметства? Или това е задължение на държавата?Общинската полиция трябва да е подчинена единствено на кмета на общината и да действа по отделен закон, а не да е част от този на МВР. Тя трябва да има и специфични функционални задължения по спазване на нормативната наредба на общината, а не само осигуряване на обществения ред.Липсват резултати по противодействие на престъпленията в сферата на икономиката, ощетяващи държавният и общински бюджет.Установяването на корупционни практики, се ограничи в констатирания нерегламентиран прием в някои детски градини и то след журналистическо разследване. В същото време на територията на столицата се реализират едни от най-големите инфраструктурни проекти в страната - много от тях и с европейско финансиране. Обществена тайна е, че именно там се създават условия и реализират корупционни схеми с участие на общинската администрация на различни нива.Ние, общинските съветници от групата на БСП, смятаме, че столичани живеят в несигурна среда и затова главната вина е на управляващите, които от години неглижират проблемите на сигурността. Продължаваме да настояваме за избиране на отделен заместник-кмет по проблемите по сигурността и извеждането на проблема сред основните в столицата.Тук няма как да не направи впечатление факта, че градовете с най-голяма престъпност в България се управляват от \"най-успешните\" кметове на ГЕРБ. Всеки да си прави извода сам.", "date": "2018.04.05", "title": "Съветниците от БСП: Сигурността на е приоритет на Столична община"}
{"url": "https://offnews.bg/kultura/preporachvame-vi-isus-hristos-superzvezda-direktno-ot-broduej-678125.html", "text": "Тази година великият композитор Андрю Лойд Уебър става на 70 години. Той ще отпразнува рождения си ден под мотото \"Без маска\".Цяла Европа ще празнува юбилея с турнето на „Исус Христос - суперзвезда“, чиято последна дата е в Зала 1 на НДК. Със зрелищното шоу днес (има обявени две допълнителни дати - 6 и 7 април) ще приключат и тържествата по повод 70-годишния юбилей на един от най-големите композитори на нашето време.\"Без маска\" ще се казва и автобиографичната книга на Уебър, която ще бъде представена на 6 март. Нещо повече – през март предстои да излезе на пазара платинената колекция с негови музикални произведения. В нея, събрани на едно място, ще чуем песните от „Котките“, „Евита“, „Исус Христос - суперзвезда“, „Фантомът на операта“ и други. Изненадата ще са изпълненията на Барбара Стрейзънд, Бионсе, Грегъри Портър, Лана Дел Рей, Мадона, Никол Шерцингер, Сара Брайтмън и много други. Платинената колекция дискове излиза на пазара на 16 март.„Дължа на всички, участвали в съставянето на тази компилация, едно огромно благодаря. Очевидно е, че много е мислено, за да се изберат произведения от моята почти 50-годишна кариера. Тази компилация ми носи спомени и прави един композитор много щастлив. Разбира се, че обичам и новите парчета и обичам оркестралните сюити. Няма нещо, което един композитор да обича повече, отколкото да чуе своите мелодии, изпълнени от оркестър“, казва Уебър за предстоящото излизане на диска.От 21:05 в Дома на киното ще бъде прожектиран един от най-интересните филми, които спечелиха публиката на тазгодишното издание на София филм фест - \"Проектът \"Флорида\". Режисьорът Шон Бейкър дойде от САЩ специално, за да представи филма си у нас.  в сатиричен театър \"Алеко Константинов\".Сюжетът на „Bella Donna”е пикантно интересен и много смешен. Какво се случва, когато изключително прелестната, очарователна и умна Кармен, която обича до полуда мъжете, е убедена, че всеки от тях има гаранционен срок от две години? е интересна изложба, която може да посетите в Софийски арсенал – Музей за съвременно изкуство.", "date": "2018.04.05", "title": "Препоръчваме ви: 'Исус Христос - суперзвезда' директно от Бродуей"}
{"url": "https://offnews.bg/kultura/velikdenski-bileti-po-7-leva-v-teatar-balgarska-armia-678074.html", "text": "До 10-ти април билетите за всички постановки, които са част от репертоара на Театър „БЪЛГАРСКА АРМИЯ“ през април и май, ще са на цена от 7 лв.Същата стойност е валидна и за покупките онлайн на .Веднага след великденските празници, на специалната цена от 7 лв., може да гледате:10 април /вторник/ комедията на Оскар Уайлд „КОЛКО Е ВАЖНО ДА БЪДЕШ СЕРИОЗЕН“ ще ви предразположи и ще въздейства на естетическите и емоционалните ви потребности от любов и красота. Сюжетът на пиесата се завърта около сърдечните вълнения на две млади двойки. В преследване на любовта си те устремно прелитат през комични недоразумения и абсурдни препятствия;11 април /сряда/ - „АЛБЕНА“ от Йордан Йовков – икона на българската литература. Албена е определяна като един от най- влиятелните женски образи в нашата литература. Сбор от красота, невинност, съблазън, грях и смирение, тя истински вълнува и днес. Историята на Албена, разказана от трупата на Театър „БЪЛГАРСКА АРМИЯ”, е история за една обречена любов, която задава сложния въпрос за красотата, греха и разкаянието. „Звънкия смях”, „походката на кралица” и омайващото женско очарование на Албена, които я отличават от останалите, завършват картината на нейната изключителност;13 април /петък/ - “ЧЕРНА КОМЕДИЯ“ е считана за една от най-смешните комедии, създадени през втората половина на 20 век. Това е безумен фарс, който се разиграва… на ТЪМНО. Да, имено ТЪМНОТО е в главната роля на комедията. Но какво се случва когато ТЪМНОТО е СВЕТЛО, а светлината се превърне в мрак? Логичният въпрос „На какво е способен човек, когато знае, че никой не го вижда?” е в основата на онзи механизъм, който през цялото действие на спектакъла провокира смеха;14 април /събота/ - „ШВЕЙК“ е добър до глупост, а не добър от глупост. Добър и велик, велик с добротата си. Швейк е преживял всички патила на света. Войни, кризи, лицемерни величества, похотливи хазяйки, доносници и попове… И продължава да крачи, непрекъснато затягайки колана на войнишкия панталон, който не му е по мярка. Препъва се и кани наляво и надясно на чаша бира в шест часа след войната...;15 април /неделя/ е време за Шекспировата комедия „МНОГО ШУМ ЗА НИЩО“, която се играе на сцената на Театър „БЪЛГАРСКА АРМИЯ“ вече 20 години. През годините над 250 000 зрители са се смяли до сълзи, аплодирали и любували на любовните приключения в „МНОГО ШУМ ЗА НИЩО“.", "date": "2018.04.05", "title": "Великденски билети по 7 лева в Театър Българска Армия"}
{"url": "https://offnews.bg/obshtestvo/5-april-podpisan-e-tophanenskiat-akt-678056.html", "text": "Топханенският акт (по името на султанския кьошк Топхане в Цариград, където е подписан на 24 март 1886) е споразумение между Османската империя и посланиците на Великите сили – гаранти на Берлинския договор (Русия, Австро-Унгария, Германия, Великобритания, Франция и Италия), с което се урежда персонална уния между Княжество България и Източна Румелия начело с българския княз.Споразумението урежда управлението на Източна Румелия съгласно член 17 на Берлинския договор, така че князът се назначава за управител (генерал-губернатор) на областта за срок от пет години от османския султан със съгласието на силите.По настояване на Русия, която е настроена срещу Александър Батенберг, в тази клауза не е споменато името на княза. Също под руски натиск Топханенският акт ревизира българо-турската спогодба, сключена на 20 януари в Цариград, като премахва клаузата за военна взаимопомощ, подкрепяна от Великобритания.", "date": "2018.04.05", "title": "5 април - подписан е Топханенският акт"}
{"url": "https://offnews.bg/obshtestvo/veliki-chetvartak-e-boiadisvame-iajtcata-678001.html", "text": "Днес е Велики четвъртък - най-важният ден от Страстната седмица. На този ден Христос събира учениците си на Тайната вечеря и им казва, че ще бъде предаден. В недоумение учениците питали, кой ще стори това. Запитал и Юда, и Христос му отвърнал тъй кротко, че другите не разбрали. След вечерята Христос с апостолите отишъл в Гетсиманската градина, където се молил до идването на предателя.На този ден свещениците изнасят кръста от олтара, което символизира носенето му от Христос към Голгота. Всеки желаещ мирянин бива помазан с елей за здраве.Според традицията великденските яйца се боядисват рано сутринта на Велики четвъртък или през Велика събота преди празника. Първото яйце задължително трябва да е червено - символ на пролятата кръв на Спасителя. Докато боята още не е изсъхнала, с яйцето се рисува кръст върху челата на децата и се натриват бузките им - за здраве.Първото яйце се пази в къщата в продължение на година, за да носи успех и щастие на домакините. Второто яйце също се боядисва в червено. То ще бъде занесено и оставено в църквата след празничната литургия в полунощ на събота срещу неделя. ", "date": "2018.04.05", "title": "Велики четвъртък е, боядисваме яйцата"}
{"url": "https://offnews.bg/politika/narodat-pochiva-4-dni-a-deputatite-12-678167.html", "text": "Депутатите излязоха в 12-дневна Великденска ваканция. Следващото им заседание е чак на 18 април.Великденската ваканция е една от трите почивки, които депутатите имат по правилник. Според него народните представители имат 10-дневна ваканция около Великден, която е от Велики петък включително.Народното събрание обаче може да реши дните на ваканциите да бъдат променени.По правилник депутатите имат почивка и през лятото - от 1 до 31 август всяка година. Третата им ваканция е по коледните и новогодишните празници - от 22 декември до 10 януари.", "date": "2018.04.05", "title": "Народът почива 4 дни, а депутатите - 12"}
{"url": "https://offnews.bg/medii/gledajte-tazi-vecher-premierata-na-edno-frensko-selo-po-epic-drama-677989.html", "text": "Тази вечер драматичният тв канал от групата на Viasat History и TV1000 - Epic Drama, ще покаже премиерния епизод на сериала \"Едно френско село\".Животът във френско градче върви в обичайното си русло сред слуховете за приближаващите немски войски. Изведнъж бомбардировките започват и танкове навлизат в града. Селото е превзето и всичко се обръща наопаки. Невинността е разбита. Какво биха направили жителите, за да оцелеят?Началният час е 21:05. Сериалът ще се излъчва всеки делничен ден.", "date": "2018.04.05", "title": "Гледайте тази вечер премиерата на 'Едно френско село' по Epic Drama (видео)"}
{"url": "https://offnews.bg/obshtestvo/bez-voda-v-chast-ot-gorna-bania-i-zona-b-18-678085.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на бул. „Александър Стамболийски“ в жк. „Зона Б-18“ налага спиране на водоподаването от 10:00 до 18:00 часа на бул. „Александър Стамболийски“, ул. „Царибродска“, бул. „Тодор Александров“, и ул. „Димитър Петков“. Ремонтни дейности в кв. „Горна баня“ на ул. „Отдих“ налагат спиране на водоподаването от 08:00 до 18:00 часа в района между ул. „Отдих“, ул. „Димитър Шишманов“, ул. 646 и ул. „Дон“. ", "date": "2018.04.05", "title": "Без вода в част от Горна баня и Зона Б-18"}
{"url": "https://offnews.bg/obshtestvo/oblatcite-se-uvelichavat-dnes-na-mesta-dazhd-s-gramotevitci-678091.html", "text": "Облаците се увеличават първо в западната част на страната, след това и в Източна България. Ще има краткотрайни валежи от дъжд с гръмотевици, според прогнозата на НИМХ.Максималните температури ще са между 20 и 25 градуса. Слаб до умерен югоизточен вятър ще духа край морето. Термометрите ще се качат до 16 градуса, сред вълните от 2-3 бала температурата ще е най-много 8-9 градуса. В планините след обяд ще се развива купесто-дъждовна облачност и в масивите от западната половина от страната ще има краткотрайни валежи от дъжд с гръмотевици. Ще духа слаб до умерен вятър от юг-югозапад, като по-високите части временно ще се усили. Максималната температура на височина 1200 метра ще е около 14 градуса, на 2000 метра - около 6 градуса. ", "date": "2018.04.05", "title": "Облаците се увеличават днес, на места - дъжд с гръмотевици"}
{"url": "https://offnews.bg/obshtestvo/uvolniha-kmetski-namestnik-protivopostavil-se-na-remont-na-dzhamia-678134.html", "text": "Кметският наместник на родопското село Лъкавица Трайчо Мешев е уволнен без предизвестие след като местните хора се обявиха срещу възстановяването на отдавна нефункциониращ мюсюлмански молитвен дом, а той ги подкрепи, съобщи бТВ.Той е освободен от кмета на община Лъки, който е от ДПС.Според местните хора единственото провинение на кметския наместник е, че е застанал зад своите съселяни и се е обявил открито срещу ислямизацията на селото.Кметският наместник е един от инициаторите на подписката срещу възстановяването на нефункциониращия от 70 години мюсюлмански молитвен дом. Уволнен е без предизвестие и без да му бъде дадено някакво обяснение.19-те постоянни жители на село Лъкавица са шокирани от новината, че вече са без кмет. Трайчо Мешев е кметски наместник в Лъкавица от 12 години. Макар да е на 4-часов работен ден, денонощно изпълнява функциите си, за да помага на своите съселяни.„Грижи се за пътя, грижи се за хората в селото, грижи се за осветлението. Изпълнява дейността и на охранител. Когато водопроводът има проблем, намесва се веднага. На който лампата не му свети, отива и му я сменя”, хвали го Цветана Карастоянова.Според хората в селото уволнението е тенденциозно, защото кметският наместник просто е изразил мнението на хората.На въпрос защо Мешев е освободен, кметът на Лъки Валентин Симеонов от ДПС отговаря: Резултат от недоволството в Лъкавица все пак има - засега не се предвижда възстановяване на молитвения дом. По думите на кмета от мюфтийството пуснали заявление за спиране на процедурата.Трайчо Мешев възнамерява да търси правата си в съда. А от организацията \"Родопски хайдути\" заплашват с масови протести и шествия, ако кметският наместник на Лъкавица не бъде възстановен на работа.", "date": "2018.04.05", "title": "Уволниха кметски наместник, противопоставил се на ремонт на джамия"}
{"url": "https://offnews.bg/112/biznesmen-ot-botevgrad-pomagal-na-izbiagalia-ot-zatvora-vladimir-pelov-678136.html", "text": "Бизнесмен и земеделски производител от Ботевград е бил много близък с избягалия от Централния софийски затвор Владимир Пелов, като именно в негов имот той е опитал да се скрие от органите на реда след грабеж през 2011 г. Това разказа бившият началник на ОДМВР-София Николай Николов в сутрешния блок на бТВ.Така той коментира информациите, че на Пелов и съкилийника му Радослав Колев може да е било сериозно помогнато отвън.Имотът бил именно на ботевградския земеделски производител, който бил „в много близки отношения” с Пелов.Николов разказа как точно е попаднал мъжът в затвора. Пелов и неговият съучастник задигнали килограм злато от ателие в Ботевград, при което били видени от местен полицай, който пиел кафе. Той веднага известил колегите си, започнало преследване и съучастникът бил заловен.Владимир Пелов отвлякъл семейство с автомобил и така стигнал до Врачеш. ", "date": "2018.04.05", "title": "Бизнесмен от Ботевград помагал на избягалия от затвора Владимир Пелов"}
{"url": "https://offnews.bg/112/sled-tragediata-v-kemerovo-pozharnikarite-v-burgas-pokazvat-kak-se-gas-678137.html", "text": "Заради двата пожара в руски молове в Кемерово и Москва, при които загинаха и бяха ранени множество хора, бургаските пожарникари организират учение как се гаси голям търговски център.То е планирано за идния вторник в Mall „Галерия“ в комплекс „Славейков“. Пожаро-тактическото учение ще бъде ръководено лично от директора на Регионална дирекция „Пожарна безопасност и защита на населението“ – Бургас комисар Васил Василев.Учението ще представлява пожар в заведение, разположено в атриума на Mall „Галерия“, евакуация на хора и гасене на огнените пламъци.Предвидено е да се включат три структури на Регионална Дирекция „Пожарна безопасност и защита на населението/ Първа и Втора Районни противопожарни служби - Бургас и служители от сектор „Специализирани оперативни дейности“/ с четири автомобила.Учението ще се проведе със съдействието на управата на Mall „Галерия“ и Община Бургас, като ще покрие територията и на централната градска част и прилежащите към търговския обект зони от к-с „Славейков“, тъй като след подаването на сигнала за инцидента, противопожарните автомобили ще се придвижват в реално време по различни маршрути с цел определяне на бързината и най-оптималния от тях.Бургаските пожарникари призоваха и медиите за съдействие и предварително оповестяване на предстоящото учение, за да се осуети възможна паника сред хората в Бургас.", "date": "2018.04.05", "title": "След трагедията в Кемерово пожарникарите в Бургас показват как се гаси мол"}
{"url": "https://offnews.bg/112/radev-pelov-shteshe-da-izbiaga-oshte-minalata-godina-ako-ne-biahme-p-678139.html", "text": "\"Пелов може би е щял да избяга миналата година, ако не бяхме подали сигнал. Бягството му може би е било предотвратено миналата година\".Така вътрешният министър Валентин Радев коментира в интервю за Нова телевизия факта, че МВР още от 2017-а е имало информация за планирано бягство на един от двамата рецидивисти.\"Дали сме съответната информация на затвора и те може би са предотвратили бягството му миналата година. Може би иначе е щял да избяга тогава\", заяви той. МВР шефът уточни, че сигналът за готвено бягство е дошъл през юли 2017.Надяваме се, че не са успели да избягат зад граница. Кръгът около тях се затяга, каза още министърът. Затворени за затворниците са всички граници, вкл. зелените.\"Няма да си давам оценка дали се справяме добре. Оценката я дават нашите партньори. Според тях се справяме повече от добре, да не кажа отлично\", посочи той в отговор на въпрос за бягството на двамата затворници и преминалите без проверка наскоро група влизащи в страната пасажери на летище София.Според вътрешния министър двамата бегълци вече са се разделили и се укриват индивидуално. Предположението си той прави на база психопрофилите на затворниците.Радев коментира и информацията, че само чистачка от затвора е опитала да спре бегълците: \"Не е така с тази чистачка. Всички така го казвате. Има и един социален работник. Той е служител на затвора и се е затичал след тях, бягал е по левия тротоар. Той стреля по него Пелов, човекът се е скрил зад дърво. Чистачката не е осъзнавала какво се случва. Жената е искала да види и тя, защото не е повярвала какво се случва. Повече от това не са могли да направят, защото отвън е пълно с автомобили.\"Той обясни, че служителите на територията на затвора са били невъоръжени, защото такива са правилата.", "date": "2018.04.05", "title": "Радев: Пелов щеше да избяга още миналата година, ако не бяхме подали сигнал"}
{"url": "https://offnews.bg/medii/5-epichni-seriala-koito-da-ne-propuskate-tazi-prolet-video-678140.html", "text": "Втора година поред април е тук, а нов сезон на Game of Thrones няма. За щастие, миналият декември в Европа стартира нов тв канал от семейството на Viasat History и TV1000, посветен на най-качествените драматични исторически сериали в момента, подбрани от цял свят. Изцяло преведен на български и свободен от реклама, Epic Drama е класически тв канал. Ако го нямате в пакета си, попитайте за него своя кабелен оператор.Вече и в София – в мрежата на NET1 на позиция 82, в южна България – в Телекабел на HD позиция 228 и SD канал 185, в TV Sat Com в Асеновград, както и в NetWorx в Русе и още градове в северна България – на позиция 230, ето кои задължителни заглавия ще покаже Epic Drama през април. БЛУДНИЦИ | HarlotsОт 11 април, сряда, в 22:00\"Блудници\" е завладяваща драматична поредица, чието действие се развива в динамичния и космополитен Лондон в края на 18-ти век. Предлага смел поглед към най-скъпоценната търговска дейност в града: секса, във време, в което една на всеки пет жени е проститутка.Току-що приключиха снимките на втори сезон на създадената от изцяло дамски творчески екип поредица. Знае се, че в него ще участва Лив Тайлър. Epic Drama изпрати свой специален пратеник на снимачната площадка в Лондон, Stanislava Ivy, автор на кино видео блога Cinema Confidential. Очаквайте нейния разказ съвсем скоро.Като подарък към почитателите си, в момента Epic Drama дава възможност епизод 1 на първи сезон да се гледа свободно онлайн тук: ЧУМАТА | La PesteВсяка неделя в 23:00, повторение в четвъртък в 22:55Черната смърт се спуска над Севиля от 16-ти век - един от най-богатите и значими градове в света. Еретикът Матео трябва да се завърне в града, който го е осъдил на смърт. Той скоро е арестуван пак, но Светата служба му предлага сделка за опрощаване на греховете - ако реши серията от убийства в града, ще бъде оправдан. Потопен в интриги и предателство, \"Чумата\" е уникален конспиративен трилър, който ще ви изправи косата от напрежение и ще ви върне в сложните времена, когато обществените забрани и тайният хедонизъм вървят ръка за ръка.Всеки епизод от поредицата струва около $1.8 млн! „Чумата“ счупи всички рекорди по гледаемост в родната си Испания. Премиерният ѝ епизод през януари 2018 събра 40% повече зрители от премиерата на 7ми сезон на Game of Thrones в страната.Като подарък към почитателите си, в момента Epic Drama дава възможност епизод 1 да се гледа свободно онлайн тук: www.epicdrama.bg/watch-now  ВЕРСАЙ | VersaillesОт 7 април, събота, в 22:55 и отново: 9 април, понеделник, от 22:00Добре дошли в света на власт и предателство, любов, похот и войни от всякакъв вид, където придворните се борят за кралското благоволение. Френският крал Луи XIV е на 28 г. и най-после едноличен владетел на своето кралство. Преследван от детски спомени за преврат срещу баща си, той поръчва строежа на най-красивото място в Европа - двореца Версай. Дворът също е бойно поле за любовта, докато кралицата Мария Тереза се бори да укроти похотливия нрав на съпруга си. Може ли да спечели обратно сърцето му срещу съперницата си, сестрата на английския крал? Това е Версай в цялата му жестока слава! ПОЛДАРК | PoldarkОт 8 април, неделя, Великден, в 22:00През 1783 г., когато Рос Полдарк се завръща от Американската война за независимост в калаените си мини в Корниш, той открива, че са настъпили много промени. Баща му е мъртъв, имението му е в руини и любимата му Елизабет е сгодена за братовчед му Франсис.Решен да възстанови наследството на баща си и да помогне на местните хора, той скоро си навлича проблеми, спасявайки младата скитница Демелца от скандал и опитвайки се да установи контрол над мините, желани от неговия съперник - алчният и арогантен Джордж Уорлеган.След като се увенча с множество награди, сериалът счупи рекордите по гледаемост от САЩ до Обединеното кралство и се доказа като световен хит. При първото си излъчване по БиБиСи през 2015 той привлече над 5 млн. зрители. МИНИАТЮРИСТЪТ | THE MINIATURISTОт 7 април, събота, в 22:00 и отново: 10 април, вторник, 55 мин. след полунощПо мотиви от един от най-скоростно разпродаващите се дебютни романи на миналото десетилетие, \"Миниатюристът\" е завладяващ, разточително заснет трилър, който ни отваря вратите на дом, където под повърхността на красотата и високата класа надничат забранени страсти и опасни тайни. През 1686 г. 18-годишната Нела Оортман влиза в грандиозна къща в най-богатия квартал на Амстердам. Изпълнена с надежди и мечти, тя е дошла от тихата провинция, за да започне нов живот като съпруга на заможния търговец Йоханес Бранд. Но вместо от Йоханес, тя е посрещната от студената му сестра Марин и бързо разбира, че в техния дом нищо не е такова, каквото изглежда.Когато Йоханес най-после се появява, той ѝ носи най-необичайния подарък - кукленска къща, реплика на техния дом. Тя трябва да бъде мебелирана от изкусен миниатюрист, чиито мънички произведения показват какво се случва в дома по неочаквани начини и изглежда предричат бъдещето с притеснителна точност.Поредицата е по дебютния роман на Джеси Бъртън от 2014 г. Книгата се превърна в издателски феномен. Издадена в повече от 38 страни, включително и в България, и носител на множество награди, тя се продаде в повече от 1 млн. копия по света.", "date": "2018.04.05", "title": "5 епични сериала, които да не пропускате тази пролет (видео)"}
{"url": "https://offnews.bg/ikonomika/zaminavate-za-gratcki-velikden-trafikat-prez-vladaia-shte-e-oblekchen-678061.html", "text": "Великденските празници традиционно са първата възможност за почивка на хиляди българи край плажовете на Халкидики. За улеснение на трафика през Владая и повишаване на пътната безопасност днес ще има две ленти за излизащите от София по път I-1 (Е-79), съобщи Агенция \"Пътна инфраструктура\" (АПИ).Временната организация е от км 278+910 до 282+038 и от пътен възел „Даскалово“ до кръстовище „Драгичево“.На 9 април (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.По време на Великденските празници ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни дейности, свързани с безопасността на движение.На днешния последен работен ден преди Великден, от 16 до 20 часа се спира движението на камионите над 12 т по най-натоваренитe пътища, съобщи АПИ.От ведомството предупреждават шофьорите да са с повишено внимание и да карат разумно.Целта на ограничаването на движението на тежките тирове по автомагистралите и най-натоваренитe пътища е да повиши безопасността при пътуване и същевременно да увеличи на пропускателната способност на инфраструктурата.Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика, посочват от АПИ.Движението на МПС над 12 тона ще е ограничено по следните пътни направления:Тежкотоварните превозни средства ще бъдат ограничени и в последния почивен ден - 9 април (понеделник), от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).", "date": "2018.04.05", "title": "Заминавате за гръцки Великден? Трафикът през Владая ще е облекчен"}
{"url": "https://offnews.bg/politika/elena-aksieva-se-zakle-kato-naroden-predstavitel-deputatite-otnovo-sa-678138.html", "text": "Елена Аксиева от \"Воля\" се закле като народен представител. Веднага след като положи клетва, тя получи букет с цветя от Веселин Марешки. Аксиева влиза в Народното събрание на мястото на Нина Миткова, която в края на септември миналата година обяви, че напуска Народното събрание по лични причини. След напускането й групата на \"Воля\" беше с човек по малко до днес.Миткова беше избрана от листата на \"Воля\" Пловдив-град, а втора след нея е Аксиева. Самата Аксиева също беше водач на листата на партията на Марешки в Пловдив-област по време на изборите миналата година. Тогава тя беше избрана за народен представител, но се отказа от депутатското място заради това, че е била в напреднала бременност. Аксиева е била мениджър на софтуерна компания в сферата на сигурността. ", "date": "2018.04.05", "title": "Елена Аксиева се закле като народен представител, депутатите отново са 240"}
{"url": "https://offnews.bg/kultura/prezidentat-vrachi-pocheten-znak-po-povod-80-godishninata-na-aktiora-v-678141.html", "text": "Държавният глава Румен Радев връчи почетен знак на Васил Михайлов за приноса на актьора към българската духовност и култура и по повод неговата 80-годишнината. Президентът отличи легендарния артист в сряда вечерта на сцената на театър „Българска армия“, където Васил Михайлов играе повече от 50 години, а снощи се превъплъти в ролята на Стоян Глаушев в постановката „Железния светилник“.Държавният глава и съпругата му Десислава Радева бяха сред зрителите на представлението, след края на което творческият състав на театъра и президентът поздравиха актьора и отбеляза 80-годишнината му.Още дълги години бъдете капитанът на българската доблест и на народната любов, пожела Румен Радев на Васил Михайлов, който е изиграл стотици роли на сцената и екрана, а емблематично остава превъплъщението му на капитан Петко войвода в едноименния сериал. Държавният глава заяви, че за него е чест да засвидетелства почит и благодарност от името на целия български народ и многобройните поклонници на актьора.Президентът поздрави актьорския състав и екипа за невероятната им работа по постановката „Железния светилник“.", "date": "2018.04.05", "title": "Президентът връчи почетен знак по повод 80-годишнината на актьора Васил Михайлов"}
{"url": "https://offnews.bg/obshtestvo/kraj-na-bezplatnoto-parkirane-do-natcionalnia-stadion-vasil-levski-678133.html", "text": "Борсата за ски, колела и спортни стоки, която от години съществува пред бившия стадион Юнак (някогашната ледена пързалка \"Дружба\"), става официален пазар. Търговската дейност тук да мине под шапката на \"Пазари Запад\" ЕАД, ще гласува днес Столичният общински съвет. Обособяват се 44 терена за покупко-продажбата с площ от 15 до 48 кв. метра, пише в доклада, внесен от общинските съветници Николай Стойнев от ГЕРБ, Милка Христова от БСП и Карлос Контрера от ВМРО. Новият \"Пазар за ски и велосипеди\" до Националния стадион \"Васил Левски\" ще работи в събота, неделя и през празнични дни в ограничен периметър. В работни дни - теренът от 3145 кв.м. ще се използва като охраняем паркинг. Предвижда се оформянето на 100 паркоместа, разпределени в 6 групи - съответно от 5, 12, 30, 9, 31 и 13 броя, като минималното разстояние между всяка от групите е 4,50 метра. Площта на 44 от тези паркоместа е предвидена за отдаване под наем за търговия на новия пазар, става ясно от документите към доклада. Пазари Запад ще монтират и самопочистваща се тоалетна, както и павилион за охрана, ще се грижат за почистването и поддържането на района  ще монтират две бариери на входовете към паркинга по протежението на бул. \"Евлоги и Христо Георгиеви\" от метростанция Васил Левски до Националния стадион. Договорът между Столична община и Пазари Запад е за 3 години. Търговците на пазара ще поставят собствени преместваеми маси. Според инвестиционното намерение на Пазари запад ЕАД дружеството ще похарчи 182 940 лева за новия пазар и паркинг, от тях 70 000 ще отидат за доставка и монтаж на роботизирана тоалетна, 15 000 за офис контейнер, 15 000 за разплащателен терминал с възможност за връщане на ресто, 19 000 за многокомпонентна система за автоматизация и контрол на достъпа в паркинга, 5000 за бариерите и 6 600 за 40 антипаркнг колчета и др. ", "date": "2018.04.05", "title": "Край на безплатното паркиране до националния стадион Васил Левски"}
{"url": "https://offnews.bg/obshtestvo/vegani-vs-popovete-zaradi-velikdenskoto-malchanie-na-agnetata-678142.html", "text": "Веганите излизат на протест срещу православната църква заради великденските \"убийства на бебета агнета\".Точно в 16 часа следовниците на тревопасното хранене ще се съберат пред Светия Синод, за да кажат твърдо не на кланетата и чеверметата.Последователите на храненето със зарзават искат официално църквата да се обяви против жертвоприношенията на животни и да забрани на всичките си служители да ходят на жертвоприношения на бебета агнета.", "date": "2018.04.05", "title": "Вегани vs. поповете заради великденското мълчание на агнетата"}
{"url": "https://offnews.bg/bojni/dilian-uajt-pochna-da-uvarta-za-mach-s-kobrata-678143.html", "text": "Мачът между Кубрат Пулев и Дилиън Уайт за определяне на задължителния претендент в тежката категория на версия IBF вече не изглежда толкова сигурен.Двубоят беше нареден от федерацията, а промоутърите на Кобрата от \"Зауерланд\" приеха предизвикателството. Агентът на Уайт Еди Хърн обаче започна да увърта. Именно Хърн разпространи новината за предстоящ мач с Пулев. Сега твърди, че Уайт искал да се бие с Дионтей Уайлдър, а не с българина.\"Сложили сме всичките си яйца в една кошница и сме заложили на мач с Дионтей Уайлдър за титлата в WBC. От там обаче не бързат да направят Дилиан задължителен претендент за пояса на Уайлдър.Също така, WBC може да наложат изиграването на претендентски мач и това да усложни още повече ситуацията. Опцията за мач с Пулев е добра и това е мач, който бихме искали да проведем. Но Уайт преследва титлата на Уайлдър, а това има шанс да не се материализира като възможност.Още не съм сигурен какво самият Дилиан и щабът му искат да направят първо. Но знам едно: Ако си задължителен претендент на IBF, рано или късно ще получиш шанс да се биеш за световната титла срещу някого. Ще видим какво ще стане\", заяви Хърн пред ESPN.Яснота по ситуацията трябва да има възможно най-скоро, за да могат двамата боксьори да стартират подготовката си.", "date": "2018.04.05", "title": "Дилиън Уайт почна да увърта за мач с Кобрата"}
{"url": "https://offnews.bg/analizi-i-komentari/fenomenat-letva-minus-zashto-hora-koito-ne-sa-glupavi-govoriat-glup-678152.html", "text": "Много се коментира глупостта, изречена за Граф Монте Кристо. Но заедно с нея бяха изречени още редица глупости. Някои от тях - от хора, които съвсем не са глупави. Въпросът е защо хора, които определено не са глупави, говорят глупости? Или поне абсурдни неща и нелепици...Всъщност, този феномен е отдавна известен и е присъщ на груповото мислене, когато групата изцяло зависи от един-единствен лидер. Става дума за феномена \"Летва\". И по-точно, за две проявления на този феномен.Феноменът се нарича \"Летва\", защото в такива групи, зависещи изцяло от един-единствен лидер, този лидер определя летвата - на интелекта, но и на сплотеността, себеактуализацията (стремежа към надграждане у всеки един в групата), креативността и ефективността на групата.-- В единия случай, \"Позитивната Летва\" (Летва Плюс), лидерът задава летвата и изисква, налага, стимулира, възнаграждава своя екип, сиреч хората в ръководената от него група, да скачат колкото се може по-високо над нея, но най-малкото - да скачат над нея. Това прави групата целеустремена, мислеща, всеотдайна, усъвършенстваща се, самокритична, търсеща оптимални решения, израстваща непрекъснато. Лидерът е онзи минимум на интелект, под който никой не бива да пада, а най-тачените в групата са онези, които скачат най-високо в нея - интелектуално и професионално, съзидателно и перспективно.Макар и в известна степен условно (и спорно - заради резултатите) такъв тип лидер е бил Джон Кенеди с неговия екип от the best and the brightest. Но класически пример в тази насока е Роналд Рейгън.-- В другия случай, \"Негативната Летва\" (Летва Минус), лидерът задава летвата и не понася, не търпи, не позволява, не създава условия в своя екип, сиреч хората в ръководената от него група, да скачат по-високо от зададената летва, а дори поощрява, харесва, предпочита и принуждава те да \"скачат колкото\" се може по-ниско от нея. Това прави групата сбор от отслабващи професионалисти, от послушни изпълнители тип бутонче, клавишче за натискане, от демотивирани да предлагат качествени решения чиновници, от непрекъснато попадащи в карикатурни ситуации или гротесково говорещи клакьори.Лидерът е онзи максимум на интелект, над който никой не бива да се издига, а най-присърце на лидера в групата са онези, които не се и опитват да скачат като хората и дори неволно или волно започват да скачат колкото се може по-ниско - интелектуално и професионално, деструктивно и ретроградно.Отново, макар и в известна степен условно (и спорно - заради личния му интелект) такъв тип лидер е бил Джими Картър (вероятно човекът с най-висок коефициент на интелигентност, влизал след Втората световна война в Белия дом и най-слаб президент ... поне до Джордж Буш - син). Но класически пример в тази насока е именно Джордж Буш - син (макар че е имало и такива в екипа му, които са били иначе сред the best and the brightest - Колин Пауъл, Кондолиза Райс)...Така че, когато имаме лидер тип \"Летва минус\", това, което се случва у нас, се случва все по-често, почти непрекъснато, колкото и обидно да ми е, защото все по-често, почти непрекъснато и хора във властта, които не са никак интелектуално ограничени, започват да говорят неща, които са присъщи точно за другия полюс - на интелектуално ограничените хора.Но понеже съм безсилен да променя нещо, остава ми една утеха и една надежда в моя професионален живот - да помагам на своите стойностни колеги във възпитанието и обучението в университетите на the best and the brightest сред младите ни хора. А имаме златни млади хора!И да се надявам, че някой ден те ще случат на лидер тип \"Летва плюс\", който ще ги поведе към по-добро настояще и по-перспективно бъдеще от сегашното. Защото сегашното време на България е все повече минало свършено...Б. ред. - ", "date": "2018.04.05", "title": "Феноменът Летва Минус: Защо хора, които не са глупави, говорят глупости"}
{"url": "https://offnews.bg/obshtestvo/ninova-v-albania-prisaediniavaneto-kam-es-e-vazhno-naj-veche-za-grazh-678135.html", "text": "Лидерът на БСП Корнелия Нинова продължи Балканската си обиколка с посещение в Албания, където се срещна с премиера Еди Рама, с председателя на Парламентарната асамблея на Съвета на Европа Микеле Николети и представители на леви партии от Европа и Западните Балкани. Премиерът на Албания представи пред участниците в срещата подготовката на страната за кандидатстване за членство в ЕС.Проведе се дискусия за начина, по който гражданското общество и икономическият сектор могат да допринесат към процеса на присъединяване.Според нея разширяването е важно не само за правителствата и политическите елити, а най-вече за народите на Балканите.", "date": "2018.04.05", "title": "Нинова в Албания: Присъединяването към ЕС е важно най-вече за гражданите"}
{"url": "https://offnews.bg/futbol/promeniat-dvizhenieto-v-razgrad-zaradi-ludogoretc-tcska-678170.html", "text": "По повод дербито между Лудогорец и ЦСКА, която ще се проведе на 6 април 2018 г. от 17:00 часа на стадион \"Лудогорец Aрена\", от 14:00 часа няма да бъдат допускани автомобили по улиците \"Ветеринарна\", \"Мраморно море\" и Северен булевард.Това съобщиха от пресцентъра на ОД на МВР в Разград. Временната забрана за движение на МПС по улица \"Ветеринарна\" няма да важи за живущите на улица \"Северен булевард\".Освен това се забранява внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности. На стадиона няма да се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване, както и лица във видимо нетрезво състояние.Не е разрешено внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. Не може да влизат и малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето.", "date": "2018.04.05", "title": "Променят движението в Разград заради Лудогорец - ЦСКА"}
{"url": "https://offnews.bg/ikonomika/mrrb-izvadi-izsledvane-che-40-na-sto-ot-balgarite-biha-si-plashtali-z-678166.html", "text": "40,6% от българите имат нагласата да платят малка сума за саниране на жилищата си, съобщи Министерството на регионалното развитие и благоустройството (МРРБ), като се позова на изследване на социологическа агенция \"Екзакта\". От съобщението на министерството става ясно, че държавата обмисля дали да продължи замразената в момента програма за безплатно саниране, като включи в нея и самоучастие на собствениците.МРРБ е водещото ведомство по безплатната . Към момента тече  (\"Региони в растеж\"), но по нея се изисква съфинансиране (самоучастие).Проучването на \"Екзакта\" е било фокусирано върху политиките на МРРБ и е проведено сред 1500 души в 98 населени места.На въпрос „Какъв процент от мерките за енергийна ефективност на жилището си бихте могли да платите сами, ако държавата не ги поема\" 19,9% казват, че могат да финансират до 25% от разходите, 9,9% могат да заделят между 26 и 50%, а други 1,5% - между 51 и 99%. 8,9% са готови да поемат инвестицията изцяло, а 0,4% - на база дела си в собствеността на блока.В реално изражение – 13,5% от хората заявяват, че могат да заделят до 500 лв., 7,5% - между 501 и 1000 лв., 8,3% - между 1001 и 2000 лв., за изпълнение на мерки за енергийна ефективност в жилищата им.Голяма е и групата на тези, които не могат да посочат конкретна сума и смятат, че разходите за саниране не са по джоба им. Такива са 56,3% от участниците в проучването.Данните от анкетата показват още, че в многофамилните жилища за поддръжка на сградите се събират предимно минимални месечни вноски от собствениците. Такъв е вариантът при 35,3% от участниците в изследването, като най-масовата месечна вноска е в размер на 5 лв. за член от домакинство. Други 33,5% казват, че при нужда от ремонти се събират допълнителни средства, а в сградите на 11,9% е създаден специален фонд за поддръжка на общите части.По данни на МРРБ към 04.04.2018 г. по Националната програма за енергийна ефективност са въведени в експлоатация 1129 санирани сгради, а в процес на строителство са 439, отчитат още от МРРБ. Според действащите правила стойността на цялата инвестиция се поема от държавата. Обмисля се обаче на следващ етап от програмата хората да участват във финансирането с определен процент предвид определения в законодателството ангажимент за собствениците да поддържат имуществото си в добро техническо състояние за тях и за околните.Вчера правителството прие доклад за изпълнението на Националната програма за енергийна ефективност на многофамилни жилищни сгради през 2017 г. Данните от него показват, че през миналата година, след обновяване по програмата, са били санирани общо 49 699 жилища в 769 многофамилни жилищни сгради.Към 31 декември 2017 г. са стартирали дейности по 98,5% от всички 2022 сгради със сключени договори за целево финансиране по програмата. Предвижда се през 2018 г. да бъдат обновени още 51 010 жилища в общо 712 сгради. Според данните последните одобрени за реновиране сгради се очаква да бъдат завършени в края на 2019 г.", "date": "2018.04.05", "title": "МРРБ извади изследване, че 40 на сто от българите биха си плащали за саниране"}
{"url": "https://offnews.bg/kultura/balgaro-nemskata-koproduktcia-opianenie-i-gniav-s-premiera-v-bal-678163.html", "text": "На 25 април от 19:00 ч. в Младежки театър „Николай Бинев“ ще се състои българската премиера на „Опиянение и гняв. Изследвания върху авторитарния характер“. Копродукцията на актьора и продуцент Стефан А. Щерев и немския колектив LIGNA откри театралния сезон във Франкфурт миналата година в един от водещите европейски центрове за съвременно изкуство - Künstlerhaus Mousonturm. За първи път в България и на български „Опиянение и гняв“ ще се играе в рамките на 11-тото издание на фестивала за съвременен танц пърформанс „Антистатик“ – „Извънредно положение“. \"Представлението директно навлиза в темата за фашизирането на политическите процеси, фабрикуването на представи, митове  и история. Деликатно ни напомня за действителността и необходимостта от дистанциране от първичното желание на човека да промени съдбата си с едно движение, един лидер, една власт“, казва съавтора и копродуцент на проекта Стефан А. Щерев. Идеята за „Опиянение и гняв. Изследвания върху авторитарния характер“ му идва още след успеха на предишния му общ проект с LIGNA и композитора Емилиян Гацов-Елби, „Тайно радио”, преди четири години. След премиерата в Künstlerhaus Mousonturm, отзивите за представлението, в което публиката се превръща в главно действащо лице, са повече от положителни.„Франкфуртер Алгемайне Цайтунг“ пише: \"Смесицата от неутолимото желание за величие, военния театър, наркотичното опиянение и насилие, които повлияват/формират този първи етап на фашизма, биват представени от публиката, последвани от други исторически сцени. Ние крещим \"Фиуме!\", ние сме безмълвната  работническа тълпа, която през 1920 г. застава на пътя на наемниците, представяме с телата си лайпцигския процес. Но не всеки прави всичко, успоредно на цялата структура, артистите работят с паралелни звукови канали, създават един вид музикална-полифонична фуга, с която асоциативно и телесно да бъдат изследвани следите на авторитарния характер.\" „Опиянение и гняв. Изследвания върху авторитарния характер“ се реализира с подкрепата на Министерството на науката и изкуството на Хесен, Културна служба Франкфурт на Майн, Nationales Performance Netz, Фондация „Робърт Бош“, Международен театрален институт като част от програмата „Szenenwechsel“, Гьоте-институт България и Министерството на културата. ", "date": "2018.04.05", "title": "Българо-немската копродукция „Опиянение и гняв“ с премиера в България"}
