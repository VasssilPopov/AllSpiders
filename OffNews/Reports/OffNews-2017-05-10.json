{"url": "https://m.offnews.bg/news/Izvan-terena_18817/Zapoznajte-se-s-krasavitcata-Aleksis-Ren-snimki_655205.html", "text": "Американският модел за бански костюми Алексис Рен е на 20 години, която е и сърфистка, не спира да радва почитателите си с горещи селфита в социалната мрежа Инстаграм.Тя също така пише пътни блогове и поддържа хората в крак с начина си на здравословен живот. Съветите често биват давани, докато Алексис носи много малко дрехи.Красавицата също е майсторка на това как се приключва връзка публично с партньорите си в Инстаграм. Пример за това е обществената й раздяла с Джей Алварес.След като направи империя в своя профил в Инстаграм, с почти девет милиона последователи, тя започна словесна война с в бившия си, засягайки неговата \"малка мъжественост\".Очевидно, раздялата им влияе доста разкрепостяващо на Алексис, която продължава да радва очите на почитателите си, а те със сигурност нямат нищо против.", "date": "2017.05.10", "title": " Запознайте се с красавицата Алексис Рен (снимки)"}
{"url": "https://m.offnews.bg/news/Kultura_33/Puskat-dopalnitelni-bileti-za-Kotki-te-poradi-golemiia-interes_655212.html", "text": "Поради огромния интерес от публиката за оригиналната продукция \"Котки\", организаторите от \"Арт БГ\" пускат допълнителни билети за концертите на 13 и 14 май, събота и неделя. Представленията са с начален час 14:00, а билети може да откриете на Билетен Център-НДК, партньорската мрежа на \"Ивентим\", \"The Mall\" и .От вчера започна строежа на сцената и инсталацията на оригиналните декори, които пристигат в седем ТИР-а от Швейцария, където беше последното им участие. Заради строежа Зала 1 на НДК е ангажирана още от понеделник и ще е на разположение на продукцията чак до следващия понеделник. Това прави \"Котки\" най-мащабния \"външен\" проект в историята на НДК. 12 млн души по цял свят имаха щастието да видят на живо \"Котки\", а от 11 до 14 май е седмицата на България. Може да ги гледате всяка вечер в Зала 1 на НДК, както и от 14:00 часа на 13 и 14 май.", "date": "2017.05.10", "title": " Пускат допълнителни билети за \"Котки\"-те поради големия интерес"}
{"url": "https://m.offnews.bg/news/Politika_8/Donchev-i-Simeonov-shte-imat-po-9-savetnitci-i-satrudnitci_655182.html", "text": "Правителството одобри промени в Устройствения правилник на Министерския съвет и на неговата администрация, които отразяват одобрената от Народното събрание структура на кабинета.Приети са промени и по отношение на разпределението на щатовете в политическите кабинети на вицепремиерите, без да се променя досегашният им общ брой (26 за четирите кабинета). Заместник министър-председателите, които не ръководят министерства – Томислав Дончев и Валери Симеонов, ще разполагат с по девет съветници и сътрудници, а вицепремиерите Екатерина Захариева и Красимир Каракачанов – с по четирима.С постановлението се извършват промени и в друг акт на правителството, засягащ създаването на национален механизъм за координация на подготовката и провеждането на Българското председателство на Съвета на ЕС през 2018 г. Министърът за Българското председателство на Съвета на ЕС 2018 става Национален координатор за подготовката и провеждането на Председателството, като създаденият Национален център също преминава към министъра.", "date": "2017.05.10", "title": " Дончев и Симеонов ще имат по 9 съветници и сътрудници"}
{"url": "https://m.offnews.bg/news/Koloezdene_18819/Inter-zaradva-bliznatcite-na-zaginaliia-koloezdach-Skarponi_655186.html", "text": "Футболен клуб Интер изненада с подарък близнаците на трагично загиналия италиански колоездач Микеле Скарпони.Малките Джакомо и Томазо получиха специална пратка от Милано, която съдържаше екипи с имената им и номер 6.С него е играл за \"нерадзурите\" любимия футболист на Скарпони Юри Джоркаеф.Хубавият жест беше разгласен в социалните мрежи от вдовицата на Скарпони Ана Томази.Скарпони, 37-годишен, провеждал сутрешното си тренировка, когато се случил инцидентът в края на април. Само преди броени дни ветеранът завърши четвърти в обиколката на Алпите. Той спечели първия й етап.", "date": "2017.05.10", "title": " Интер зарадва близнаците на загиналия колоездач Скарпони"}
{"url": "https://m.offnews.bg/news/Politika_8/Iskat-otmiana-na-referenduma-za-Bedechka-bil-podvezhdasht-i-nezakonos_655184.html", "text": "Димитър Танев, член на Изпълнителния съвет на „Движение България на гражданите“, и Реформаторски блок – Стара Загора внесоха днес сигнали до главния прокурор Сотир Цацаров и до областния управител на Стара Загора проф. Веска Шошева относно решението на Общинския съвет в града за провеждането на референдум за бъдещето на парк Бедечка. Те призоваха отговорните институции да предприемат действия за отмяна на решението за провеждане на обществено допитване, тъй като то е незаконосъобразно и подвеждащо.Това е наказателен вот към гражданското общество, което застана зад Мораториум за строителството в парка, а получи незаконосъобразен и подвеждащ референдум. Остро се противопоставяме на противозаконните действия и опитите от общинския бюджет да бъдат платени далаверите с имоти в парк Бедечка, заявяват Реформаторите.Бягане от отговорност на местната власт е опитът чрез референдум да оправдаят бъдещите си действия относно парка в Стара Загора. Има ясни законови правила по какви теми могат да се правят референдуми, а финансовите задължения на управляващи органи не са сред тях, подчерта Димитър Танев. Отговорът на насрочения референдум може да повлияе върху цялата разходна част на бюджета и да се отрази негативно върху размера на разходите за редица други сфери като образование, социални грижи, разходи за култура, поясни той.Това е опит на община Стара Загора да прехвърли отговорността за решаването на съдбата на Бедечка върху хората. Трябва да е ясно кой ще поеме отговорност при провал на референдума, в случай на незаконосъобразност или невалидност и кой ще плати разходите при организацията му, каза още Танев.От Реформаторския блок са готови да стартират кампания за намиране на национално отговорно решение за спиране на застрояването в зелените пояси и в други градове на страната.", "date": "2017.05.10", "title": " Искат отмяна на референдума за Бедечка, бил подвеждащ и незаконосъобразен"}
{"url": "https://m.offnews.bg/news/Futbol_18793/Obiaviha-tcenite-na-biletite-za-finala-za-Kupata-na-Balgariia_655168.html", "text": "Финалът на турнира за Купата на България между Лудогорец и Ботев Пловдив ще се проведе на 24 май от 18:30 часа на Националния стадион \"Васил Левски\" в София. Билетите вече се продават на клубната база \"Гнездо на орли\" в Разград. Пропуските в Пловдив се продават на касата на EVENTIM до сградата на Кметството в центъра на града и от фенклуба на Ботев.Финалът на турнира за Купата на България ще се проведе от 18:30 часа на 24 май 2017 г. на Националния стадион \"Васил Левски\" в София.В най-важния двубой в края на футболния сезон 2016/2017 г. отборът на Лудогорец /Разград/ излиза срещу Ботев /Пловдив/. Ръководството на Българската Професионална Футболна Лига /БПФЛ/ ще направи всичко възможно почивният Ден на славянската писменост и култура да завърши с футболен празник в сърцето на столицата.От 10 май /сряда/ 2017 г. стартира продажбата на билети за мача в системата на EVENTIM, като до 17 май 2017 г. билетите ще се продават само в Разград и Пловдив.Цени на билетите:Сектор \"А\", ложи 3, 4, 5, 6 и 7 - 30 лвСектор \"А\" - 20 лвСектор \"В\" - 15 лвСектор \"Б и \"Г\" - 10 лвБилетите в Разград се продават в спортната база \"Гнездо на орли\", като за привържениците на Лудогорец са отредени блокове 9, 10 и 11 и ложи 3 и 4 в сектор \"А\", блок 44 и 45 в сектор \"Г\".Билетите в Пловдив се продават на касата на EVENTIM до сградата на Кметството в центъра на града и от фенклуба на Ботев /Пловдив/. За привържениците на \"жълто-черните\" са отредени блокове 8, 14 и 15 и ложи 6 и 7 в сектор \"А\", блокове от 20 до 27 в сектор \"Б\" и блокове 28 и 29 в сектор \"В\".След 17 май 2017 г. до началото на финалния мач билети ще се продават в цялата страна в системата на EVENTIM.", "date": "2017.05.10", "title": " Обявиха цените на билетите за финала за Купата на България"}
{"url": "https://m.offnews.bg/news/Protesti_17652/Slavi-spira-protesta-si_655192.html", "text": "Слави Трифонов обяви, че спира протеста си пред парламента. Това стана веднага след като депутатите от ГЕРБ внесоха проект за промени в изборното законодателство в полза на мажоритарната система съгласно проведения референдум по инициатива на \"Шоуто на Слави\". \"Явно да приемеш волята на суверена, изразена в референдум, е нещо много сложно. Поне така изглежда според действията на българските депутати. А всъщност е толкова просто. Има референдум. Суверенът се е произнесъл категорично. Депутатите го приемат. И... както казва един популярен български боксьор - “продължаваме напред”, написа Трифонов в писмо до медиите.ГЕРБ посочиха, че внасят предложенията за промени в законодателството в унисон с волята на гласоподавателите. Представителите на най-голямата парламентарна сила обясниха, че са длъжни да го направят, макар да са наясно, че коалиционните им партньори от \"Обединени патриоти\" са против промяна в избирателната система.", "date": "2017.05.10", "title": " Слави спира протеста си"}
{"url": "https://m.offnews.bg/news/Futbol_18793/Krasimir-Balakov-idva-za-shouto-na-Berbatov_655160.html", "text": "Димитър Бербатов нямаше как да пропусне Красимир Балъков за мача през юни, в който среща сборен тим на Луиш Фиго. Средствата, събрани на \"Васил Левски\", отиват за фондациите на двете звезди.\"Той е сред магьосниците във футбола. Наричат го и диригент, и гений. Той е типичен представител на рядката порода футболисти – интелигентен плеймейкър. Гордост е, че този изключителен полузащитник е българин, признат по целия свят. Бронзов медалист от световното в САЩ през 1994 г. Избран е в идеалния отбор на първенството заедно с Христо Стоичков. Има 92 срещи и 16 гола за националния отбор.Тръгва от „Етър“ (В. Търново), с който достига два пъти до бронзовите медали в България, а играе и през есента от историческия шампионски сезон на отбора през 1990/1991.През 1991 преминава в „Спортинг“ (Лисабон), а още през 1992 г. е избран за най-добрия чужденец в португалския елит. Завоюва си статут на легенда на лисабонския гранд. Искат го „Реал“ (Мадрид) и „Барселона“, но тогавашният бос на „Спортинг“ го определя за безценен.По-късно преминава в „Щутгарт“, където също е със специален статут – печели Купата на Германия, два пъти Интертото, играе финал за КНК. Беше избран за най-добрия играч на „Щутгарт“ в историята. Той е и двукратен Футболист №1 на България. Феновете оценяват футболната магия, която създава. И завинаги ще го свързват с онова незабравимо българско лято на 1994-а…Красимир Балъков! Очакваме го за звездния мач на 14 юни в София!\".", "date": "2017.05.10", "title": " Красимир Балъков идва за шоуто на Бербатов"}
{"url": "https://m.offnews.bg/news/Politika_8/Pravitelstvoto-dade-2-mln-lv-za-novi-vodni-sondazhi-v-Haskovo_655162.html", "text": "Правителството отпусна 2 млн. лв. на Община Хасково за решаване на проблема с водоснабдяването.Отпуснатите средства за водоснабдяването в Хасково ще предотвратят евентуални режими и ще подобрят качеството на водата. Със средствата ще бъдат финансирани 8 нови сондажа в различни зони.Причината за спешно отпуснатите средства са превишените количества уран във водата.\"Изключително спешно бе това решение, лично съм благодарен на премиера Борисов и целия кабинет, че се вслушаха и отново реагираха на нуждите на хората в спешен порядък\", каза депутатът от ГЕРБ Делян Добрев, който е от хасковския избирателен район. \"Към проекта е включено и възстановяване на водоснабдяването на 2 участъка, единият от които е пропаднал. Става дума за цял проект\", поясни той.Относно това какви мерки ще се вземат за проблема и в други населени места, министърът на екологията Нено Димов заяви, че в момента Министерство на икономиката е разпоредило проверка, която тече, на всички уранови рудници, които са затворени и наблюдават. Димов уточни, че МОСВ веднъж годишно замерва всички подпочвени води. \"В момента следим внимателно. Наблюдението ще продължи и ще се разпростре върху цялата страна“, посочи още Нено Димов.Парите ще бъдат отпуснати от резерва за непредвидени и неотложни разходи за 2017 г. ", "date": "2017.05.10", "title": " Правителството даде 2 млн. лв. за нови водни сондажи в Хасково"}
{"url": "https://m.offnews.bg/news/Sviat-_12/SASht-vaorazhava-sirijskite-kiurdi-za-prevzemaneto-na-Rakka-Turtciia_655154.html", "text": "Президентът на САЩ Доналд Тръмп е одобрил снабдяването с оръжия на кюрдските въоръжени сили в Сирия, борещи се срещу \"Ислямска държава\", съобщават от Пентагона, цитирани от Би Би  Кюрдски елементи от Сирийските демократични сили ще бъдат оборудвани, за да се помогне с изтласкването на \"Ислямска държава\" от укреплението си Ракка, обяснява говорителка на Пентагона. Според официалния представител Щатите са наясно с притесненията, които предизвиква за Турция подобно действие. По информация на Би Би Си става въпрос за арсенал от амуниции, малокалибрени оръжия, както и тежки автоматични оръжия. Наред с оръжията кюрдските сили ще получат бронирана и строителна техника. Не е ясно кога ще бъдат доставени те, но Щатите планират да си ги възвърнат след време. Анкара смята кюрдските бойци от Отряда за защита на народа, включени в Демократичните сили, за част от Работническата партия на Кюрдистан, с която турските власти се борят от десетилетия. По-късно стана ясно, че секретарят по отбраната Джеймс Матис е разговарял по телефона с турския си колега Фикри Ъшък, но не бяха оповестени детайли за разговора им. Сирийските демократични сили настъпват към Ракка и се намират на 50 км от града,а водената от САЩ международна коалиция ги подпомага с въздушни удари. Очакваната реакцията на Турция относно последното решение не закъсня.\"Не можем да приемем наличието на терористични организация, която би заплашила бъдещето на турската държава. Надяваме се администрацията на САЩ да сложи край на тази грешка и да се откаже от нея. Подобна политика няма да е ползотворна, не можете да бъдете в същата торба с терористични организации\", категорично отговори вицепремиерът Нуретин Джаникли, цитиран от Хюриет. ", "date": "2017.05.10", "title": " САЩ въоръжава сирийските кюрди за превземането на Ракка, Турция против"}
{"url": "https://m.offnews.bg/news/Obshtestvo_4/Zelena-zona-za-parkirane-v-oshte-4-kvartala-na-Sofiia_655185.html", "text": "С още 5000 места за платено паркиране ще се разшири Зелената зона в София. Синята засега няма да се променя. Предстои Столичният общински съвет да гласува поисканите от районните кметове промени в зоните за паркиране. Ако те се приемат, срещу лев за час вече ще се спира и в \"Долен Лозенец\", около пазара \"Димитър Петков\", в Кривата река и в частта на \"Оборище\" между Канала, булевард \"Мадрид\", \"Ситняково\" и \"Цар Иван Асен II\".Кривата река пък обхваща в район \"Хиподрума\" карето над \"Пирогов\" - \"Пенчо Славейков\", \"Георги Софийски\", бул. \"Тотлебен\" и \"Гешов\".Все още на \"Московска\" 33 не е внесено искане да се въведе платено паркиране и през уикенда около Южния парк, научи OFFNews. Жители на района още миналата година настояваха на комисии в СОС да има зона в събота и неделя, защото от идващите на разходка с автомобилите си, живеещите наоколо няма къде да спират. ", "date": "2017.05.10", "title": " Зелена зона за паркиране в още 4 квартала на София"}
{"url": "https://m.offnews.bg/news/Obshtestvo_4/Prebitoto-ot-bashta-si-momche-Kogato-me-trashna-na-zemiata-barzo-zag_655117.html", "text": "Баща ми много пъти ме е бил, когато ме тръшна на земята, бързо загубих съзнание. Това разказа 10-годишното момче, което бе прието в болницата във Велико Търново с черепно-мозъчна травма, след като бе пребито от пияния си баща, по Нова тв. Мъжът е задържан за 24 часа, по случая работи Районна прокуратура. Завеждащият отделението по неврохирургия към МБАЛ „Д-р Стефан Черкезов“ д-р Николай Мойнов заяви по бТВ,че заради черепно-мозъчната травма и амнезията не може напълно да се вярва на думите на детето. „Когато тати ме преби, после аз избягах и отидохме с един мъж и жена в полицията“, казва детето.Жена е намерила детето на пътя към село Беляковец и то е пожелало да бъде заведено в полицията“, потвърждава Мая Пешева, директор на Дирекция „Социално подпомагане“ във Велико Търново.Преди години момчето е било отнето от баща му, който забравил да го вземе от детска градина. След два месеца в социален дом, то отново е върнато в семейството.Майката не се грижи за детето, защото от години живее в чужбина. ", "date": "2017.05.10", "title": " Пребитото от баща си момче: Когато ме тръшна на земята, бързо загубих съзнание"}
{"url": "https://m.offnews.bg/news/Obshtestvo_4/Roditeli-na-protest-sreshtu-nasilieto-nad-detca-v-iasli-i-gradini_655079.html", "text": "Родители свикват национален протест днес срещу честите прояви на физическо и психическо насилие над деца в яслите, градините и училищата. Демонстрацията е планирана в 11 ч на ул. Оборище 44 в столицата, където се помещават общинските дирекции \"Здравеопазване\" и \"Образование\". Сред организаторите са представители на Сдружение \"За децата ни\", както и майки, чиито деца са били жертви на агресия. Инициаторите отправят няколко искания. Първото е персоналът в градините и училищата да минава редовно на психо тестове, както и на тест за професионални и нравствени качества.Второто изискване е във всяко помещение и в дворовете на градините и училищата да има камери с достатъчно висока резолюция и звук, за да могат родителите, чрез онлайн достъп с парола, да имат възможност да наблюдават заниманията.Родителите настояват при доказано насилие над деца служителите да бъдат дисциплинарно уволнявани и да им бъде наложена забрана да заемат сходна длъжност за период от 5 години.Друга идея е да има лимит от 5 деца, за които да се грижи всяка медсестра или педагог. В групите децата да са не повече от 20 и не повече от 20-22 в един клас в училище.Родителите настояват още да се забрани гледането на телевизия в градините, а при прием родителите да имат право да придружават детето за по няколко часа, докато то се адаптира в новата среда.", "date": "2017.05.10", "title": " Родители на протест срещу насилието над деца в ясли и градини"}
{"url": "https://m.offnews.bg/news/Sviat-_12/Tramp-uvolni-shefa-na-FBR_655115.html", "text": "Президентът на САЩ Доналд Тръмп освободи директора на ФБР Джеймс Коми по препоръка на министъра на правосъдието Джеф Сешън, съобщиха от Белия дом. Коми водеше разследването за предполагаеми връзки между предизборната кампания на Тръмп и Русия. В писмо до Коми Тръмп заявява, че той вече не е способен да ръководи бюрото ефективно, информира Ройтерс. Агенцията се позовава на свие източници, според които разузнавателните агенции на САЩ не са били уведомени предварително за решението на президента. От Белия дом заявяват, че търсенето на нов шеф ФБР ще започне веднага. Досегашният заместник на Коми - Ендрю Маккейб, ще поеме временно поста, съобщава Си Ен Ен. Изненадващият ход идва в деня, в който стана ясно, че Коми е дал на Конгреса неточна информация за имейлите на Хилари Клинтън миналата седмица, посочва Би Би Си.Миналата седмица той е заявил пред Конгреса, че близката сътрудничка на Клинтън - Хума Абедин, е препратила \"стотици и хиляди\" писма с класифицирана информация до тогавашния си съпруг - конгресмена Антъни Уейнър. Разследващите обаче са установили, че имейлите са били само няколко и повечето от тях не съдържали класифицирана информация. Джеймс Коми бе назначен от президента Барак Обама през септември 2013 г. с мандат до есента на 2023 г. ", "date": "2017.05.10", "title": " Тръмп уволни шефа на ФБР"}
{"url": "https://m.offnews.bg/news/Obshtestvo_4/Valezhite-spirat-do-vecherta-gradusite-stigat-22_655092.html", "text": "След дъждовете и гръмотевиците тази нощ днес до вечерта валежите ще спрат в цялата страна, показва прогнозата на Националния институт по метеорология и хидрология при БАН.Вятърът ще е слаб до умерен, от северозапад, а в източните райони той ще е североизточен. Минималните температури ще са между 6 и 11 градуса, а максималните ще достигнат 22 градуса в югозападните райони.Следобед на места в Южна България ще прегърми. От северозапад облачността ще се разкъсва и намалява. През нощта срещу четвъртък почти навсякъде ще се изясни. Атмосферното налягане ще бъде близко до средното за май. През деня слабо ще се повиши.В планините ще духа слаб северозападен, само по най-високите върхове умерен до силен западен вятър. Ще има превалявания от дъжд, над около 1800-2000 метра от сняг, но след обяд след временно разкъсване на облачността в отделни райони на Рило-Родопската област ще прегърми. Максималната температура на височина 1200 метра ще бъде около 10°, на 2000 метра – около 3°.Над Черноморието облачността ще е предимно значителна и на отделни места, главно по южното крайбрежие ще превали. Вятърът ще е слаб до умерен от изток-североизток. Максималните температури ще са 13°-15°. Температурата на морската вода е 15-17°. Вълнението на морето ще бъде 2-3 бала.", "date": "2017.05.10", "title": " Валежите спират до вечерта, градусите стигат 22"}
{"url": "https://m.offnews.bg/news/Ikonomika_59/Bez-voda-v-chast-ot-tcentara-i-oshte-8-mesta-v-Sofiia_655074.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Дванайсет часа няма да имат вода - от 9 до 21, часа в части от квартал \"Враждебна\", местност „Япаджа“, местност „Батареята“, местност „Черно конче“, бул. „Ботевградско шосе“ от №260 до с. Долни Богров.В района на бул. \"Витоша\", бул. „Ген. Скобелев“, ул. „Цар Асен“, бул. „Патриарх Евтимий“ ще са на сухо от 9 до 17 часа. Заради реконструкция на уличен водопровод на ул. „Неофит Рилски“ се налага спиране на водоподаването от 9:00 до 21:00 ч. по ул. „Неофит Рилски“ от бул. „Витоша“ до ул. „Ангел Кънчев“.Изграждане на сградно водопроводно отклонение на ул. „Кутловица“ в „Подуене“ налага спиране на водоподаването от 10:00 до 17:00 ч. по ул. „Юндола“ от ул. „Кутловица“ до ул. „Георги Пеячевич“, ул. „Добромирка“. Подмяна на сградно водопроводно отклонение на бул. „Ген. Николай Столетов“ в „Банишора“ се налага спиране на водоподаването от 9:30 до 16:00 ч. по булеварда от ул. „Алдомировска“ до ул. „Охрид“.Без вода от 9:00 до 21:00 ч. ще са и на ул. „Росица“ от ул. „Вършец“ до ул. „Синчец“, по ул. „Спортист“ от ул. „Росица“ до ул. „Стара планина“ във Войняговци. Във връзка с подмяна на сградно водопроводно отклонение на ул. 519 в кв. „Христо Ботев“ се налага спиране на водоподаването от 9:30 до 18:00 ч. на ул. „Мими Балканска“, района между ул. 511, ул. 510, ул. 519, ул. „Георги Спасов“.Вода няма да имат още в по ул. „Арх. Йордан Миланов“ от ул. „Вишнева“ до ул. „Кръстю Сарафов“ в \"Лозенец\" от 10 до 18 часа, в същия квартал, но до 19 часа, ще са на сухо на ул. „Презвитер Козма“ №30, 32, 34, а по бул. „Христо Смирненски“ от бул. „Свети Наум“ до ул. „Вишнева“ от 9,30 до 14 часа. Във връзка с подмяна на сградно водопроводно отклонение на бул. „Възкресение“ в жк „Разсадника - Коньовица“ се налага спиране на водоподаването от 10:00 до 16:00 ч. на бул. „Вардар“, бул. „Възкресение“, ул. „Трънски майстор“, ул. „Тома Никлев“.В \"Орландовци\" заради диагностика на уличен водопровод на ул. „Иван Попов“ в се налага спиране на водоподаването от 9:00 до 17:00 ч. на тази улица. В Кремиковци няма да имат вода от 9 до 21 часа в района на Завод за отпадъци, Хан Богров, бензиностанция „Лукойл“, ОП „Екоравновесие“. ", "date": "2017.05.10", "title": " Без вода в част от центъра и още 8 места в София"}
{"url": "https://m.offnews.bg/news/Politika_8/BSP-e-za-smesena-sistema-na-izbori_655137.html", "text": "БСП е за смесена система на избори - обяви в парламента лидерът на БСП Корнелия Нинова, коментирайки внесените от ГЕРБ промени в Избирателния кодекс за въвеждане на мажоритарна система на избори. Винаги сме искали смесена система при провеждане на избори, а не изцяло мажоритарна и когато законoпроектът на ГЕРБ влезе за обсъждане, ние ще внесем своите предложения, каза още Нинова. Тя добави, че БСП е също, както и ГЕРБ за намаляване на субсидията на партиите, но все още не обсъждано с колко. И по отношение на това предложение БСП ще внесе своите предложения. ГЕРБ внесе законопеоркт за въвеждане на изцяло смесена мажоритарна система в 240 избирателни района и 1 лев субсидия на партиите. ", "date": "2017.05.10", "title": " БСП е за смесена система на избори"}
{"url": "https://m.offnews.bg/news/Obshtestvo_4/64-hil-detca-na-vanshno-otceniavane-po-balgarski-dnes_655090.html", "text": "63 932 четвъртокласници ще се явят днес на национално външно оценяване по български език и литература.Изпитът започва в 10 ч. и ще се проведе в 1870 училища, съобщи пресцентърът на Министерството на образованието и науката.Продължителността му е един учебен час, а за децата със специални потребности - два учебни часа.В петък предстои второто външно оценяване - по математика, а в понеделник (15 май) и вторник (16 май) са тестовете по човекът и природата и човекът и обществото.Резултатите се измерват в точки и се вписват в удостоверението за завършен IV клас. С точките от изпита по математика може да се кандидатства в профилираните гимназии с профил “Математически” и “Природни науки”, като тежестта на резултата при балообразуването се определя от педагогическия съвет на конкретното училище.Целта на националните външни оценявания е да измерят индивидуалните постижения на учениците по различните предмети и да се определени необходимостта от подкрепа, както и да се осъществи мониторинг на образователния процес на различни равнища – училищно, регионално и национално, пишат още от МОН.", "date": "2017.05.10", "title": " 64 хил. деца на външно оценяване по български днес"}
{"url": "https://m.offnews.bg/news/Sviat-_12/Plemennitcata-na-Lio-Pen-se-otteglia-vremeno-ot-politikata_655119.html", "text": "Племенницата на претърпелия поражение като кандидат-президент на Франция и крайнодесен лидер Марин льо Пен обяви, че се оттегля от политическия живот поне за известно време, мотивирайки решението си с \"лични и политически причини\", пишат AP и БТА.Марион Марешал-Льо Пен беше смятана за изгряваща звезда на националистическата и антиимигрантска партия Национален фронт.В писмо, публикувано в регионален вестник, тя съобщава, че няма да се кандидатира за парламентарните избори през юни от своя район Воклюз в Югоизточна Франция.Възможно е 27-годишната внучка на съоснователя на Национален фронт Жан-Мари льо Пен да се оттегли и от регионалния съвет, където оглавява основната опозиционна група.Марешал-Льо Пен нееднократно се е оказвала в политически конфликти с леля си и е изразявала несъгласие с политиката на партията ѝ, отбелязва АП.", "date": "2017.05.10", "title": " Племенницата на Льо Пен  се оттегля времено от политиката"}
{"url": "https://m.offnews.bg/news/Temida_18762/Zaloviha-banditite-koito-ostaviha-lekar-s-edno-oko-sled-poboj_655118.html", "text": "Специализираната прокуратура неутрализира престъпна група от 12 души, които са заподозрени за наркотрафик, нанасяне на телесни повреди и убийство. Смята се, че това е бандата, която преби проф. Стефан Станчев през април миналата година. След зверския побой лекарят загуби едното си око. Шефът на клиниката по ортопедия в столичната болница \"Св. Анна\" тогава, бе пребит, докато разхожда кучето си. Според обвинението престъпниците са извършители на убийството на надзирателя в Софийския затвор Янко Янев в края на миналата година.Заподозрени са и за нанасянето на множество удари с мачете на столичен наркопласьор отново през 2016-а.Днес Специализираната прокуратура ще изнесе още подробности по дейността на организираната престъпна група.", "date": "2017.05.10", "title": " Заловиха бандитите, които оставиха лекар с едно око след побой"}
{"url": "https://m.offnews.bg/news/Politika_8/Ministar-predsedateliat-na-Bavariia-pozdravi-Borisov-za-tretiia-mandat_655122.html", "text": "Министър-председателят на германската федерална провинция Бавария Хорст Зеехофер поздрави Бойко Борисов за третия му премиерски мандат.„Вашият опит дава гаранция за стабилното развитие на страната Ви. Предвид предстоящото председателство на България на Съвета на Европейския съюз, във време особено критично за Съюза, той е от голямо значение и далеч извън границите само на Вашата родина“, пише Зеехофер в поздравителния адрес. Той изразява своята убеденост, че под ръководството на Борисов добрите контакти между двете страни ще бъдат задълбочени още повече.„Пожелавам Ви успех и късмет при изпълнение на задачите Ви в служба на гражданите на Вашата страна и в областта на европейското сътрудничество“, допълва още Зеехофер в поздрава си.", "date": "2017.05.10", "title": " Министър-председателят на Бавария поздрави Борисов за третия мандат"}
{"url": "https://m.offnews.bg/news/Futbol_18793/Maks-Alegri-zagovori-za-spechelvane-na-ShL_655126.html", "text": "Треньорът на Ювентус Масимилиано Алегри заяви, че отборът му има реален шанс този сезон да грабне трофея. Наставникът похвали играчите си за представянето им в реванша от полуфиналите с Монако (2:1) в Торино.Така с общ резултат 4:1 Ювентус стигна до битката за трофея в Кардиф на 4 юни, където ще срещне победителя между настоящия носител на трофея Реал Мадрид и Атлетико, които играят тази вечер. Резултатът от първата среща е 3:0 в полза на \"кралете\".\"Щастлив съм за играчите, че стигнахме до финала, но трябва да останем съсредоточени, защото още нищо не сме спечелили. Не искам да си приписвам заслуги, а просто си върша работата със спокойствие и ентусиазъм.Обичам това, което правя, треньорството ме отпуска. Когато стресът ми дойде в повече, вероятно ще се откажа\", каза Алегри, който коментира и думите на Джанлуиджи Буфон, че Юве все още има работа за вършене и достигането до финала нищо не значи.\"Джиджи е прав, на финал сме, но сега трябва да опитаме да го спечелим. Да се надяваме, че сега е нашата година. Смятам, че имаме реален шанс да спечелим Шампионската лига.Трябва да бъдем по-концентрирани и да задържаме по-добре топката. Предстоят ни важни мачове следващия месец. Една загуба от Рома може да върне интригата в битката за титлата. Имаме да играем и финал с Лацио за Купата на Италия, така че няма да е лесно\", смята специалистът.", "date": "2017.05.10", "title": " Макс Алегри заговори за спечелване на ШЛ"}
{"url": "https://m.offnews.bg/news/Ikonomika_59/Ministar-Nankov-proveriava-mozhe-li-tunel-Vitinia-da-se-otvori_655124.html", "text": "Министърът на регионалното развитие и благоустройството Николай Нанков ще инспектира ремонта на тунел „Витиня“ днес. Той ще направи оглед на ремонтно-възстановителните дейности, които се извършват в момента в дясната тръба на съоръжението. Инспекцията е съвместно с председателя на Управителния съвет на Агенция „Пътна инфраструктура“ инж. Дончо Атанасов и експерти от агенцията, както и представители на пътноподдържащата фирма „Автомагистрали“.Целта е да се провери дали работите в тунела могат да приключат преди началото на летния сезон при пълна мобилизация и 24-часов режим на работа на екипите, за да пусне движението и да се улесни трафикът по магистралата.Ремонтът в тръбата за Варна започна на 27 юни миналата година. Той включва възстановяване и усилване на тунелната облицовка, хидроизолация, обновяване на пътната настилка, на електрическата и вентилационната инсталация, ново LED осветление, системи за видеонаблюдение и пожароизвестяване и т. н. Ремонтните дейности продължават по-дълго от първоначално предвиденото поради по-големия обем работа, която бе установена, че е необходимо да се извърши в хода на ремонта, на комплексността на предприетите действия и тяхната последователност. Сроковете бяха удължени и заради изключително тежките метеорологични условия през зимните месеци.До момента на тунела са извършени около 65% от предвидените дейности. Тунелът е с нова хидроизолация, дренажни и колекторни системи, водопроводи и т. н. Финансирането на ремонтно-възстановителните дейности през 2017 г. е осигурено от бюджета на АПИ.Тунел „Витиня“ е в експлоатация от 1984 г. Последният му ремонт е преди 27 г., когато е извършено осушаване на облицовката в съоръжението.До приключване на строителните работи преминаването през съоръжението ще се осъществява двупосочно в тръбата за София.Алтернативният маршрут на движение за избягване на ремонта в двата тунела е: от София за Варна е път I-1 - от 215-ти км /при пътния възел при 30-ти км на АМ „Хемус“ /Витинска река/ до км 204+200 - обходен път на Ботевград, а след това по път II-17 до пътен възел „Ботевград“ на АМ „Хемус“ и обратно. В края на март първокласният път I-1 София – Ботевград, в района на АМ„Хемус“, бе ремонтиран. Настилката е изкърпена, поставени са нови ограничителни системи и хоризонтална маркировка, за да пътуват шофьорите по-безопасно.", "date": "2017.05.10", "title": " Министър Нанков  проверява може ли тунел „Витиня“ да се отвори до лятото"}
{"url": "https://m.offnews.bg/news/Kultura_33/10-darzhavi-se-klasiraha-za-finala-na-Evroviziia-sred-tiah-e-Avstrali_655125.html", "text": "Ясни са първите 10 държави финалисти на песенния конкурс на Евровизия.След първия полуфинал снощи място на финала си отвоюваха (по реда на съобщаването) Молдова, Азербайджан, Гърция, Швеция, Португалия, Полша,  Армения, Австралия, Кипър и Белгия. Те бяха избрани със зрителско гласуване, проведено в 18-те страни участнички в първия полуфинал. За първите полуфиналисти имаха възможност да гласуват още зрителите в Италия, Великобритания и Испания. 10-те финалисти ще се присъединят към Голямата петица (Германия, Италия, Франция, Испания и Великобритания) и домакините от Украйна, които имат запазено място на финала.Осем държави останаха под чертата и отпадат от конкурса. Това са Грузия, Албания, Черна гора, Финландия, Исландия, Чехия, Словения, Латвия.Българският представител Кристиан Костов ще участва във втория полуфинал в четвъртък вечер. Намиращите се извън България зрители могат да го подкрепят, гласувайки с есемес. Вторият полуфинал ще излъчи още 10 страни финалисти.Шоуто тази година се провежда в украинската столица Киев. Финалът е в събота, 13 май.", "date": "2017.05.10", "title": " 10 държави се класираха за финала на Евровизия, сред тях е Австралия"}
{"url": "https://m.offnews.bg/news/Sport_18752/Sportat-v-efir-na-10-maj_655128.html", "text": "Богата е спортната програма на телевизиите на днешния 10 май. Най-интересното е в края на деня, когато феновете ще проследят втория полуфинал от Шампионската лига между Реал и Атлетико Мадрид. След 21 часа пък е и двубоят по тенис от Мадрид между Григор Димитров и Иво Карлович, който ще бъде излъчен от Мтел Спорт.13,00 ч Тенис, турнир за мъже в Мадрид Mtel sport 1 (пряко)13,00 ч Тенис, турнир за жени в Мадрид F+/ Sport+ HD (пряко)13,00 - Ейре - Германия, европейско до 17 г., пряко Евроспорт 114,45 ч Колоездене, обиколка на Италия Eurosport 1 (пряко)17,00 - Англия - Холандия, европейско до 17 г., пряко Евроспорт 214,45 ч Колоездене, обиколка на Италия Eurosport 1 (пряко)18,00 ч Баскетбол, \"Черно море\" - \"Берое\" БНТ HD (пряко)19.00 - Европейско за девойки до 17 г., полуфинал, пряко Евроспорт 119,00 - Монтана - Верея, България, Първа лига, пряко Диема Спорт19,00 - Ботев Пд - Славия, България, Първа лига, пряко Диема Спорт 221,00 ч Баскетбол, \"Билбао\" - \"Баскония\" Нова спорт (пряко)21,45 - Атлетико М - Реал М, Шампионска лига, полуфинал, реванш, пряко bTV Action21,45 - Саутхемптън - Арсенал, Англия, Висша лига, пряко Диема Спорт 221,00 ч Баскетбол, \"Билбао\" - \"Баскония\" Нова спорт (пряко)", "date": "2017.05.10", "title": " Спортът в ефир на 10 май"}
{"url": "https://m.offnews.bg/news/Obshtestvo_4/16-kucheta-nameriha-dom-v-kampaniiata-Podari-si-priiatel_655121.html", "text": "16 кучета са били осиновени в рамките на кампанията \"Подари си приятел\", организирана от \"Екоравновесие\" и Столична община. Тя се проведе три поредни недели в \"Sofia Ring Mall\".„Кампанията донесе много радост за хората, които се включиха, и за нас, като организатори, защото успяхме да изведем нашите кучета от приюта и да покажем на обществеността, че те са здрави, социални, добре гледани, и могат да бъдат добри домашни любимци. Радваме се, че много хора дойдоха и се запознаха с нашите кучета, някои от тях намериха приятел и си го взеха у дома”, коментира директорът на „Екоравновесие” Веселин Асенов.Кампанията „Подари си приятел“ ще продължи и в следващите месеци с последващи инициативи на открито.", "date": "2017.05.10", "title": " 16 кучета намериха дом в кампанията \"Подари си приятел\""}
{"url": "https://m.offnews.bg/news/Litca_18761/Koj-e-noviiat-prezident-na-IUzhna-Koreia_655116.html", "text": "Мун Дже-инНовият президент на Южна Корея  положи клетва и официално встъпи длъжност днес, съобщи БТА. Той спечели изборите с 41,3% от гласовете. Основният му съперник - консерваторът Хон Чжун-пхе - взе 23,3% от вота.Мун Дже-ин бе избран след предсрочното отстраняване на предшественичката му Пак-Гън хе, предаде Франс прес.Бившият адвокат от лявоцентристката Демократична партия се закле пред Националното събрание в Сеул с думите:\"Тържествено се заклевам пред народа да изпълнявам предано задълженията си на президент\".Кой е Мун Дже-ин - човекът, прекарал известно време в затвора заради протест срещу бащата на предшественичката си Пак-Гън хе? Сега Пак е в затвора, очаквайки делото по обвинения, които отрича, докато Мун - син на бежанец от Северна Корея, прекарал първите си години прикрепен на гърба на майка си, докато тя продавала яйца, пише Би Би Си.Родителите на Мун бягат от Северна Корея по време на Корейската война. Роден е през 1953 година, когато семейството му живее на остров Кодже. Баща му е работил в лагер за пленници от войната, докато майка му продавала яйца в пристанищния град Пусан.През 1972 година Мун започнал да учи право, но не се задържал в училището дълго време.Бил арестуван като ръководител на протести срещу авторитарното управление на Парк Чънг Хи. Бил хвърлен в затвора, където издържал изпитите по право и получил правото да практикува, а по-късно бил освободен.През 1976 г. бил мобилизиран. Участвал в южконорейска военна операция в отговор на убийството на двама американски офицери, нападнати от севернокорейски войници.Шест години по-късно той и негови приятели - включително другият бъдещ президент Но Му Хьон - отворили адвокатска кантора в Пусан, която се фокусирала в дела, свързани с човешките и гражданските права.Двамата станали водещи фигури в продемократично движение, довело страната до първите демократични избори в Южна Корея през 1987 г.Но Му Хьон, дошъл от скромно фермерско семейство, влязъл в света на политиката, а Мун избрал да остане в Пусан и да продължи битката чрез съдилищата.През 2003 г. Но Му Хьон бил избран за президент и Мун станал един от основните му съветници, даже си спечелил славата на \"сянката на Но\".Описват Мун като \"много срамежлив\" и \"абсурдно непохватен\" - описание, с което самият Мун се съгласява. \"Винаги се чувствах некомфортно. Усещах, че работата не е подходяща за мен, като че ли носех неудобни дрехи. Постоянно си мислех: \"Ще се върна обратно на моето място като адвокат\".Управлението на Но Му Хьон не е безпроблемно. Той идва с ангажимента да изкорени корупцията, но е подложен на сериозни критики и обвинения, че правителството му се е консултирало със Северна Корея, преди да се въздържи от гласуване на резолюция за човешките права, насочена срещу Северна Корея, в ООН през 2007 г.Мун отхвърля обвиненията.През 2009 г. Но Му Хьон се самоубива, след като напуска поста си в резултат на разследване, според което е приел подкуп в размер на 6 милиона долара.Мун е съкрушен от смъртта му.През 2011 г. той пише: \"Когато си пийвам, понякога се връщам към отминалото време и се питам: \"Какво означаваше Но Му Хьон за живота ми?\" Той наистина определи живота ми, който щеше да е много различен, ако не бях го срещнал. Така че той е моята съдба\".Очевидно с тази мисъл Мун, който е женен и има две деца, е решил да поеме по същия път и да се кандидатира за президент. Прави го за първи път през 2012 г., когато губи изборите от Пак.Все пак той печели депутатско място в Пусан.На 9 май 2017 г. - повече от две десетилетия, след като е помогнал за провеждането на първите демократични избори в страната - Мун е избран за президент.Предстои да видим какво ще означава това за страната му. Въпреки това намирането на път към Северна Корея ще бъде един от основните му приоритети.В книга, публикувана тази година, Мун разкрива, че все още мечтае да се върне в бащиния си дом в Хъннам.\"Исках да приключа живота си там, в Хъннам, служейки на обществото. Когато дойде мирното обединение, първото нещо, което искам да направя, е да заведа 90-годишната си майка в дома ѝ в родния ѝ град.\"", "date": "2017.05.10", "title": " Кой е новият президент на Южна Корея?"}
{"url": "https://m.offnews.bg/news/Tenis_18788/Navratilova-zashtiti-Sharapova_655131.html", "text": "Легендарната бивша тенисистка Мартина Навратилова се изказа в подкрепа на рускинята Мария Шарапова, която среща хладно отношение при завръщането си на корта след изтърпяно наказание за употреба на допинг.Според 18-кратната победителка в турнири от Големия шлем Шарапова вече е изтърпяла наказанието си и е редно да я оставят на спокойствие.\"Тя допусна огромна грешка и си плати за нея. Редно е вече да спре да се говори за това и да се играе тенис\", написа Навратилова в Туитър.Преди месец канадката Южени Бушар се изказа за доживотна санкция на Шарапова. Тя заяви, че мнението й се е споделяло от много други тенисистки. Сред тях явно не е румънката Симона Халеп.\"Не си общувам с нея. Тя се държи доста странно. Не съм й пожелавала успех в мача с Шарапова\", коментира Халеп, която навремето беше известна като тенисистката с най-голям бюст, но си го намали, за да не й пречи на играта.", "date": "2017.05.10", "title": " Навратилова защити Шарапова"}
{"url": "https://m.offnews.bg/news/Politika_8/GERB-vnasia-mazhoritarniia-vot-ot-referenduma-na-Slavi-snimki_655129.html", "text": "ГЕРБ внесе в парламента законопроект за изменение на Изборния кодекс, който е съобразен с волята на народа, изразена на референдума на Слави Трифонов, а именно въвеждане на мажоритарна система за гласуване на избори.Вече втора седмица шоуменът Слави Трифонов протестира пред парламента - в работни и в почивни дни, за да покаже, че иска депутатите да внесат промените, свързани с въвеждане на мажоритарния вот.\"В законопроекта, който ще внесем след минути, сме изпълнили на 100% волята на българския избирател. Развили сме предложенията така, както са били поставени въпросите на референдума. Развили сме уредбата на пълен мажоритарен избор в два тура с абсолютно мнозинство. Предложили сме разделението на територията на страната на 240 едномандатни района, във всеки един от които да се проведе мажоритарен избор в два тура в пълно мнозинство\", обясни шефът на правната комисия Данаил Кирилов от ГЕРБ. Той уточни, че в промените е предвидена и обещаната от тях субсидия за партиите, която да стане 1 лев. В момента субсидията на партиите е 11 лева на получен глас.Предвидена е и районна избирателна комисия, която ще се състои от 13 члена. В предложението влизат и предвидените промени за гласуване е чужбина - извършването на активна регистрация, която да даде точната картина на активните българските избиратели извън страната.С ясното съзнание, че техният коалиционен партньор Обединени патриоти - са против тези промени, ГЕРБ все пак смятат, че са длъжни да изпълнят волята на народа. \"Това е нашият работодател и ние сме длъжни да изпълним волята му и да бъдем искрени към него\", каза председателят на групата на ГЕРБ Цветан Цветанов. Той все пак уточни, че с Обединени патриоти имат разминавания по темата, но тя е обсъждана още по време на преговорите за кабинет и още тогава е уточнено, че въпреки разногласията мажоритарният вот ще бъде внесен за разглеждане и обсъждане. \"Това не е проблем за коалицията и управлението\", категоричен беше Цветанов. Минути след това Цветанов и Данаил Кирилов внесоха първия законопроект на 44 Народно събрание. Той уточни, че следващият законопроект, който ГЕРБ ще внесе, е Законът за концесиите, за който Европейската комисия ни готви наказателна процедура, тъй като върху закона бе наложено вето от президента Румен Радев. Днес и утре Законът за концесиите ще бъде обсъден с Патриотите, а след това внесен в парламента. ", "date": "2017.05.10", "title": " ГЕРБ внася мажоритарния вот от референдума на Слави (снимки)"}
{"url": "https://m.offnews.bg/news/Politika_8/Novi-20-deputati-polozhiha-kletva-snimki_655127.html", "text": "Нови 20 депутати положиха клетва и заеха местата на народните представители, които влязоха в състава на правителството - премиер, министри, областни управители, зам.министри. Клетва положиха и народните представители, които заемат местата на избраните за народни представители с прекратени правомощия по свое желание. Димитър Лазаров от ГЕРБ в Пловдив заема мястото на Бойко Борисов, избран за премиер. Иглика Иванова- Събева влиза в парламента на мястото на Томислав Дончев, избран за вицепремиер от Габрово. Миглена Александрова заема мястото на Валери Симеонов, избран за вицепремиер. Десислава Костадинова- Гушева влиза в Народното събрание като заменя Екатерина Захариева, избрана за министър на външните работи. Владимир Вълев заема мястото на министъра по българското председателство Лиляна Павлова. Емилия Станева- Милкова ще бъде народен представител на мястото на министъра на спорта Красен Кралев. Венка Стоянова ще бъде депутат от ГЕРБ на мястото на Теменужка Петкова, избрана за министър на енергетиката.Мартин Инчев заема мястото на министъра на туризма Николина Ангелкова. Калин Василев влиза в парламента на мястото на министъра на регионалното развитие и благоустройство Николай Нанков. Евгения Алексиева влиза в 44-тото НС на мястото на Владислав Горанов, избран за министър на финансите. Йорданка Фикерлийска ще заеме мястото на министъра на вътрешните работи Валентин Радев. Ралица Добрева ще бъде депутат от ГЕРБ, докато Ивайло Московски и Цецка Цачева заемат постовете министър на транспорта и министър на правосъдието.Калин Поповски заема мястото на избрания за министър на отбраната Красимир Каракачанов. Севим Исмаил Али ще бъде депутат от ДПС. Ана Александрова заема мястото на началника на кабинета на Бойко Борисов Румяна Бъчварова. Недялко Славов от ГЕРБ е с прекратени правомощия, след като се е отказал от мястото си, така в парламента влиза Красимир Събев.Станислав Дечев от ГЕРБ е с прекратени правомощия и на негово място влиза Георги Станков. Александър Манолев от ГЕРБ е с прекратени правомощия и на негово място влиза Димитър Гамишев. Семир Абу Мелих от ГЕРБ е с прекратени правомощия и на негово място в 44-тото НС влиза Галя Василева.", "date": "2017.05.10", "title": " Нови 20 депутати положиха клетва (снимки)"}
{"url": "https://m.offnews.bg/news/Psihologiia_18816/Silata-da-operirash-na-89-godini_655134.html", "text": "Запознайте се с най-възрастният практикуващ хирург в света. Нейното име е Алла Левушкина и работи в болница в руския град Рязан. Тя е на 89 години и зад гърба си има над 10 000 операции.Алла е започнала да практикува на 22-годишна възраст и 67 години по-късно все още е във вихъра на кариерата си. Всеки ден преглежда по поне четирима пациенти.„Това ме прави щастлива. За мен това е животът“, разказва хирургът. Алла споделя, че почти всеки нов пациент, който идва при нея, има опасения относно способността ѝ да работи със скалпел. След кратък разговор хората си тръгват спокойни, че са в добри ръце.За Алла пишат по целия свят. Тя разказва, че за последния месец около 20-ина журналисти са дошли да я разпитват за живота и кариерата ѝ. „Уморих се вече. Не мога да се справям със славата“, смее се най-възрастният хирург в света.Алла Левушкина ще навърши 90 години този месец. Не смята да се отказва от работата си, докато още има силата и стабилната ръка, които да ѝ помагат.", "date": "2017.05.10", "title": " Силата да оперираш на 89 години"}
{"url": "https://m.offnews.bg/news/Obshtestvo_4/Spasiavat-retro-trolei-shte-stavat-atraktcion-v-tcentara-na-Sofiia_655136.html", "text": "Сдружение „Градски транспорт и инфраструктура“ пусна специален сайт посветен на кампания по спасяване на историческите тролейбуси в София – trolleybus.bgtransport.org. Електронната страница дава пълна информация относно кампанията за откупуване, реставрация и пускане в движение на 5 исторически тролейбуси и концепцията за тяхната експлоатация. Кампанията „Да запазим тролейбусната история на България“ стартира през 2016 г. по инициатива на сдружението в сътрудничество със „Столичен Електротранспорт“ ЕАД. Сред тролейбусите има един български, два чешки, един руски и един канадски. До момента 3 от 5-те тролейбуса вече са съхранени: 2 от „Столичен Електротранспорт“ ЕАД и 1 с дарения събрани от сдружението. В началото на 2017 г. беше проведена мащабна операция по спасяване и преместване на българският DAC-Чавдар 317 ЕTr от Перник в София, където очаква своето възстановяване. Усилията за запазване, реставриране и пускане в експлоатация на движещите се ретро експонати в София продължава със закупуването на останалите 2 тролейбуса – от Чехия и от Канада. След откупуването и възстановяването на тролеите се планира пускането на ретро атракционна тролейбусна линия с № 13, която да обикаля целия център на София. Линията ще се движи в празнични дни и ще обслужва както туристите, така и всички граждани, които искат да се докоснат до част от транспортната история на София и България.Младежите от Сдружение „Градски транспорт и инфраструктура“ планират до края на 2017 г. да възстановят поне един от тролейбусите, който да се движи по различни поводи из София докато се закупят и ремонтират останалите, но за целта са необходими парични средства. Кампанията за набиране на дарения ще продължи до възстановяване и пускане в експлоатация на всички 5 тролейбуса.  ", "date": "2017.05.10", "title": " Спасяват ретро тролеи, ще стават атракцион в центъра на София"}
{"url": "https://m.offnews.bg/news/Turizam_75/Transavia-shte-leti-ot-Sofiia-do-Amsterdam-na-tceni-ot-29-evro_655123.html", "text": "Нискотарифната Transavia започва директни полети между София и Амстердам от началото на лятното си разписание, съобщиха от авиокомпанията.Полетите ще са три пъти седмично (понеделник, сряда и петък). Еднопосочните билети ще струват минимум 29 евро (с включени такси и ДДС).Днес ще бъде извършен първият полет до София.Компанията е добавила София към полетите си по искане на туристическата индустрия.Билети могат да бъдат резервирани на интернет страницата на авиокомпанията - www.transavia.com, на телефон (+352 27002728) или през туристическите агенции (полетите са налични през резервационните ситеми Amadeus, Galileo и Sabre).Transavia е част от Air France - KLM Group. Повече от 50 г. изпълнява редовни и чартърни полети. В момента в полетната й мрежа има над 110 дестинации, основно в Европа и Северна Африка. Transavia превозва над 11 млн. пътници годишно. Transavia оперира от 7 основни летища в Европа: в Холандия – Амстердам, Ротердам/Хага и Айндховен; във Франция – Париж, Нант и Лион; в Германия – Мюнхен.", "date": "2017.05.10", "title": " Transavia ще лети от София до Амстердам на цени от 29 евро"}
{"url": "https://m.offnews.bg/news/Politika_8/Gerdzhikov-se-otkaza-ot-NSO-Iskam-pak-da-sam-normalen-chovek_655133.html", "text": "\"Карат ме да се чувствам като мечка по улиците\" - с тези думи бившият служебен премиер Огнян Герджиков разказа за решението си да се откаже от охраната на НСО, която му се полагаше още една година. \"Исках пак да се чувствам като нормален човек\", обясни той пред Още на 5 май сутринта, ден след като сдаде властта, Герджиков подписва декларация, с която се отказва от НСО.Макар да е очарован от професионализма на досегашните си гардове, не вижда смисъл да ползва услугите им занапред.„Не съм получавал някакви реални заплахи, за да бъда притеснен за живота си”, каза бившият служебен премиер.Не приема държавната охрана като привилегия и белег за престиж.„Това са изкуствени престижи. Аз имам собствен автомобил, карам го с голямо удоволствие. Защо трябва да ползвам служебна кола”, попита Герджиков.Той отрича жестът му да е продиктуван от популистки подбуди и призна, че в личен план засилената премиерска охрана е била едно от най-големите битови неудобства през трите му месеца на поста.„Това прекомерно обгрижване ми идва в повече. Аз обичам свободата”, казва Огнян Герджиков.Свободата да се движиш и свободата… да се наспиш, шеговито сподели още бившият премиер.", "date": "2017.05.10", "title": " Герджиков се отказа от НСО: Искам пак да съм нормален човек"}
{"url": "https://m.offnews.bg/news/Turizam_75/Ispaniia-osnovna-turisticheska-destinatciia-v-ES-Balgariia-e-16-a_655135.html", "text": "Испания е била основната туристическа дестинация в Европейския съюз за чужденци, показват данни на Евростат за 2015 г.21.3% от нощувките на туристите в ЕС са били там.Четирите най-популярни дестинации за чужденци са били Испания (270 милиона нощувки), Италия (193 милиона), Франция (130 милиона) и Великобритания (118 милиона).Общо нощувките в тези четири страни са повече от половината (56.2%) от всички за ЕС.България е на 16-о място в ЕС.Преди нас са още: Австрия, Германия, Гърция, Хърватия, Португалия, Холандия, Чехия, Белгия, Полша, Швеция и Ирландия.След страната ни се нареждат: Унгария, Кипър, Дания, Малта, Словения, Финландия, Румъния, Словакия, Естония, Литва, Латвия и Люксембург.Извън страните от ЕС на първо място по нощувки е била Турция с близо 100 хил. Втора е Швейцария с близо 25 хил.Най-често хората предпочитат кратките пътувания с една до три нощувки (58.2%). Три четвърти от туристите предпочитат да пътуват до различни места в собствената си държава, а не да минават границата. Все пак в някои страни членки на ЕС повече от половината туристическите пътувания през 2015 г. са били в чужбина. Такъв е случаят в Люксембург, Белгия, Малта и Словения. 10% и по-малко пък са задграничните пътувания на жителите на Румъния, Испания и Португалия.60% от населението на ЕС е пътувало по лични причини през 2014 г. (все още няма такива данни за 2015 г.). С други думи, те са пътували поне веднъж като туристи през годината.Данните показват още, че жителите на 28-те страни членки на ЕС са прекарали общо 2.5 милиарда нощувки зад граница през 2015 г. Първенци в това отношение са германците, чиито задгранични нощувки са 700 милиона. 564 са те за британците (данните за Великобритания са от 2013 г.).Най-дълги са задграничните почивки на живеещите в Люксембург - средно 23.2 нощувки през 2015 г. На второ място е Кипър (18.1 нощувки средно). В другия край на списъка са Румъния, България и Гърция (средно по-малко от една нощувка на човек).", "date": "2017.05.10", "title": " Испания - основна туристическа дестинация в ЕС, България е 16-а"}
{"url": "https://m.offnews.bg/news/Futbol_18793/Nova-portciia-piroshou-ot-fenovete-pred-hotela-na-Atletiko-video_655138.html", "text": "Привържениците на Атлетико Мадрид отново показаха своята лоялност и любов към клуба. Подобно на сцената от миналата седмица, феновете направиха страхотно шоу пред хотела на любимите си играчи.\"До последна капка кръв\" - това написаха на плакат феновете, които изпратиха футболистите на влизане в хотела и отново и вдъхнaха кураж за престоящия сблъсък.Надъхването завърши със страхотно пирошоу в червено, а футболистите, които бяха свидетели на събитието не пропуснаха да запаметят момента с телефоните си.Тези вечер Атлетико излиза в решителния реванш срещу Реал Мадрид в Шампионската лига. Футболистите на треньора Диего Симеоне имат тежка задача, след като загубиха с 0:3 първата среща, но тази вечер са домакини на \"Висенте Калдерон\".Задачата на \"дюшекчиите\" е много сложна, но надеждата умира последна, така че всичко е възможно и тази вечер от 21:45 ще се реши кой от двата отбора ще отиде на финал.", "date": "2017.05.10", "title": " Нова порция пирошоу от феновете пред хотела на Атлетико (видео)"}
{"url": "https://m.offnews.bg/news/Politika_8/Mareshki-podkrepia-mazhoritarniia-vot-dori-izpratil-SMS-na-Slavi_655141.html", "text": "Партията на Веселин Марешки подкрепя всички точки от референдума на Слави Трифонов и в този смисъл ще подкрепи в парламента предложените от ГЕРБ промени за въвеждане на изцяло мажоритарна система на избори. Това обяви в парламента самият Марешки, който няколко пъти каза, че \"Воля\" следва волята на народа и щом така е казал народът, партията ще го подкрепи. Марешки добави, че самият той не е гласувал положително на всички точки на референдума, но въпреки всичко е в парламента от името на народа, затова ще се съобрази с него.Лидерът на \"Воля\" разказа как няколко пъти е излизал да търси Слави, който протестира пред парламента, за да внесaт депутатите референдума, който предвижда въвеждане на мажоритарна система на гласуване, но не се е засякъл с него.\"Явно излиза по различно време\", разсъди Марешки и добави, че на 5 май е изпратил на шоумена SMS, за да му каже, че партията му \"Воля\" не се крие, а ще подкрепи референдума. Отговор от Слави обаче така и не последвал. После Марешки уточни, че партията му подкрепя и субсидията на партиите да стане 1 лев. Веселин Марешки каза също, че партията му подкрепя и внесените от омбудсмана Мая Манолова промени, които засягат намялава на таксите на частните съдебни изпълнители. \"Ние сме против произвола на частните съдебни изпълнители, от които са пострадали много граждани. В разговори по тази тема с омбудсмана, ние си стиснахме ръцете, че трябва максимално широка подкрепа. Още в предизборната борба направихме много срещи с асоциации на пострадалите от ЧСИ“, каза още Веселин Марешки.В заключение той коментира и темата с депутатския си имунитет, за който беше сформирана комисия, тъй като той отказа сам да си го даде. Марешки обясни решението си имунитетът му да бъде отнет по тази дълга процедура така: \"Много колеги ме срещнаха в коридорите на парламента и ми казаха да си давам имунитета и да не се занимавам, а да се изнеса по терлици, за да няма шум. Аз обаче искам да има шум и искам това дело от този младеж, който ме съди за побой (общинският съветник Костадин Костадинов от Варна) - който е явен лъжец, да се гледа пред обществото. Не в някакви офиси или в ЦУМ, а пред обществото\". ", "date": "2017.05.10", "title": " Марешки подкрепя мажоритарния вот, дори изпратил SMS на Слави"}
{"url": "https://m.offnews.bg/news/Politika_8/Ninova-Niama-da-ostavim-Maia-Manolova-sama-v-bitkata-s-ChSI_655145.html", "text": "Ще сложим край на произвола на частните съдебни изпълнители.Това заяви в парламента лидерът на БСП Корнелия Нинова. Тя обяви, че „БСП за България” внася законодателни промени в защита на гражданите от злоупотреба с имуществото им. Председателят на БСП обясни, че омбудсманът няма право на законодателна инициатива, а прави само препоръки и предложения, и е необходимо депутати да внесат тези промени, за да станат факт. „Искаме да доведем до край битката с монополите и да защитим правата на гражданите”, каза още тя. \"Няма да оставим Мая Манолова сама в тази битка\", допълни лидерът на БСП.Корнелия Нинова поясни, че за призоваването се предлага да се удължи срокът и поне 3 пъти в един месец да бъде търсен длъжникът. Тя подчерта, че единият от тези 3 пъти трябва да е в неработен ден. „Ако и така не бъде намерен и призован длъжникът, съдът служебно да го направи и ако не може, да му бъде назначен особен представител, който да защитава правата му”, допълни лидерът на левицата.Корнелия Нинова обясни и друга промяна- в заповедта за изпълнение да се посочва банкова сметка, по която длъжникът да може доброволно да плати и ако го направи, да не дължи такси. „Дава се възможност и длъжникът да може да обжалва оценката на движимото и недвижимото имущество, както и всички действия на съдебния изпълнител”, каза тя. Председателят на БСП посочи, че се предлага таксите да не надхвърлят като стойност дължимото. „Предлагаме доходът от труд и пенсия, в размер на минималната работна заплата, да не може да бъде отнеман от длъжника”, заяви тя.Корнелия Нинова подчерта, че с тези предложения ще бъде поправена несправедливост спрямо българските граждани, които са осъждани без да имат информация, запорира им се имущество много над стойността, която дължат с натрупване на лихви и такси. Нинова подчерта, че левицата внася за втори път тези предложения и ще изведе тази битка до край.", "date": "2017.05.10", "title": " Нинова: Няма да оставим Мая Манолова сама в битката с ЧСИ"}
{"url": "https://m.offnews.bg/news/Obshtestvo_4/Libertariantci-kaniat-na-po-bira-za-denia-na-danachnata-svoboda_655148.html", "text": "Българското либертарианско общество ще черпи с бири и банички на 13 май в чест на деня за данъчна свобода.Това е онзи ден в годината, когато символично изплащаме всичко дължимо на държавата и в останалите дни работим за себе си.2017-та е годината, в която се нуждаем от рекордните 136 дни, за да се издължим на хазната. \"Какъв прекрасен повод да се почерпим с бира\", пишат във .За да бъде купонът на ниво, либертарианците са подготвили и \"стимуланти\":- Ще има с 40% по-големи \"малки\" бири без данъци. Цената? - Да кажеш едно звучно \"Данъците са кражба\"- Ще има с 40% по-големи \"малки\" БАНИЧКИ без данъци. Цената? - Да кажеш едно звучно \"Данъците са кражба\"- Ще има фитнес КЪТ, ръководен от данъчния бунтар Лазар Радков (Live to Lift), на който ще получите нагледен урок как работят данъцитеСъбитието ще се проведе на 13-ти май от 16 часа в парка пред Наордния театър, \"там, където навремето имаше мавзолей и нямаше свобода\".", "date": "2017.05.10", "title": " Либертарианци канят на по бира за деня на данъчната свобода"}
{"url": "https://m.offnews.bg/news/Sviat-_12/Nad-2000-evakuirani-zaradi-navodneniiata-v-Kanada_655149.html", "text": "Над 2000 души са евакуирани заради наводненията в Канада. Пострадали са 171 селища в Квебек, като в 10 от тях е обявено бедствено положение, съобщи Франс прес, цитирана от БТА. Евакуираните хора са настанени във временни подслони, посочват от службата за гражданска защита.След проливни дъждове река Сен Лоран и още няколко реки излязоха от коритата си в източната част на Квебек и наводниха над 3 хиляди къщи и обществени сгради.След пика в понеделник около столицата Отава, в Риго (на 70 км западно от Монреал), където стотици домове са наводнени от три седмици, и на остров Монреал равнището на водите е започнало да се стабилизира.Вече сме на етап на бавно спадане на нивата, но това не означава, че в близките дни наводнените терени ще са отново достъпни, заяви министър-председателят на Квебек Филип Куяр.Обявеното в неделя за 48 часа извънредно положение в Монреал беше удължено с още пет дни.Премиерът Джъстин Трюдо нареди в пострадалите от наводненията провинции Квебек и Онтарио да бъдат изпратени близо 2 хиляди военнослужещи, за да помогнат на местното население. Трюдо съобщи, че федералното правителство ще поеме всички разходи.", "date": "2017.05.10", "title": " Над 2000 евакуирани заради наводненията в Канада"}
{"url": "https://m.offnews.bg/news/Politika_8/GERB-shte-dariava-chast-ot-deputatskite-si-zaplati-parvo-za-kulturen_655146.html", "text": "\"ГЕРБ не са против и са съгласни да разгледат предложението на БСП за замразяване на депутатските заплати, само че за тази цел трябва да има дебат и да се разгледа бюджетът\", каза председателят на групата на ГЕРБ в парламента Цветан Цветанов.За да докажат, че не държат на увеличението на депутатските си заплати, което влезе в сила от тази година, всички депутати от ГЕРБ ще дарят част от първите си депутатски заплати на българите в Чикаго, за да си купят сграда за културен институт, в който да съхраняват българската история в американския град, в който живеят най-много българи.Цветан Цветанов призова и останалите партии да постъпят така с увеличението на заплатите си и да дарят част от тях за някоя добра кауза.Още в началото на  парламентарния сезон БСП призова да се замразят депутатските заплати, но това не беше прието от мнозинството ГЕРБ и Обединени патриоти. Седмица по-късно обаче ГЕРБ са готови за дебат по темата. Реакцията на БСП днес беше: \"Ние сме категорични, че заплатите на депутатите трябва да се замразят, а за даренията - БСП винаги е дарявала и ще продължава да дарява\". ", "date": "2017.05.10", "title": " ГЕРБ ще дарява част от депутатските си заплати, първо за културен институт на българите в Чикаго"}
{"url": "https://m.offnews.bg/news/Tehnologii_18759/Balgarskite-otbori-sa-gotovi-za-novi-uspehi-v-Shell-Eco-marathon-Evrop_655132.html", "text": "Русенски университет \"Ангел Кънчев\"Остават броени дни до тазгодишното издание на Shell Eco-marathon Европа, а за 10-годишнината на българско участие в надпреварата за създаване на възможно най-икономични автомобили в британската столица Лондон ще пристигнат три родни отбора от студенти и ученици. Над три десетилетия след началото на иновативното състезание на Стария континент българските екипи ще се борят сред общо 192 отбора от 27 страни с идеята да достигнат до крайностите на икономията на четири гуми. В тазгодишното издание ще се включат три наши отбора - на Техническия университет - София, Русенския университет „Ангел Кънчев“ и Професионалната гимназия по селско, горско стопанство и туризъм „Н. Й. Вапцаров“ от Чепеларе. На специално събитие на 9 май в София бяха представени екипите от студенти и ученици, както и автомобилите, които ще се борят за победата на трасето в олимпийския парк \"Куин Елизабет\", което приема Shell Eco-marathon за втора поредна година. Участниците бяха поздравени и окуражени  от чуждестранни представители в лицето на посланика на Нидерландия в България Н.Пр. Том ван Оорсхот и Сара Райли - заместник-посланик на Великобритания у нас.„Радвам се, че тази година страната ни отбелязва десетгодишно участие в един от най-големите социални проекти на Shell в света - Shell Eco-marathon. С много постоянство и усърдие българските отбори успяха да докажат, че за смелите идеи и тяхното осъществяване има значение единствено волята. Очаквам студентите и учениците да продължат да демонстрират ефективни решения за устойчив транспорт на отличното ниво, което притежават и отново да класират странатa ни на челните места в Shell Eco-marathon. Искрено им пожелавам успех“, сподели Камелия Славейкова, изпълнителен директор на Shell България.През 2017 г. участието на България в Shell Eco-marathon преминава под патронажа на Националната Комисия на Република България за ЮНЕСКО и на Министерството на младежта и спорта. През изминалите години българското участие в Shell Eco-marathon е получавало и подкрепата на Министерството на образованието и науката, Министерството на околната среда и водите и Министерството на транспорта.Редица известни личности са ставали ментори на отборите – Нешка Робева, Димо Алексиев, Екатерина Дафовска. Учениците и студентите могат да се похвалят и със спечелената подкрепа на местните власти в София, Варна, Русе, Чепеларе, Казанлък и посолствата на Кралство Холандия и на Обединеното Кралство. Историята на българското участие показва, че инженерната професия не е запазена територия само за момчета, обясняват от Shell. Над 30 момичета са имали принос със своите технически умения и новаторски идеи за постигане на минимален разход на енергия на пистите на Shell Eco-marathon Европа от 2008 г. насам. И сред екипите наистина се забелязва значително женско присъствие.ТУ-София Студентите от Техническия университет в София имат солиден деветгодишен опит за гърба си и през 2017 г. ще стъпят на асфалта в Лондон с подобрен вариант на своя \"Фениск\". Автомобилът, състезаващ се в категория \"Градски тип\", се захранва от водородна горивна клетка. През миналата година червената машина от въглеродни нишки измина 229 км с кубичен метър гориво, а за тазгодишното издание плановете са поне 300 км със същото количество. За целта има редица подобрения като нова спирачна система и ново окачване. Добавя се втори електродвигател, за да бъдат задвижвани и двете задни колела. За прибавянето на електромотора,тежащ само около 1,5 кг, е компенсирано предварително и общата маса на \"Феникс\" остава около 90 кг обясни пред OFFNews мениджърът на отбора Пламен Пунов.Отбор \"Автомобилист\" на Русенския университет \"Ангел Кънчев\" ще се включи в Shell Eco-marathon за четвърта поредна година. Те се състезават в категория \"Прототип\" със своя електрически ДДТ II. Свръх аеродинамичният карбонов прототип разполага с изцяло нови елементи, с които теглото му да бъде смъкнато до максимални 30 кг. Максималната му скорост е 36 км/ч, но това не е най-важното в преследване на ефективност. Най-значимото число е разходът на електроенергия от 450 км/кВтч. Учениците от Чепеларе също ще се включат в категория \"Прототип\" с електромобил на батерии. Те са си поставили и амбициозната задача да подобрят двойно миналогодишните си резултати, изминавайки над 300 км с киловатчас електроенергия. Сегашното тегло на техния Storm 2017 е около 40 кг, но би могло да бъде намалено в бъдеще с използване на карбон вместо стъкломат за купето, обясни ръководител на отбора инж. Тодор Лазаров. От миналата година досега са направени редица подобрения, за да се достигнат 331 км/кВтч. Прототипът има нов контролер, както и нов колекторен блок, а на волана вече пилотът може да вижда в реално време колко ток от батерията консумира. През 2017 г. Shell организира и нов предварителен кръг под името Shell Eco-marathon Challenger Event. Това е отделна надпревара, по време на която отборите, заявили участие за първи път, ще могат да тестват и правят подобрения по своите превозни средства, преди да станат част от голямото състезание. Трите нови български отбора ще премерят сили в предварителния кръг в Истанбул, Турция, през септември. Те са от Професионалната гимназия по механотехника в Русе, втори екип от Русенския университет „Ангел Кънчев“ и от Професионалната гимназия по транспорт и транспортен мениджмънт в Казанлък. В София своя автомобил за турския мегаполис показаха студентите от Русенския университет. Техният HYDRU - R1 ще се състезава в категория \"Градски тип\" и се захранва от водородна клетка с възможността за изминаване на 200 км с кубичен метър водород. Максималната му скорост е 55 км/ч, а вредните емисии на въглероден диоксид, разбира се, са нулеви.Състезанието в Лондон ще се проведе между 25 и 28 май 2017 г., а ние от OFFNews ще ви информираме за това как се справят българските отбори. ", "date": "2017.05.10", "title": " Българските отбори са готови за нови успехи в Shell Eco-marathon Европа"}
{"url": "https://m.offnews.bg/news/Kultura_33/Lara-Fabian-obiavi-kontcert-v-Sofiia-prez-2018-ta_655144.html", "text": "Дългоочакваният нов албум на Лара Фабиан ‘CAMOUFLAGE’ е почти готов и се очаква да излезе през есента на 2017, а заедно с това да стартира и световното турне на звездата изпяла Je T’aime, Je suis Malade, Adagio и много други. В София Lara Fabian ще пристигне на 27-и март 2018, където в Зала 1 на НДК ще представи най-големите си хитове и песни от новия си албум.Билетите тръгват в продажба от 12 май, като самата певица е приготвила и няколко изненади за вярната си българска публика.Първите 100 билета са на промоционална цена, а всеки закупил билет за концерта ще получи албума ‘CAMOUFLAGE’ малко преди концерта на 27 март, лично от екипа на Лара Фабиан.Албумът “Camouflage”, който се очаква да се появи и в България през есента на 2017, ще бъде първия от десетилетие, изпълнен на английски, и е очакван с огромно нетърпение от феновете на Лара по света.“Camouflage”, е създаден по текстове и композиции на самата Лара Фабиан в сътрудничество с Moh Denebi и Sharon Vaughn, а първият сингъл от албума се очаква да се появи през това лято.Турнето ще пътува с грандиозна продукция и много визуални елементи, а сетлиста ще включва нова музика, но и най-доброто от останалите албуми на Лара Фабиан.Билети за концерта ще намерите в OMV, The Mall, билетен център НДК и в мрежата на Eventim.bg на цени от 59 до 159 лева.", "date": "2017.05.10", "title": " Лара Фабиан обяви концерт в София през 2018-та"}
{"url": "https://m.offnews.bg/news/Volejbol_18779/Kazijski-otriaza-Rado-Stojchev-za-Modena_655155.html", "text": "Бившият волейболен национал Матей Казийски ще продължи кариерата си в японския шампионат, съобщи Нова телевизия.В последните дни се заговори за завръщане на Казийски в италианската Серия А1, след като треньор на Модена от новия сезон ще бъде Радостин Стойчев. Вместо това обаче волейболистът ще се обвърже за още една година с настоящия си отбор Джейтект Стингс.\"Предстои в следващите дни да подпиша новия договор\", обясни Казийски, който в края на месец юни ще стане баща за пръв път.За Матей това ще бъде трети сезон в японския шампионат, като през първата година тимът му завърши на четвърто място, а преди месец финишира трети.", "date": "2017.05.10", "title": " Казийски отряза Радо Стойчев за Модена"}
{"url": "https://m.offnews.bg/news/Futbol_18793/Domuschiev-Futbolistite-triabva-da-badat-lichnosti-koito-da-sluzhat_655142.html", "text": "Собственикът на Лудогорец Кирил Домусчиев сподели в официалния си профил във социалната мрежа „Фейсбук”, че футболистите трябва да бъдат личности, които да служат за пример. Коментарът му бе по повод поредната добра инициатива на клуба. Вчера част от футболистите на българския шампион зарадваха учениците от ОУ \"Иван Сергеевич Тургенев\" в Разград и участваха в различни игри, като не пропуснаха да раздадат солидна порция автографи.  „Колкото и да са уморени и заети с тренировъчния процес и официалните мачове, добре е футболистите да намират време за подобни инициативи. По този начин децата се \"палят\" по футбола. Вижте усмивките по лицата на тези малчугани! За тях това ще остане спомен за дълъг период.Контактът с малките юнаци никога не е уморителен. Напротив - подобни срещи зареждат и те карат да се чувстваш добре. Виждам, че и нашите футболисти доста са се забавлявали. Подаръците не са най-важни. Вниманието е на първи план.За всяко дете, което обича футбола, срещата със своя любимец е незабравимо изживяване. Затова подходът на популярните лица от терена към подрастващото поколение е важен.Децата ги следят, гледат по телевизията и се стремят да им подражават. Това е една от причините в Лудогорец да внимаваме с привличането на състезатели. Футболистите трябва да бъдат личности, които да служат за пример”.", "date": "2017.05.10", "title": " Домусчиев: Футболистите трябва да бъдат личности, които да служат за пример"}
{"url": "https://m.offnews.bg/news/Politika_8/Ofitcialno-Mariia-Gabriel-e-balgarskiiat-evrokomisar_655139.html", "text": "Мария Габриел е българската номинация за еврокомисар. Това обяви след заседанието на Министерския съвет вицепремиерът по правосъдната реформа и министър на външните работи Екатерина Захариева. Предстои ресорът ѝ да бъде уточнен, посочи Захариева. Самата Мария Габриел заяви, че ще \"бди\" българското председателство да бъде успешно.Няма да се ангажирам с ресор. Решението за него е изцяло в ръцете на председателя на ЕК Жан-Клод Юнкер, каза още Габриел. Министър-председателят Бойко Борисов информира председателя на Европейската комисия Жан-Клод Юнкер за решението на правителството да издигне кандидатурата на Мария Габриел за член на ЕК от България, съобщиха от \"Дондуков\" 1. В писмо до Юнкер Борисов припомня, че темата е обсъдена между двамата в телефонен разговор в петък. „С радост мога да Ви съобщя, че днес – още на първото си заседание, българското правителство взе решение да номинира за този пост Мария Габриел. Благодарение на нейните професионални качества и дългогодишен опит в Европейския парламент съм убеден, че Мария Габриел ще има важен и стойностен принос към работата на Комисията”, посочва министър-председателят. Той изразява очакване да обсъди възможно най-скоро с председателя на ЕК номинацията и да получи неговото съгласие, както предвижда Договорът за ЕС.", "date": "2017.05.10", "title": " Официално: Мария Габриел е българският еврокомисар"}
{"url": "https://m.offnews.bg/news/Sviat-_12/Savchenko-pomoli-Makron-da-zasili-sanktciite-sreshtu-Rusiia_655150.html", "text": "Бившата украинска военнослужеща и настоящ депутат във Върховната рада Надежда Савченко, която бе освободена след близо двугодишно задържане в Русия, помоли новоизбрания френски президент Еманюел Макрон да увеличи санкциите за Москва, съобщи РИА Новости. Савченко е направила искането с официално писмо до Макрон, което е качила и на страницата си във Фейсбук. \"Обръщам се към вас с молба за запазване и даже увеличаване на санкциите срещу Русия, тъй като тази държава разбира само силата и решителността, които имате лично вие и вашата страна в качеството си на световен лидер\", пише в писмото. Освен това Савченко поздравява Макрон и целия френски народ с неговата победа и изразява надежда, че новият президент ще направи всичко, което зависи от него, за международна подкрепа на Украйна и защита на териториалната ѝ цялост. Савченко настоява още Франция да помогне за освобождаването на украинските пленници от руските затвори. ", "date": "2017.05.10", "title": " Савченко помоли Макрон да засили санкциите срещу Русия"}
{"url": "https://m.offnews.bg/news/Temida_18762/Razbitata-grupa-narkoplasiori-imala-zapazena-marka-napadenie-s-mac_655159.html", "text": "Разбитата престъпна група, която се е занимавала с наркоразпространение и тежки криминални престъпления, включително и убийства и до грабежи. Някои от участниците в групата са действали с изключителна жестокост, като \"запазената им марка“ била нападение с мачете.На 5 януари м.г. те са биячите, нападнали проф. Стефан Станчев през април миналата година. След зверския побой лекарят загуби едното си око. Шефът на клиниката по ортопедия в столичната болница \"Св. Анна\" тогава, бе пребит, докато разхожда кучето си. Друга от жертвите им е началникът на смята на Софийския затвор Янко Янков, когото пребили до смърт.Всички участници в групата са криминално проявени и имат регистрации за различни престъпления, част от групата гравитирала около столичната агитка на ЦСКА. Групата се състои от 12 души, на които са повдигнати обвинения, четирима от тях се укриват и предстои издаването на Европейска заповед за тяхното издирване по линия на Интерпол. Седем са привлечени като обвиняеми за участие в организирана престъпна група, шестима са задържани под стража, а на един е наложена мярка „домашен арест“.Операцията по задържането им е била проведена в София на два етапа. Първо били задържани участниците, занимавали се с наркоразпространение основно на територията на кв. „Дружба“. На следващия ден последвало залавянето и на останалите членове на групата. Установен е и ръководителят им, който в момента излежава присъда в Софийския затвор за наркотици и рекет. Изяснено е, че той е предавал разпорежданията си оттам, основно чрез съпругата си, разполагал е и със средства за връзка. При извършените претърсвания на различни техни адреси и автомобили са намерени наркотици и голямо количество хладно оръжие – мачете, мечове, ками и др.В резултат на проведената операция и задържането на опасната престъпна група са пресечени опити за убийство на още трима служители на Софийския затвор.Властите призовават гражданите, които разполагат с допълнителна информация по случая, да сигнализират на тел. 112 или в ГДБОП и ГДНП. Анонимността им е гарантирана.", "date": "2017.05.10", "title": " Разбитата група наркопласьори имала \"запазена марка\" - нападение с мачете"}
{"url": "https://m.offnews.bg/news/Politika_8/Vezhdi-Rashidov-shef-na-kulturata-Tcvetanov-na-vatreshnite-raboti_655151.html", "text": "Отпадналите да станат министри в кабинета Борисов 3 станаха шефове на парламентарни комисии с ресорите, които управляваха като министри в кабинета Борисов 2. Бившият министър на културата Вежди Рашидов стана председател на Комисията по култура и медии, а бившата екоминистърка Ивелина Василева - стана председател на Комисията по околна среда и води. Цветан Цветанов не стана министър по вътрешните работи и в този кабинет, но за втори път ще оглявава Комисията по вътрешен ред. Десислава Танева, която отпадна от Министерство на земеделието, също стана председател на Комисията по земеделие. Правната комисия, където ще се гледа и първият внесен законопроект за въвеждане на мажоритарна система на избори - остана със стария си шеф - Данаил Кирилов от ГЕРБ. Същия ресор - финансите в парламента взе и Менда Стоянова.Начело на комисията по енергетиката също остава Делян Добрев от ГЕРБ, Комисията по образование отново ще се ръководи от Милена Дамянова, а Комисията по здравеопазване ще се ръководи от спряганата за министър Даниела Дариткова от ГЕРБ.БСП взе три комисии - тази на икономиката и туризма, която ще се оглявава от Петър Кънев и тази на еврофондовете, чийто председател стана бившият външен министър Кристиан Вигенин. Koмиcията пo взaимoдeйcтвиeтo c нeпpaвитeлcтвeнитe opгaнизaции и жaлбитe нa гpaждaнитe беше дадена на Aнтoн Kyтeв. 1. Комисия по бюджет и финанси - Менда Стоянова ГЕРБ2. Koмиcия пo пpaвни въпpocи - Дaнaил Kиpилoв, ГEPБ3. Koмиcия пo иĸoнoмичecĸa пoлитиĸa и тypизъм - Πeтъp Kънeв, БCΠ4. Koмиcия пo eнepгeтиĸa - Дeлян Дoбpeв, ГEPБ5. Koмиcия пo peгиoнaлнa пoлитиĸa, блaгoycтpoйcтвo и мecтнo caмoyпpaвлeниe - Иcĸpeн Beceлинoв, OΠ6. Koмиcия пo външнa пoлитиĸa - Джeмa Гpoздaнoвa, ГEPБ7. Koмиcия пo oтбpaнa - Koнcтaнтин Πoпoв, ГEPБ8. Koмиcия пo вътpeшнa cигypнocт и oбщecтвeн peд - Цвeтaн Цвeтaнoв, ГEPБ9. Koмиcия пo зeмeдeлиeтo и xpaнитe - Дecиcлaвa Taнeвa, ГEPБ10. Koмиcия пo тpyдa, coциaлнaтa и дeмoгpaфcĸaтa пoлитиĸa - Xacaн Aдeмoв, ДΠC11. Koмиcия пo oбpaзoвaниeтo и нayĸaтa, - Mилeнa Дaмянoвa, ГEPБ12. Koмиcия пo въпpocитe нa дeцaтa, млaдeжтa и cпopтa - Cлaвчo Aтaнacoв, OΠ13. Koмиcия пo здpaвeoпaзвaнeтo - Дaниeлa Дapитĸoвa, ГEPБ14. Koмиcия пo oĸoлнaтa cpeдa и вoдитe - Ивeлинa Bacилeвa, ГEPБ15. Koмиcия пo тpaнcпopт, инфopмaциoнни тexнoлoгии и cъoбщeния - Xaлил Лeтифoв, ДΠC16. Koмиcия пo ĸyлтypaтa и мeдиитe - Beжди Paшидoв, ГEPБ17. Koмиcия пo взaимoдeйcтвиeтo c нeпpaвитeлcтвeнитe opгaнизaции и жaлбитe нa гpaждaнитe - Aнтoн Kyтeв, БCΠ18. Koмиcия пo вepoизпoвeдaниятa и пpaвaтa нa чoвeĸa - Kpacимиp Beлчeв, ГEPБ19. Koмиcия зa бopбa c ĸopyпциятa, ĸoнфлиĸт нa интepecи и пapлaмeнтapнa eтиĸa - Бopиc Ячeв, OΠ20. Koмиcия пo eвpoпeйcĸитe въпpocи и ĸoнтpoл нa eвpoпeйcĸитe фoндoвe - Kpиcтиaн Bигeнин, БCΠ21. Koмиcия зa ĸoнтpoл нaд cлyжбитe зa cигypнocт, пpилaгaнeтo и изпoлзвaнeтo нa cпeциaлнитe paзyзнaвaтeлни cpeдcтвa - Димитъp Лaзapoв, ГEPБ22. Koмиcия пo пoлитиĸитe зa бългapитe в чyжбинa - Aндoн Дoнчeв, \"Boля\"23. Koмиcия зa нaблюдeниe нa пpиxoднитe aгeнции и бopбa cъc cивaтa иĸoнoмиĸa и ĸoнтpaбaндaтa - Eмил Димитpoв - Peвизopo, OΠ", "date": "2017.05.10", "title": " Вежди Рашидов - шеф на културата, Цветанов - на вътрешните работи"}
{"url": "https://m.offnews.bg/news/Obshtestvo_4/NSI-s-proekt-za-zashtita-na-dannite-i-po-lesna-komunikatciia_655156.html", "text": "„Информационни системи и инфраструктура“ в НСИ Юрий Стаменов.Проектът \"Привеждане на информационните активи на НСИ в съответствие с изискванията на Евростат и миграция към хибриден частен облак\" е финансиран по Оперативна програма „Добро управление“.Той се изпълнява от 31 януари и е на стойност 1 566 401,43 лева, от които 1 331 441,22 лева са европейско финансиране, а 234 960,21 лева – национално.По проекта ще се купят 10 високопроизводителни, двупроцесорни и 14-ядрени сървъра. Дисковите масиви за съхранение на данни ще бъдат 3, 48 и 80-терабайтови.", "date": "2017.05.10", "title": " НСИ с проект за защита на данните и по-лесна комуникация"}
{"url": "https://m.offnews.bg/news/Sviat-_12/Shefat-na-FBR-razbral-za-uvolnenieto-si-ot-televiziiata_655143.html", "text": "Директорът на ФБР Джеймс Коми научил за уволнението си от телевизията.Коми бил на съвещание в Лос Анджелис с местни агенти на службата, съобщи Асошиейтед прес, цитирана от БТА.Телевизиите започнали да съобщават новината за уволнението му, а Коми първоначално се разсмял, твърди присъствал на срещата служител. След като завършил изказването си, той излязъл и повече не се върнал в заседателната зала, а по-късно отпътувал със самолет от Лос Анджелис за Вашингтон.Американският президент Доналд Тръмп изненадващо освободи вчера от длъжност Коми по препоръка на главния прокурор Джеф Сешънс на основание, че не е в състояние да изпълнява функциите си. ", "date": "2017.05.10", "title": " Шефът на ФБР разбрал за уволнението си от телевизията"}
{"url": "https://m.offnews.bg/news/Futbol_18793/Sposoben-li-e-Atletiko-na-chudotvoren-obrat_655157.html", "text": "Атлетико Мадрид трябва да се надява на истинско чудо, след като загуби първия полуфинален двубой в Шампионската лига от Реал с 0:3. Задачата на Антоан Гризман и компания е много сложна, но надеждата умира последна, така че всичко е възможно.Треньорът на \"дюшекчиите\" Диего Симеоне все още не може да разчита на контузените Хуанфран и Шиме Върсалко. Положителното за наставника е, че той ще може да използва довечера Хосе Хименес, който поднови тренировки през последните дни.В лагера на Реал вече на линия са защитниците Пепе и Рафаел Варан, които лекуваха травми, но извън сметките със сигурност остават Дани Карвахал и Гарет Бейл.Сблъсъкът довечера ще бъде последният европейски мач, който „Висенте Калдерон“ ще приеме. Това е и последното гостуване на Реал Мадрид на това съоръжение изобщо. Както е известно, от лятото Атлетико се мести на нов стадион.Снощи стана ясен и първият финалист в тазгодишната надпревара. Това е тимът на Ювентус, който се справи без особени проблеми с Монако.", "date": "2017.05.10", "title": " Способен ли е Атлетико на чудотворен обрат"}
{"url": "https://m.offnews.bg/news/Futbol_18793/Levski-pravi-opiti-da-se-otarve-ot-zashtitnik_655147.html", "text": "Левски продължава да изпитва затруднения в опитите си да се отърве от шведския защитник Симон Сандберг. \"Сините\" искат да разтрогнат с футболиста, но на този етап той отказва да си тръгне без да получи солидна компенсация, пише \"Меридиан мач\".Ситуацията изобщо не е по вкуса на ръководителите на 26-кратните шампиони, които търсят начини да разкарат играча без да му плащат. Към момента обаче това изглежда невъзможно, тъй като той има договор с клуба до лятото на 2019 година.Сандберг дойде на \"Герена\" за сериозна сума от Хекен, но така и не съумя да демонстрира качествата си. Бранителят рядко получава шанс за изява, а на всичкото отгоре се контузи и цяла пролет лекува травмата си.В същото време капитанът на Левски Веселин Минев отрече появилата се информация, която гласеше, че защитникът е възможно да се присъедини към Черно море.\"Това не е вярно. Пълни глупости! Аз имам договор с Левски за още една година и смятам да си го изпълня. Не виждам причина това да не се случи\", заяви Минев пред \"Тема Спорт\".Освен Минев, се твърди, че и вратарят на \"сините\" - Боян Йоргачевич, също е желан от Гонзо. Именно последният привлече на \"Герена\" сръбския страж, както и Веселин Минев.", "date": "2017.05.10", "title": " Левски прави опити да се отърве от защитник"}
{"url": "https://m.offnews.bg/news/Politika_8/Bivshiiat-glaven-sekretar-na-MVR-stava-shef-na-mitnitcite_655164.html", "text": "Бившият главен секретар Георги Костов става директор на Агенция \"Митници\", а Галя Димитрова поема НАП.\"С решение от днес правомощията на Бойко Атанасов, като изпълнителен директор на НАП, са прекратени. Той, считано от утре, ще бъде третият зам.-министър на финансите, с ресор приходните агенции\", обясни финансовият министър Владислав Горанов след първото заседание на Министерския съвет днес.\"Промяна търпи и ръководството на Агенция \"Митници\". Розалия Димитрова, досегашният директор, се връща в администрацията на директорски пост, по изрично нейно настояване. Предложението беше да бъде зам.-директор на Агенцията, но тя предпочете да се върне там, откъдето я номинирахме. Огромният оперативен опит и необходимостта от укрепване на митницата за нещата, които ни предстоят напред, предположи за директор на Агенцията да предложен доскорошния главен секретар на МВР Георги Костов. Предполагам, че от утре това ще е факт\", добави той и уточни, че Костов е с много голям опит в борбата с престъпността.\"Надявам се с този екип да успеем да постигнем още по-добри резултати спрямо това, което досега правихме в битката с контрабандата и измамите, както и загубите за бюджета от това\", каза още финансовият министър.", "date": "2017.05.10", "title": " Бившият главен секретар на МВР става шеф на митниците"}
{"url": "https://m.offnews.bg/news/Koloezdene_18819/Papanov-oblicha-zhaltata-flanelka-v-Slanchev-briag_655163.html", "text": "Мартин Папанов от националния отбор на България спечели първия етап на международния колоездачен тур \"Мемориал Димитър Янков\" и днес ще облече жълтата фланелка във втория ден от надпреварата. Така силното морско състезание, което е кръг от Световната купа, започна с престижна българска победа. След отлично каране и тактика, Папанов бе най-добър в първия състезателен ден по близо 100-километровото трасе от Несебър през Каблешково и Брястовец до Рудник, с финал отново в Несебър.17-годишният казанлъчанин, който в момента тренира в КК \"Лястовица\" при бившата звезда в родното колоездене Данаил Петров, кара като лъв и завърши с време от 2:11.36 часа, на цели 7 секунди пред лидера на националния отбор на Турция - Ибрахим Доган, който остана втори.Мартин и турчинът се откъснаха от основната група още на 58-ия километър, след премията за активност в Рудник. После двамата бегълци методично увеличаваха преднината си пред колоната, като километри преди финала Папанов показа по-голямата си класа и финишире пред Доган с преднина от 7 секунди.Трети, на повече от минута, остана друг българин - Даниел Иванов от КК \"Несебър\", който пресече първи от основната група финала.Надпревара с​е провежда за четвърта година и е в памет на известния бизнесмен, голям общественик​, доайен на съвременния български туризъм и голям радетел на колоезденето в България Димитър Янков - основател на местния колоездачен клуб ​\"​Несебър​\"​.Папанов ще се опита да запази жълтата фланелка днес във втория етап, който стартира от Слънчев бряг, минава през Ветрен и финишира в Кошарица.Стартът е следобед пред емблематичния хотел \"Хризантема\", като мястото не е избрано случайно. Хотелът е известен със своята \"зелена алея на спортната слава\", в която се извисяват борчета, засадени от легендата в световното колоездене Еди Меркс - най-добър колоездач в историята, и от българската олимпийска шампионка Румяна Нейкова.Дължината на трасето на втория етап е малко над 100 километра. Комисарят на Международният колоездачен съюз U.С.I. - Милан Дроджик, досега е много доволен от организацията на тура \"Мемориал Димитър Янков\". Словакът даде висока оценка на домакините и организаторите от Хотелско дружество \"Слънчев бряг хотел Холдингс\" и хотел \"Хризантема\", които са осирурили отлични условия за състезатели, треньори, съдии и и гости.", "date": "2017.05.10", "title": " Папанов облича жълтата фланелка в Слънчев бряг"}
{"url": "https://m.offnews.bg/news/Protesti_17652/Zapisi-s-kriasatci-i-obidi-v-detski-gradini-zvuchaha-na-protest-pred-o_655152.html", "text": "Родители излязоха на мирен протест срещу насилието и проблемите в общинските ясли и детски градини.На тонколони пред сградата на столичните общински дирекции \"Образование\" и \"Здравеопазване\" около час звучаха, записани с тайно поставени устройства. Много от дошлите на протеста носеха собствени записи, а почти всички имаха своя история за лошо отношение в детските градини.Майки на две деца със специални образователни потребности разказаха пред наш репортер, че не срещат съдействие за назначаването на допълнителни специалисти съгласно новата Наредба за приобщаващо образование. На молбите им да се ангажира специален педагог, психолог или логопед, дори на разноски на родителите, градините отказвали. Предлагали просто родителите да си вземат децата наобяд. Едновременно с това проблемите на децата им се задълбочили след тръгване на градина. При всяко по-рязко движение от страна на родителите малчуганите започнали да прикриват лицата си, все едно се предпазват от удар. Това за майките било сигнал за насилие и решили да поставят записващи устройства. Оказало се, че едно от децата е заключвано само' в стая и не е извеждано на двора с останалите. През десетина минути човек от персонала отварял вратата да провери какво прави, като единият път се чул удар. На друг запис се чува как жена от персонала нарича едно от дете \"идиот\", защото рисува снежинки вместо цветя на лист със зелена поляна.Баща бе донесъл запис от предучилищна група в 86-то училище, в който се чува грубо отношение на учителката.Организаторите на протеста се борят за , която са синтезирали в 11 точки (). Те предлагат във всички ясли и градини да има камери, които да записват глас и картина, а родителите да има онлайн достъп с парола. Родителите настояват още за увеличаване на персонала в градините и намаляване на децата в групите; да се забрани постоянното гледане на телевизия без образователна цел; да се позволи родител да присъства в групата по време на първоначалната адаптация на детето; за вcяко дете cъc специални образователни потребности задължително да има помощник-учител; и др.Представители на дирекциите \"Образование\" и \"Здравеопазване\" излязоха сред протестиращите и ги поканиха на среща. \"Някои от предложенията са смислени и важни. Важно е и участието на родителите в този процес, затова \", заяви директорът на Дирекция \"Образование\" Мария Минчева.По идеята за видеонаблюдение Столична община вече обяви готовност за действие, като обеща да сложи .Що се отнася до увеличаване на персонала, Мария Минчева коментира пред OFFNews, че градините са на делегиран бюджет и персоналът се определя от директора. Не липсвали добри примери - като в Детска градина №2, където има назначен допълнителен персонал. \"Всичко е въпрос на добра организация\", посочи тя. ", "date": "2017.05.10", "title": " Записи с крясъци и обиди в детски градини звучаха на протест пред общината"}
{"url": "https://m.offnews.bg/news/Koloezdene_18819/Bivsha-sapruga-sadi-legenda-na-Dzhiroto-za-nasilie_655169.html", "text": "Рекордьорът по етапни победи в Обиколката на Италия Марио Чиполини ще бъде изправен пред съда за насилие над бившата си съпруга Сабрина Ландучи.Двамата бяха семейство между 1993 година и 2016 година, но се разведоха.Ландучи се оплаква, че преди няколко месеца бившият й съпруг се засякъл с нея във фитнес зала, хванал я за врата и й нанесъл поражения. Тя потърсила лекарска помощ, а ицидентът станал пред свидетели.Италианецът, известен на феновете си като Цар Лъв и Супер Марио е легенда на колоезденето. Той има 42 успеха в Джирото. Той прекрати кариерата си в края на април 2005 година. В момента е на 50 години.", "date": "2017.05.10", "title": " Бивша съпруга съди легенда на Джирото за насилие"}
{"url": "https://m.offnews.bg/news/Politika_8/Privatizatciiata-e-izigrala-svoiata-rolia-smiata-Vladislav-Goranov_655177.html", "text": "Правителството ще започне отново процедурата за концесията на летище \"София\", заяви днес финансовият министър Владислав Горанов.\"Това, което предстои и се обсъжда сериозно е отново внасянето на неуспелия да мине законодателен път и да го финишира законопроект за концесиите\", обясни Горанов и припомни, че текстът бе върнат за ново обсъждане от президента Румен Радев. \"Процедурата за разглеждането му трябва да започне наново. Предстои да бъде внесен най-вероятно от народни представители в новия парламент. В него са описани процедурите за публично-частно партньорство и най-вече концесиите\", поясни той.По думите му няма причина да се променя стратегията за управления на летището и за това то ще бъде дадено на концесия.Горанов коментира и идеята за спиране на приватизацията: \"Приватизацията на практика е до голяма степен изиграла своята роля. Фокусът е върху новия начин за управление на държавната собственост и прекратяването на всякакви спекулации, свързани с теми за приватизации на обособени части или акции и дялове, останали в отделните министерства\".", "date": "2017.05.10", "title": " Приватизацията е изиграла своята роля, смята Владислав Горанов"}
{"url": "https://m.offnews.bg/news/Koloezdene_18819/Kris-Frum-otnovo-se-kachi-na-pedalite_655171.html", "text": "Лидерът на колоездачния Team Sky Крис Фрум се качи на велосипеда само ден след инцидента, който претърпя по време на тренировка в околностите на Монте Карло.Британецът беше блъснат от невнимателен шофьор и изправи на нокти феновете на колоезденето, които претърпяха през месеца вече огромен шок, след като прочутият италиански колоездач Микеле Скарпони беше погубен също по време на тренировка.Фрум не пострада тежко при инцидента, но колелото му  Pinarello Dogma F10 стана за скрап. Той получи новия си велосипед и се завърна на шосето.На практика той не е пропуснал и ден тренировка, тъй като новото му колело е било изпратено още през нощта и на сутринта е пристигнало при него.", "date": "2017.05.10", "title": " Крис Фрум отново се качи на педалите"}
{"url": "https://m.offnews.bg/news/Politika_8/Liliana-Pavlova-shte-se-grizhi-za-NDK_655180.html", "text": "Министърът за Българското председателство на Съвета на Европейския съюз 2018 Лиляна Павлова ще упражнява правата на държавата в капитала на „Национален дворец на културата – Конгресен център София“ ЕАД, съобщиха от правителсвената пресслужба.Досега принципал на държавното дружество беше вицепремиерът по подготовката на българското председателство на Съвета на ЕС-2018. Промяната е в резултат на одобрената от Народното събрание нова структура на Министерския съвет.В  Павлова заяви, че ремонтът на НДК закъснява. Все още не е готов и не е одобрен работният му проект. Според нея ремонтът на НДК трябва да приключи най-късно до края на октомври. В същото време заради претрупана програма и  голяма част от подготовката на българското председателство на Съвета на ЕС е блокирана. По-рано днес финансовият министър Владислав Горанов заяви, че сметката за председателството вероятно \"ще бъде допълнена\", но без да се налага актуализация на бюджета. Според него подготвеният бюджет в края на 2016 г. има \"достатъчно възможности да удържи на новите политически решения и необходимости на страната от финансиране до края на 2017 г.\" \"Моята прогноза е, че Законът за държавния бюджет за 2017 г. няма да се налага да бъде актуализиран в нито един от параметрите\", поясни той.", "date": "2017.05.10", "title": " Лиляна Павлова ще се грижи за НДК"}
{"url": "https://m.offnews.bg/news/Sviat-_12/Poslanik-na-Severna-Koreia-Prodalzhavame-s-iadrenite-testove_655178.html", "text": "\"Северна Корея ще проведе шести ядрен опит - когато и където лидерът ни избере”, категоричен е посланикът на страната във Великобритания. В интервю пред Sky News посланик Чо Ил заяви, че страната ще продължи ядрената си програма и опитите с балистични ракети въпреки предупрежденията и санкциите на ООН.„ООН нямат никакво законно право да ни налагат санкции” - казва посланикът - „КНДР съществува в условията на санкции от много години и това не може да ни откаже от ядрените ни амбиции. Нашата ядрена мощ е единственият начин да осигурим мира на Корейския полуостров”.Тезата на посланик Чо е, че страната му прави всичко това, за да се защити от евентуална атака от страна на САЩ:„Ако САЩ направят някакво движение срещу нас, сме готови да ги сравним със земята”.В същото време САЩ подготвят още по-сериозни мерки срещу евентуален следващ ядрен тест на Корейския полуостров.Междувременно Южна Корея си избра нов президент – Мун Дже-ин, който заяви готовност да посети Северна Корея в „правилния” момент и декларира желанието си да омекоти политическия диалог между страната му, Северна Корея, САЩ и Китай, както и да работи за мир на Корейския полуостров.", "date": "2017.05.10", "title": " Посланик на Северна Корея: Продължаваме с ядрените тестове"}
{"url": "https://m.offnews.bg/news/Politika_8/Galia-Dimitrova-stava-direktor-na-NAP_655179.html", "text": "Министерският съвет освободи Бойко Атанасов от длъжността изпълнителен директор на Националната агенция за приходите (НАП), който става зам.-министър на финансите. На негово място е назначена Галя Димитрова – досегашен зам.-директор на НАП.Галя Димитрова отговаря на предвидените в закона изисквания за заемане на длъжността – притежава висше икономическо образование с образователно-квалификационна степен „магистър“ и има повече от 22 години стаж в системата на приходната администрация.Тя е доказала своя професионализъм при изпълнение на функциите на заеманите от нея различни ръководни позиции в агенцията – началник на отдели „Ревизии“ и „Управление на изпълнението“, директор на дирекция „Управление на изпълнението“ и директор на териториална дирекция „Големи данъкоплатци и осигурители“, посочват от правителствената пресслужба.От 3 юли 2013 г. до настоящия момент е зам.-директор на НАП.", "date": "2017.05.10", "title": " Галя Димитрова става директор на НАП"}
{"url": "https://m.offnews.bg/news/Politika_8/Radev-naznachi-oshte-dvama-sluzhebni-ministri-v-administratciiata-si_655181.html", "text": "Президентът Румен Радев подписа укази, с които назначи секретари в своя екип. Служебният министър в правителството на Огнян Герджиков Пламен Узунов ще поеме длъжността секретар по правни въпроси и антикорупция. В служебния кабинет той ръководеше МВР. Бившият министър на отбраната Стефан Янев пък ще бъде назначен на длъжността секретар по сигурност и отбрана.Във вторник друг министър от служебния кабинет отиде в администрацията на президента - Гълъб Донев беше назначен за секретар по социални политики и здравеопазване в своя екип.", "date": "2017.05.10", "title": " Радев назначи още двама служебни министри в администрацията си"}
{"url": "https://m.offnews.bg/news/Politika_8/Kabinetat-smeni-22-oblastni-upraviteli-na-parvoto-si-zasedanie_655170.html", "text": "На първото си заседание правителството уволни 22-ма областни управители и назначи нови на техните места. На постовете си са върнати 8 от уволнените от служебния кабинет областни управители. Областен управител в Благоевград става отново Бисер Михайлов, във Варна – Стоян Пасев, във Враца – Малина Николова, в Кюстендил – Виктор Янев, в Ловеч – Георги Терзийски, в Смолян – Недялко Славов, в Хасково – Станислав Дечев, а в Ямбол – Димитър Иванов.Името на Недялко Славов беше замесено в скандала с напускането на телевизията на журналиста Васил Иванов, който обяви, че Сарелска е наложила цензура на разследвана обществена поръчка, спечелена от фирма на Славов. Служебният кабинет уволни общо 20 областни управители, а управителят на Монтана сам подаде оставка. Областните управители бяха сменени с мотива, че биха попречили за провеждането на честни избори. Ирена Соколова за втори път става областен управител на Перник. Тя е заемала длъжността през 2014 г. и 2015 г. Митко Стайков поема поста в Търговище, където вече е бил областен управител от 2009 г. до 2013 г.Двама заместник областни управители – на Видин Албена Георгиева и на Пазарджик Стефан Мирев, стават областни управители, а Ивелин Иванов, който от 2015 г. е главен секретар на областната администрация в Силистра, е определен за областен управител на Силистра.Любомира Попова застава начело на област Велико Търново. Тя е професор към катедра „Педагогика” в педагогическия факултет на Великотърновския университет „Св. Св. Кирил и Методий“.В Габрово областен управител става Невена Петкова. От 2004 г. до 2016 г. е старши разследващ полицай в ОДМВР – Габрово, РУ – Севлиево. Магистър е по право от ВТУ „Св. Св. Кирил и Методий“.За областен управител в Кърджали е назначен Никола Чанев. В териториалната данъчна дирекция в града последователно той е заемал различни постове – от данъчен инспектор до началник сектор. Магистър е по национална и регионална сигурност от ПУ „Паисий Хилендарски“, както и магистър по счетоводство и контрол от УНСС.За областен управител на Монтана е определен Росен Белчев – икономист от УНСС, който в момента работи в частния сектор.На поста в Плевен е назначен Мирослав Петров. Магистър е по икономика от СА „Димитър Ценов“ в Свищов, завършил е и НВУ във Велико Търново. През 2013 г. е бил директор на ОД на МВР – Плевен.Народният представител в 43-ото Народно събрание Гюнай Хюсмен ще оглави областната администрация в Разград.В Сливен областен управител става Чавдар Божурски. Работил е продължително време в сектора сигурност, бил е директор в ОДМВР - Сливен. Магистър е по право от СУ „Св. Климент Охридски“.На длъжността областен управител в Стара Загора е назначена Гергана Микова, която два мандата е общински съветник в Стара Загора. Завършила е българска филология в ПУ „Паисий Хилендарски“.Проф. Стефан Желев поема ръководството на областната администрация в Шумен. Бил е народен представител в 42-рото и 43-ото Народно събрание. Ръководител е на факултета по технически науки в Шуменския университет „Епископ Константин Преславски”.", "date": "2017.05.10", "title": " Кабинетът смени 22 областни управители на първото си заседание"}
{"url": "https://m.offnews.bg/news/Temida_18762/Povdignaha-obvinenie-na-bashtata-prebil-10-godishniia-si-sin_655166.html", "text": "Районната прокуратура във Велико Търново повдигна обвинение на бащата, пребил 10-годишния си син. Мъжът беше задържан за нанасяне на побой. Той остава в ареста за 72 часа. 10-годишното момче е намерено в безпомощно състояние край село Беляковец и е откарано в болницата във Велико Търново с опасност за живота. Момчето се оплаква от системен тормоз от баща си. Причината за последния побой била, че детето си забравило ключа. Майката е напуснала семейството и живее в чужбина от години. Преди години момчето е било отнето от баща му, който забравил да го вземе от детска градина. След два месеца в социален дом то отново е върнато в семейството.", "date": "2017.05.10", "title": " Повдигнаха обвинение на бащата, пребил 10-годишния си син"}
{"url": "https://m.offnews.bg/news/Kultura_33/IAsni-sa-grupite-za-Battle-of-the-Bands-na-festa-Midalidare_655167.html", "text": "След обиколка на 4 града и прослушване на 23 банди на живо, журито на Piraeus Battle of the bands в състав Aura, Звезди и Митко Кърнев избра българските групи, които ще свирят на Midalidare, Rock In The Wine Valley.Drive your life (Варна), Seconday (Ямбол), явили се на кастинга в Пловдив и Der hunds (София) ще са родните групи, които ще се борят за сърцата на публиката в долината на виното и възможността да закрият вечерта на 10-и юни, след Gotthard.„Не ни беше никак лесно, видяхме страхотни банди и израстване на родната сцена след последния battle, който проведохме преди две години. Прави впечатление, че групите идват подготвени и то не само с добра музика, но и с цялостно предстaвяне, което включва сценично поведение и популяризация в социалните мрежи. Сега идва най-трудната задача, а именно вотът на публиката“, споделя Звезди.Останалите групи, които ще се борят за голямата награда на Midalidare, Rock In The Wine Valley са Katara (Румъния), Rrichtervoid (Румъния), Desert (Израел), Steel Hornet (Сърбия) и The broken ravens (Шотландия). „В Румъния имахме подобен кастинг, както в България, там работим с наши партньори, а другите три групи бяха сред кандидатсвалите от чужбина и одобрени от журито“, разказват от Bulgarian Live Music.Първата вечер на фестивала ще завърши с трибют на Metallica от Hammerhead.„Midalidare, Rock In The Wine Valley” ще се проведе на 9, 10 и 11 юни 2017-а година. Билетите са в продажба в мрежaта на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи, както и на място в Мидалидаре.", "date": "2017.05.10", "title": " Ясни са групите за Battle of the Bands на феста Midalidare"}
{"url": "https://m.offnews.bg/news/Izvan-terena_18817/Dani-Alvesh-razpali-semeen-skandal_655161.html", "text": "Колоритният бразилски защитник на Ювентус Дани Алвеш разпали семейна война в Перу. Бившият футболист на Барселона вкара гол шедьовър от воле при победата с 2:1 над Монако в полуфинала от Шампионската лига в Торино.\"Дани Алвеш, ти ми направи деня\", написа дъщерята на бившия вратар на Перу Леао Бутрон Даниела, която предизвика реакцията на баща си.\"Какъв Дани Алвеш? Ти не си ли на университет\", написа таткото, който е отявлен фен на Барселона и едва ли е останал доволен, че щерка му е станала фен на екзекутора на каталунците в 1/4-финалите на Шампионската лига.", "date": "2017.05.10", "title": " Дани Алвеш разпали семеен скандал"}
{"url": "https://m.offnews.bg/news/Ikonomika_59/Pravitelstvoto-spira-privatizatciiata-i-odarzhaviava-ikonomikata_655165.html", "text": "Правителството има намерение да забрани приватизацията на държавни акции и дялове и да развива съществуващите държавни дружества.Това стана ясно след заседанието на правителството в сряда. Министърът на икономиката  обясни, че \"е възложено\" на министерството на икономиката да изготви законопроект, с който се забранява приватизацията на държавни акции и дялове, както и приватизацията на акции и дялове от дъщерни дружества. Обособени части от имущества на държавни дружества или дъщерни техни ще бъдат продавани след решение на Народното събрание по предложение на МС.\"Всички започнати процедури по приватизация на акции и дялове на държавните дружества ще бъдат спрени веднага\", поясни икономическият министър. \"Към момента анализите на Агенция за приватизация и следприватизационен контрол първо показват, че над 98% от дружествата, които не са били в забранителния списък към Закона за приватизация и следприватизационен контрол, са раздържавени. Останалият пакет се предлага в последните 3-4 години, но без никакъв интерес. А дружествата, които са в забранителния списък са стратегически за държавата ни\", добави той и заяви, че оттук нататък, както е било и досега, ще се направи всичко възможно те да бъдат развивани.Причината за това решение е, че бил \"изчерпан ресурсът на българската държава за приватизация\". \"Няма да продаваме, оттук нататък ще развиваме дружествата, включително и тези в Министерство на икономиката, а и в другите дружества. Давам пример с военно-промишления комплекс\", обясни Караниколов.Процесът на одържавяване на предприятия стартира още във второто правителство на Борисов. Тогава държавата откупи ремонтния завод \"Авионамс\", който се намира на територията на авиобаза Граф Игнатиево. От Русия вече заявиха интерес заводът да получи лиценз, за да може в него да се ремонтират изтребителите МиГ-29.С новия Закон за МВР пък беше дадена зелена светлина за създаването на ново държавно предприятие, което се очаква да  Според доклад на Института за пазарна икономика финансовото състояние на държавните предприятия се влошава през 2014 и 2015 г. спрямо базисната 2013-та година. Броят на губещите предприятия значително нараства до 72 през 2014 г. и въпреки че леко спада до 62 през 2015 г., остава над нивото от 55 през 2013-та. Общият финансов резултат сериозно се влошава от 493 млн. лв. нетна печалба през 2013 г. до 266 млн. лв. загуба през 2014 г. През 2015 г. ситуацията се подобрява и отново е отчетена нетна печалба, но този път от само 85 млн. лв. Задълженията на предприятията растат през всяка една от разгледаните години и през 2014 г. темпото на натрупване на дългове дори изпреварва ръста на БВП.", "date": "2017.05.10", "title": " Правителството спира приватизацията и \"одържавява\" икономиката"}
{"url": "https://m.offnews.bg/news/Obshtestvo_4/Telefonat-stava-i-bilet-za-metro-puskat-porachkata-za-tiket-sistemata_655175.html", "text": "Електронен билет за градски транспорт ще има в София най-рано след две и половина години. Обществената поръчка за тикет системата ще бъде обявена до края на седмицата, документи ще се приемат 60 дни, а за изпълнението са предвидени 24 месеца. Система ще струва 88 милиона лева и ще дава възможност таксуването да се извършва по време или по разстояние във всички превозни средства. 15 000 устройства ще бъдат монтирани в столицата - в превозни средства, метро, търговски обекти. Заедно с тикет системата задължително във всяко превозно средство на обществения транспорт ще бъдат монтирани камери с цел контрол на сигурността за контрольори, шофьори и пътници. По този начин ЦГМ трябва да получава в реално време данни за натовареността във всеки един момент във всяко превозно средство. На тяхна основа ще може да се правят промени в схемата на градския транспорт и графика на превозните средства, освен това ще се получи по-реална представа за гратисчиите.Зареждането на електронните билети и картите ще може да става и чрез компютър и телефон. ", "date": "2017.05.10", "title": " Телефонът става и билет за метро, пускат поръчката за тикет системата"}
{"url": "https://m.offnews.bg/news/Politika_8/IUnker-se-sreshta-s-Mariia-Gabriel-sledvashtata-sedmitca_655187.html", "text": "Председателят на Европейската комисия Жан-Клод Юнкер ще се срещне следващата седмица с номинираната за български еврокомисар Мария Габриел, която ще замени Кристалина Георгиева. Юнкер е получил предложението за номинацията на Габриел тази сутрин.Предложението за еврокомисар е направено след разговор по телефона между Юнкер и премиера Бойко Борисов, на който двамата са се разбрали, че номинацията трябва да се представи в кратък срок. Следващата стъпка е председателят Юнкер да се срещне с Мария Габриел и да проведе интервю. Целта е да се прецени способността на кандидата да изпълнява длъжността европейски комисар. Въз основа на интервюто председателят Юнкер ще вземе решение и за разпределянето на отговорностите на бъдещия български еврокомисар.От процедурна гледна точка за назначаването на нов комисар с българско гражданство е необходимо взаимно съгласие между председателя на Комисията и Съвета, след консултация с Европейския парламент, пише БТА. Освен това съгласно междуинституционалното Рамково споразумение за отношенията между Европейския парламент и Европейската комисия председателят на Комисията, преди да даде съгласието си относно решението на Съвета за назначаване на новия комисар, трябва да \"разгледа задълбочено\" резултата от консултацията с Европейския парламент, който провежда размяна на мнения с кандидата.След решението на бившия заместник-председател Кристалина Георгиева да напусне Европейската комисия комисар Гюнтер Йотингер пое отговорността на 1 януари 2017 г. за бюджета и човешките ресурси, а председателят Юнкер временно разпредели портфолиото за цифровата икономика и цифровото общество на заместник-председателя Андрус Ансип.", "date": "2017.05.10", "title": " Юнкер се среща с Мария Габриел следващата седмица"}
{"url": "https://m.offnews.bg/news/Zimni_18801/Zaguba-na-Balgariia-sreshtu-Ispaniia-na-Evropejskoto-parvenstvo-po-kar_655198.html", "text": "Тежка загуба за България с 12:3 от Испания на Европейското първенство по кърлинг в дивизия Ц, което се провежда в Андора. Отборът ни в състав Николай Рунтов, Петър Чакъров, Божидар Момерин и Рето Зайлер отстъпи с редултат 12:3 от Испания.", "date": "2017.05.10", "title": " Загуба на България срещу Испания на Европейското първенство по кърлинг"}
{"url": "https://m.offnews.bg/news/Obshtestvo_4/61-hil-mesta-v-gimnaziite-pri-57-hil-sedmoklasnitci_655172.html", "text": "60 748 ще са местата за прием в гимназиите с прием в VIII клас това лято. План-приемът бе утвърден днес от министъра на образованието.При близо 61 хилядите места броят на завършващите тази година седмокласници, които имат правото да кандидатстват, е чувствително по-малък - 56 639.Според план-приема ще има 2324 паралелки - 1185 профилирани и 1139 професионални.Тази година е последната, в която и осмокласници ще могат да кандидатстват в училища с прием след осми клас, уточниха от МОН. Броят на завършващите осмокласници е 30 066, а местата за тях - 30 266 (включва професионални, профилирани и непрофилирани паралелки).План-приемът включва местата във всички училища с гимназиално обучение - профилирано, професионално, непрофилирано. Това са средните, обединените училища, професионалните гимназии. С документа се утвърждават и местата по форми на обучение - дневна, вечерна, задочна, както и обучаващите се дуално.За първа година план-прием ще има и в V клас в профилирани гимназии с профил „Математика“ и „Природни науки“. 1085 са местата за кандидатстващите след IV клас. Паралелките са 42. Местата в София са 140.Анализът на министерството показва, че през миналата учебна година броят на завършващите седмокласници е намалял спрямо предходната година с 1032 ученици (намаление не е отчетено в София-град), но през сегашната има общо увеличение. Най-сериозно намалява броят на седмокласниците в областите Ямбол, Силистра, Русе, Разград, Пловдив, Видин и Габрово.Най-много паралелки за прием по профили са утвърдени по „Чужди езици“, следвани от „Софтуерни и хардуерни науки“, а най-малко – по „Изобразително изкуство“ и „Музика“.Намалява и броят на учениците, които завършват VIII клас. Такава тенденция има в областите Ямбол, Търговище, Шумен, Хасково, София-област, Русе, Пловдив, Кюстендил, Кърджали и Добрич. В София-град и тук завършващите са най-много и броят им постоянно расте.", "date": "2017.05.10", "title": " 61 хил. места в гимназиите при 57 хил. седмокласници"}
{"url": "https://m.offnews.bg/news/Temida_18762/Obzor-brani-morskata-si-gradina-ot-zastroiavane_655194.html", "text": "Десетина жители на Обзор и кметът на града Христо Янев дойдоха в Апелативния съд в Бургас, за да бранят морската си градина от застрояване. Причината е дело, в което частен собственик претендира за 600 квадратни мерка от парка, на които има интерес за строеж на хотел. Парцелът е продаден от страна на Община Несебър още през 2003 г. Според юристи – незаконно, тъй като той е публична общинска собственост. Тогавашният кмет Николай Трифонов го продава на „Производствено – техническа база“ Бургас. Интересни са хората, които стоят зад сделката, разказва юристът Марин Божков. Зад фирмата е преподавателят от УниБИТ (т. нар. Библиотекарски институт) доц. Бонка Хинкова. Божков я посочва като смятана за човек на групировката ВИС в правителството на Любен Беров, била е и председател на Комитета по туризъм. Парцелът е купен за 27 000 лв., които юристът, който е граждански наблюдател на процеса, пресмята като 5% от тогавашната стойност на имота. Имотът е прехвърлян няколко пъти, а последните му собственици са Бонка Хинкова и съпругът й. Настоящият кмет Николай Димитров пък получава през 2007 г. Подробен устройствен план, който да разпише, в който е предвидено сериозно строителство, по непотвърдена информация – на хотел. Димитров отказва да сложи подписа си под документа. Това, обаче, не спира собствениците да си търсят правата върху имота. Окръжният съд в Бургас обяви сделката за нищожна, но Хинкова и съпругът й обжалват решението пред апелативните магистрати. Те нямат права върху терена, категорична е адв. Диана Захариева, която защитава интереса на жителите на Обзор.„“, коментира Захариева. На обратното мнение е адвокатът на собствениците Евгения Дашина:„, твърди Дашина.Кметът на Обзор Христо Янев е категоричен, че сделката не трябва да се признава за законна.„“, каза Янев.Местните жители, които присъстваха на делото, подчертаха, че ако Апелативният съд не се произнесе в тяхна полза, ще излязат на протест. Магистратите трябва да вземат решение до един месец.", "date": "2017.05.10", "title": " Обзор брани морската си градина от застрояване"}
{"url": "https://m.offnews.bg/news/Sviat-_12/Tramp-zashtiti-reshenieto-da-uvolni-shefa-na-FBR-obeshta-noviiat-da-e_655201.html", "text": "Президентът на САЩ Доналд Тръмп защити решението си да уволни директора на ФБР Джеймс Коми и обеща да го замени с някой \"много по-добър\", предаде Ройтерс, цитирана от БТА.Тръмп отхвърли критиките на демократите по повод рокадата. \"Коми изгуби доверието на почти всички във Вашингтон, републиканци и демократи. След като нещата се успокоят, те ще ми благодарят\", написа американският президент в Туитър.Уволненият директор водеше разследване за евентуален заговор между кампанията на Тръмп и Русия за оказване на влияние върху резултата на президентските избори от 2016 г.Говорителят на руския президент Владимир Путин Дмитрий Песков заяви, че решението на Тръмп да уволни Коми няма да повлияе на отношенията между САЩ и Русия, като подчерта, че това е вътрешна работа на Вашингтон. На въпрос как решението, повдигащо отново въпроса за намеса на Москва в президентските избори в САЩ, ще се отрази на отношенията между двете страни Песков отговори: \"Надяваме се, че няма да повлияе по никакъв начин, това е суверенно решение на президента на САЩ, което няма отношение към Руската федерация\".", "date": "2017.05.10", "title": " Тръмп защити решението да уволни шефа на ФБР, обеща новият да е \"много по-добър\""}
{"url": "https://m.offnews.bg/news/Izvan-terena_18817/Leo-Mesi-i-Antonela-obiaviha-data-za-svatbata_655195.html", "text": "Суперзвездата на Барселона Лионел Меси и любимата му Антонела Рокуцо обявиха дата за сватбата. Събитието на годината ще се проведе на 30 юни.Има вероятност нападателят и половинката му да направят две церемонии - едната за роднините в Аржентина, и една за приятелите и колегите в Барселона, на която се очаква да присъстват около 600 гости.Каталунската фирма за кетъринг, която нахрани гостите на сватбата на Карлес Пуйол, вече се похвали с огромна поръчка за ястия и напитки за церемонията и купона след това.Любовта на Меси и Антонела продължава вече повече от 10 години. Двамата са приятели от детство, но искрата между тях пламва през 2007 година. Звездната двойка има две деца - Тиаго на 4 години и Матео на 1.Последният официален мач на Меси за този сезон е на 27 май срещу Алавес във финала за Купата на Краля, а на 9 юни е контролата Аржентина - Бразилия в Австралия. След това футболната звезда и годеницата му ще имат достатъчно време да организират всичко около сватбата им.В Испания продължават спекулациите около поканата на семейство Пике. Половинката на защитника Шакира е във вражда с Антонела заради инцидент по време на барбекю вечер в дома на аржентинеца.", "date": "2017.05.10", "title": " Лео Меси и Антонела обявиха дата за сватбата"}
{"url": "https://m.offnews.bg/news/Ikonomika_59/Obsazhdat-5-znakovi-tendentcii-v-mezhdunarodnoto-danachno-pravo-na-kon_655203.html", "text": "Тенденциите в международното данъчно право, които могат да бъдат извлечени от най-добрите съвременни практики днес и да бъдат използвани от експертите в тази област ще са една от дискутираните теми на предстоящата Първа конференция на Международната данъчна асоциация. Събитието на IFA ще се проведе на 18 и 19 май в София - аудитория 272 на СУ „Св. Климент Охридски“ с партньорството на Юридическия факултет.Сред най-очакваните гост лектори е д-р Рафаеле Петруци - магистър по право, управляващ директор на Центъра за трансферно ценообразуване към Института за австрийско и международно данъчно право при Виенски икономически университет. Той е международен данъчен консултант, специализирал в сферата на международното корпоративно данъчно облагане и трансферното ценообразуване в отдела за трансферно ценообразуване на Делойт, Виена (Австрия). Ето как той определя 5-те най-важни тенденции в международното данъчно право:• Инвестиции в човешкия капитал, включително квалификации и обучения на персонала;• Инвестиции в технологии с оглед повишаване на ефективността на дейностите• Инвестиции в инструменти за управление на риска и документиране на трансферно ценообразуване• Повишаване на ангажираността в съвместни compliance programs с данъчната администрация• Повишаване използването на механизми за разрешаване на спорове между а) данъкоплатците и данъчната администрация или б) днанъчните администрации на различните държави.Според д-р Петруци компаниите днес се изправят пред множество международни данъчни проблеми, свързани с различни теми: митнически задължения, чуждестранно данъчно кредитиране, парично репатриране (cash repatriation), данъчни спорове, двойно данъчно облагане, ДДС, парични данъци и данъчни облекчения. Но с най-голямо практическо значение в международното данъчно облагане са въпросите относно трансферното ценообразуване.Темата за съдържанието в рамките на трансферното ценообразуване е и тази, върху която той ще акцентира по време на участието си в конференцията. Според него тя е все по-популярна, както за данъкоплатците, така и за данъчните администрации, които постоянно се сблъскват с въпроса какво значение се влага в думата “съдържание” от гледна точка на трансферното ценообразуване. Наличието на определено количество хора, според д-р Петруци, ангажирани в конкретна юрисдикция не означава обезателно, че по този начин една компания си е осигурила достатъчно съдържание. Въпросът за съдържанието при трансферното ценообразуване е много по-сложен и зависи от различни аспекти, наред с другото - кой осъществява съответните функции и кой притежава съответните активи. Този въпрос ще продължи да бъде изследван допълнително и в “след-BEPS” обстановката, в която ОИСР разходва значителен времеви ресурс, за справянето с въпроса, осигурявайки повече указания, както за данъкоплатците, така и за данъчните администрации.Проектът BEPS (или в пълнота „Base Erosion and Profit Shifting”) е основната тема на предстоящата конференция. Това е своеобразна концепция, проект на ОИСР, насочена срещу „некоректните” политиките за данъчно планиране, които редица обединения от дружества, корпорации или дружества със силно развита клонова структура в международен план прилагат, за да „избегнат” в една или друга степен тежестите на данъчното облагане в държавите, по място, където реализират приходи от дейността си.Според д-р Петруци все още има нужда от очертаване на бъдещия вид и е от ключово значение в този момент да бъдат определени общите разбирания и виждания, за да бъдат избегнати разминаващи се тълкувания, които могат да подкопаят отношенията между различните страни, участващи в международния диалог.Конференцията е насочена към юристи, ръководни и други длъжности в НАП и Министерство на финансите, членове на бюджетната и други комисии към парламента, счетоводители, одитори, административни съдии и студенти. Сред регистрирали се вече участници има данъчни служители, съдии, адвокати (адвокатски кантори), счетоводители, одитори и счетоводни и одиторски кантори, финансови директори на големи компании и банки, преподаватели от България, Румъния, Сърбия, Македония и други държави.„Планираме това да бъде началото на ежегодни конференции и форуми, които ще допринесат всички участници да се почувстват част от силно професионална и академична среда, в която да имат възможност да обсъждат световните процеси, част от глобалното развитие на правото, на данъчното право и прилагане.“ – заяви адв. Валентин Савов, председател на IFA България.Първата Конференция на IFA в България е организирана от Сдружение IFA България - официално и единствено подразделение на Международната данъчна асоциация, акредитирано на конгреса на ИФА в Мумбай, Индия, през 2014 г. Повече за програмата и лекторите на събитието, както и за възможностите за регистрация, вижте на официалния сайт на конференцията www.ifa-conference.com", "date": "2017.05.10", "title": " Обсъждат 5 знакови тенденции в международното данъчно право на конференция в София"}
{"url": "https://m.offnews.bg/news/Izvan-terena_18817/Bremennata-Serina-se-zabavliava-v-Disnilend_655193.html", "text": "Бременната в петия месец американска тенисистка Серина Уилямс се радва на свободното от спорт време по най-добрия начин.Бившата номер 1 се появи в \"Дисниленд\" и опита най-новата атракция - планетата Пандора от кинохита \"Аватар\".Коремчето вече личи на 35-годишната тенис звезда. Серина е бременна от американския бизнесмен Алексис Оханесян, който е основател на социална мрежа.Спекулациите родиха слухове, че звездата, която в носителка на 23 титли от Големия шлем, е била бременна по време на провелото се през месец януари открито първенство на Австралия по тенис, където постигна поредната си титла. В крайна сметка те се оправдаха, като самата Серина лично разкри новината.Впоследствие се оказа, че това е станало неволно като е публикувала грешната снимка.", "date": "2017.05.10", "title": " Бременната Серина се забавлява в \"Дисниленд\""}
{"url": "https://m.offnews.bg/news/Politika_8/Borisov-naznachi-oshte-osem-zam-ministri-na-pet-ministerstva_655208.html", "text": "Премиерът Бойко Борисов подписа заповеди за назначаването на осем заместник-министри в пет министерства. Предложенията са на съответните министри по ресори.В , който заемаше същия пост от юли 2016 г. до януари 2017 г. За заместник-министър там е назначен и – депутат в 37-ото и 38-ото Народно събрание, член на Комисията по външна политика, който от 2002 г. работи в ПОК „Съгласие“.В , който заемаше длъжността и в предходното правителство с премиер Бойко Борисов.  също става заместник-министър в МВР. От 2011 г. той е заместник-кмет на община Пещера. Бил е и началник сектор „Криминална полиция“ в ОДМВР – Пазарджик и началник РПУ в Пещера. Той е бил прокурор в Софийска градска прокуратура, а от 2016 г. е съдия в Административен съд София-град. Апостолов е завършил Медицинския университет в Пловдив –специалист по „Анестезиология и реанимация“. Работил е и като управител в лечебни заведения в Пещера, Пазарджик, Бургас. Лидия Нейчева е заемала поста на заместник-министър на здравеопазването за различни периоди през 2013 г. и 2014 г. От 2015 г. тя е директор на дирекция „Спортна инфраструктура и управление на държавното участие“ в министерството. Завършила е Юридическия факултет на СУ „Св. Климент Охридски“, магистър по право.", "date": "2017.05.10", "title": " Борисов назначи още осем зам.-министри на пет министерства"}
{"url": "https://m.offnews.bg/news/Kultura_33/Epica-shte-podgriava-Evanescence-na-Hills-of-Rock-v-Plovdiv_655211.html", "text": "Hills of Rock Plovdiv продължава да добавя нови имена към първото си издание. Новото попълнение ще бъдат холандците Epica, известни със своето симфонично метъл звучене. Те ще свирят в първия ден на фестивала. На трите сцени около Гребния канал в Пловдив на 30.06 и 1.07. почитателите на рок музиката ще видят големите Evanescence и Guano Apes, и още 30 артисти и групи от България и чужбина.Наред с най-големите си хитове Epica ще представят и новия си албум “The Holographic Principle”, който според музикалната критика е “най-добрата им творба до момента”. Коен Янсен споделя – “Искахме този албум да е изпълнен с най-добрата музика, на която сме способни. Отделихме много време за подготовката му и в съчетанието на различни инструменти, които никога преди не бяхме използвали в песните си. Включихме брас, струнни, духови, етно инструменти и перкусии, за да направим звука по-жив и за да постигнем онзи ефект, който ние в групата наричаме ултимативния Epica звук“.Билети за двата дни на фестивала на цена 90 лева можете да закупите от OMV, The Mall, билетен център НДК, билетната каса пред община Пловдив, магазини “На тъмно”, както и онлайн на Eventim.bg и TicketPro.bgФестивалът Hills of Rock ще се реализира ежегодно и е част от програмата на Пловдив – Европейска столица на културата 2019.Обявените групи до момента са:Evanescence, Three Days Grace, Guano Apes, Epica, Raveneye, Imminence, , , Folk and Roll, Conquering Lion, Shazalakazoo, Sevi, Siluet, , Dream , Paraplanner, Bloodrush, Hayes and Y,  Bo, Lieveil, Мерудия и Уикеда.", "date": "2017.05.10", "title": " Epica ще подгрява Evanescence на Hills of Rock в Пловдив"}
{"url": "https://m.offnews.bg/news/Politika_8/Sluzhebniiat-kabinet-sazdade-panika-zaradi-urana-v-Haskovo-nie-reshi_655207.html", "text": "Служебният кабинет имаше възможност да разреши проблема с урана във водата в Хасково, но не го направи, а използва ситуацията, за да създаде паника. Това съобщи на първото заседание на правителството депутатът от ГЕРБ Делян Добрев, който е от хасковския избирателен район. На днешното заседание на Хасково бяха отпуснати 2 млн. лева заради завишените стойности на уран във водата. В момента е възложена и проверка на урановите мини, става ясно от думите на премиера Бойко Борисов. В отговор министърът на икономиката Емил Караниколов обяснява, че с постановление на Министерския съвет от 1998 г. са определени 78 обекта, които се наблюдават, като върху 33 от тях са изградени 136 пункта за наблюдение на системата.\"Тъй като от 1998 г. до 2000 г. и на другите, на останалите от 33 до 78, не е имало констатирани промени в показателите, те към момента не се контролират. Но ги изпратихме и там да проверят. Специално за региона на Хасково има изградена мониторингова система, тя се следи постоянно. На всеки три месеца се правят отчети. За миналата година и за това първо тримесечие няма констатирани промени в подпочвените води. Обръщам внимание – ние проверяваме само подпочвените води. Очакваме до една седмица да има пълна проверка на абсолютно всичко, но към момента няма показатели извън нормите в подпочвените води. Ще информираме официално с докладна и Министерския съвет, и кмета на Хасково\", допълва Караниколов.Той дава разяснения и относно предложението да се В обсъждането се включва и вицепремиерът Томислав Дончев, който подчертава, че промяната ще бъде положителна по отношение на отбраната. ", "date": "2017.05.10", "title": " \"Служебният кабинет създаде паника заради урана в Хасково, ние решихме проблема\""}
{"url": "https://m.offnews.bg/news/Sport_18752/Boian-Petrov-s-iubilejna-fotosesiia-predi-da-poeme-kam-vrah-Gasherbru_655206.html", "text": "Големият роден алпинист Боян Петров стана част от атрактивна фотосесия по случай 15-годишнината на лидерите на пазара на оптични продукти в България – верига оптики Grand Optics и Joy Optics. Българската гордост застана пред обектива само месец, преди да поеме на експедиция към връх Гашербрум II. Това ще е втори опит да изкачи този връх, след като през юли 2009 г. стига на 40 м от най-високата точка, но се отказва, защото преценява, че няма да успее безопасно да премине опасен ръб с ледени козирки. Изкачването е част от мащабния му проект \"Българин към 14x8000\".Мъжът на 2016-та годинa прие поканата да се включи в серия от снимки, направени в живописния катерачен обект \"Комините“ на Витоша , за да отбележи символично покорените от веригата върхове за последните 15 години от основаването ѝ.\"Хубавото на върховете е, че от тях виждаш другите върхове и разбираш колко много имаш да работиш\", сподели наскоро Боян Петров в книгата си \"Първите седем\" и именно тези думи се превърнаха в послание на юбилейната кампания на Grand Optics и Joy Optics.С непобедимия си дух и борбена натура Боян Петров се превърна в живо доказателство на твърдението, че човек е толкова голям, колкото големи са мечтите му, и че и най-високият връх би могъл да бъде покорен, когато двигателят към целта е съчетание на мотивация, желание и воля.По случай своя 15-ти рожден ден,  и  правят страхотни подаръци до 21 май включително: всеки закупил един чифт диоптрични или слънчеви очила, получава втори безплатно. Предложението важи в цялата търговска мрежа, обхващаща 37 специализирани обекта, разположени в най-големите градове на България - София, Варна, Бургас, Пловдив, Стара Загора, Плевен и Враца.Ставащата все по-популярна култура на туризъм и практикуване на спортове на открито налага нуждата от носене на слънчеви очила със задължителен UV филтър и поляризация на открити места с интензивно лъчение. Затова в актуалната фотосесия за 15-годишнината на Grand и Joy Optics можем да видим Боян Петров с едни от най-висококачествените и модерни марки очила, предлагани в магазините на компанията.", "date": "2017.05.10", "title": " Боян Петров с юбилейна фотосесия, преди да поеме към връх Гашербрум II в Пакистан"}
{"url": "https://m.offnews.bg/news/Futbol_18793/Pogba-zamenia-Rojs-v-oblozhkata-na-FIFA_655191.html", "text": "Футболистът на Манчестър Юнайтед Пол Погба има вероятност да измести звездата на Борусия Дортмунд Марко Ройс от корицата на футболната игра \"ФИФА\", съобщава таблоидът \"Сън\".Най-скъпият футболист в света може да се появи на обложката на новата FIFA 18, която ще излезе в началото на септември тази година. Това автоматично означава, че досегашното лице на играта Ройс ще бъде заменен.Настоящият футболен сезон все още не е приключил, но изглежда, че вече се развиват мисли за развитието на един от гигантите във футболните конзоли. Играта остава една от най-популярните в световен мащаб и всеки футболист, който се появява на предната корица, се счита за огромно признание от страна на търговската марка.В същото време Погба дефилира с новия екип за гостуване на \"червените дяволи\". Клубът представи екипировката като тя е вдъхновена от отбора от 1992-ра година, спечелил куп трофеи. Новият лик е по-тъмен от оригинала, но със същата шарка.Освен Погба, екипът е промотиран още Андер Ерера, Хенрик Мхитарян и Давид Де Хеа. Оригиналната фланелка, произведена от Аdidas е с цена от 89.95 паунда.", "date": "2017.05.10", "title": " Погба заменя Ройс в обложката на \"ФИФА\""}
{"url": "https://m.offnews.bg/news/Kultura_33/Festivalat-za-kasometrazhno-kino-In-the-Palace-poseshtava-4-grada_655210.html", "text": "14-тото издание на международния фестивал за късометражно кино  Събитията в София, Велико Търново и Варна представят прожекции на селектираните филми в националната и международна състезателна програма на 14-то издание на In the Palace, като публиката гласува за наградата на собствения си град. Програмата включва също така разнообразие от филмови инициативи като фестивални модули, сред които специални тематични прожекции извън състезателната програма, 48-часово филмово предизвикателство, обучителни филмови ателиета за младежи, работилници, дискусионни клубове за филми, презентации и много други. Най-новата инициатива на In the Palace тази година е форум “Европа”, който ще се занимае с общозначими теми, касаещи културното, образователно,социално и професионално развитие на съвременните младежи.Навръх Джулай морнинг в двореца на румънската кралица Мария Виктория де Единбург се провежда официалната церемония по награждаването на 14-ти In the Palace International Short Film Festival, когато международното жури ще обяви кои са най-добрите късометражни игрални, документални, анимационни и експериментални филми, а заедно с това представителите на общините София, Велико Търново и Варна ще обявят и победителите съответно на трите града.", "date": "2017.05.10", "title": " Фестивалът за късометражно кино In the Palace посещава 4 града"}
{"url": "https://m.offnews.bg/news/Obshtestvo_4/Vazrasten-mazh-bolen-ot-rak-moli-za-pomosht_655213.html", "text": "Възрастен мъж от село Елшица, Пазарджишко, се нуждае от помощ, за да преживява. 64-годишният Стоян Рабаджийски страда от няколко различни заболявани, сред които глаукома, съдово-мозъчно заболяване, проблеми със ставите и простатата. Поредният удар през февруари, когато при преглед и изследвания за бронхит му откриват рак на белия дроб. Мъжът получава едва 208 лева пенсия. Той живее сам, не се е женил. Живее бедно, къпе се, като затопля вода на печка, защото няма бойлер. Работил е в продължение на 23 години в \"Панагюрски мини\" в село Елшица. По този повод казва, че му е обидно, защото е работил за държавата толкова време, а сега му се налага да моли за помощ. През юни му предстои нов скенер, с който да се проследи състоянието му, но казва, че не знае дали ще може да си го позволи. Ако желаете да помогнете на Стоян, можете да направите това на сметката му:Стоян Пенков РабаджийскиПощенска банкаIBAN: BG74BPBI79304030143702BIC BPBIBGSF", "date": "2017.05.10", "title": " Възрастен мъж, болен от рак, моли за помощ"}
{"url": "https://m.offnews.bg/news/Kultura_33/Misteriiata-na-balgarskite-glasove-zapochna-podgotovka-za-kontcertit_655215.html", "text": "Преди броени дни хорът „Мистерията на българските гласове“ се завърна от успешното си турне в САЩ. След месец певиците, събрали любовта на публиката от цял свят, ще представят за първи път новия си репертоар, който ще излезе в албум през есента. Това е събитие за най-известния български фолклорен състав, тъй като последните композиции, създадени специално за „Мистерията на българските гласове“, са от края на 90-те. След това хорът е издавал сборни дискове, участвал е в албуми на други артисти и в записите на музиката към филми и видеоигри, но не е изпълнявал изцяло нов репертоар.В целия проект участва и изключителната Лиса Джерард от Dead Can Dance, която по време на записите в българското студио сподели, че това за нея е сбъдната мечта, тъй като преди много години е слушала хора в Лондон и след концерта на „Мистерията на българските гласове“ си е казала, че това е върхът, за който една певица и един глас може да мечтае в изпълнителското изкуство. Затова Лиса не крие искреното си вълнение от предстоящите събития в София и Пловдив, когато тя ще излезе на сцената до своите вдъхновителки.Произведенията, които публиката на двата концерта ще чуе, са дело на композитора Петър Дундаков, Лиса Джерард и ирландския композитор Джулс Максуел. В допълнение ще прозвучат и известни заглавия от репертоара на Лиса Джерард и Dead Can Dance, между които The Host of Seraphim на Dead Can Dance, Now We Are Free от филма Гладиатор и др. Освен \"Мистерията на българските гласове\", на сцената на 6 и 8 юни ще излязат също и немските перкусионисти Дейвид Кукерман и Себастиан Флаиг, Петър Миланов (китара), Христина Белева (гъдулка), Димитър Карамфилов (контрабас), бийтбоксърът SkilleR и изпълнители от Софийска филхармония.Предстоящият албум е силна заявка за различно позициониране на хора в световната музикална карта – българският фолклор има нов облик, в който традиция и бъдеще звучат в хармонично единство. Зад новия проект на „Мистерията на българските гласове“ застава Шуберт Мюзик Пъблишинг – продуцент на записите и всички съпътстващи събития.Билетите и за двата концерта са в продажба в мрежата на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи. Билети за концерта в зала „България“ може да се намерят и на касата на залата.Повече подробности около предстоящите концерти следете във .", "date": "2017.05.10", "title": " \"Мистерията на българските гласове\" започна подготовка за концертите с Лиса Джерард"}
{"url": "https://m.offnews.bg/news/Sviat-_12/Lavrov-Tramp-iska-satrudnichestvo-sas-SASht_655217.html", "text": "Срещата в Белия дом между Доналд Тръмп и руския външен министър, Сергей Лавров, приключи, като и двамата заявиха, че са имали ползвотворен разговор, предаде РИА Новости. Лавров коментира, че президентът на САЩ е изразил желание за сътрудничество с Москва, а самият Тръмп описа срещата като \"много, много добра\" и допълни, че е постигнат напредък в преговорите за край на войната в Сирия: „Ние ще спрем убийствата и смъртта\".Според Сергей Лавров, който по-рано се срещна с държавния секретар на Щатите, Рекс Тилърсън, проблемите между двете страни няма да бъдат изгладени само след една среща, но тя е била крачка в правилната посока.\"Накратко, диалогът между нас вече е освободен от идеологически влияния, което беше характерно за администрацията на Обама\", обясни Лавров, и допълни, че Владимир Путин и Доналд Тръмп ще се срещнат през юли на срещата на Г20 в Германия.Двамата са обсъдили още палестинско-израелските отношения, ситуацията в Афганистан и съблюдението на минската спогодба за Украйна.", "date": "2017.05.10", "title": " Лавров: Тръмп иска сътрудничество със САЩ"}
{"url": "https://m.offnews.bg/news/Politika_8/Bivshiiat-shef-na-SDVR-stana-glaven-sekretar-na-MVR_655216.html", "text": "С указ на държавния глава Румен Радев бившият шеф на СДВР Младен Маринов е назначен за главен секретар на Министерството на вътрешните работи, съобщават от институцията.Министърът на вътрешните работи Валентин Радев връчи на главен комисар Маринов документа за назначаването му на длъжността.Младен Маринов е роден на 21 ноември 1971 г.Завършил е Академията на МВР и специалност „Право“ в Университета за национално и световно стопанство. В системата на МВР постъпва през 1991 г. Преминал е през всички професионални нива в СДВР. През месец юли 2014 г. е назначен за директор на Столичната дирекция на вътрешните работи.", "date": "2017.05.10", "title": " Бившият шеф на СДВР стана главен секретар на МВР"}
{"url": "https://m.offnews.bg/news/Kultura_33/Irina-Florin-s-kontcert-v-klub-Terminal-1-na-18-maj_655218.html", "text": "Ирина Флорин ще гостува за първи път на сцената на столичния клуб \"Терминал 1\". Шоуто ще се състои на 18 май, четвъртък. Специални гости на концерта са Димо Стоянов от група P.I.F. и Свилен Ноев от Остава. Музикалната селекция след живото изпълнение е поверена на Shakermaker, известен с десетките си успешни брит партита из цяла София. Unkle Billy също е част от програмата като той ще се погрижи за избора на парчета преди началото на концерта.Вратите на клуба отварят точно в 21:00 ч., а началото е в 22:00 ч.Ирина Флорин е един от най-успешните родни поп изпълнители. Певческата й кариера започва още през 1981 г. като част от група „Домино“. Почти десетилетие по-късно, Ирина издава първия си самостоятелен дългосвирещ албум „Краят на началото“. Голяма част от песните, както и всички аранжименти, са дело на музикантите от ФСБ.През 1994 г. излиза първият й компакт диск „Стъклен свят“, а две години по-късно и „Цвят лилав“. Поп звездата се радва на големи успехи на родната сцена като заема челни позиции в повечето класации за най-добри сингли и албуми.През годините Ирина Флорин работи с имена като Мариус Куркински, Момчил Колев, Георги Георгиев и Свиен Ноев от група Остава, Графа, Димитър Паскалев (Авеню) и много други.Последният издаден албум от Ирина е „Копринена жена“ и излиза през 2010 г.Билети за концерта се разпространяват в мрежата на Eventim.bg – на цени от 15 лв. на предварителна продажба и на самата дата и място. Каси: щандовете на EVENTIM на ул. \"6-ти септември\" и в The Mall, Пикадили, Германос, Офис 1, На тъмно, Usit colours, Terminal 1, Stroeja, Технополис, Техномаркет, OMV, Билетен център НДК, Orange.bg, Orance Center, escape room Mentalist – ЦУМ, магазини На Тъмно, книжарница „На спирката”, Duende Travel София, книжарница „Бард, Арена Армеец, Български пощи, както и онлайн през сайта на компанията.За повече информация следете .", "date": "2017.05.10", "title": " Ирина Флорин с концерт в клуб \"Терминал 1\" на 18 май"}
{"url": "https://m.offnews.bg/news/Obshtestvo_4/Tunelite-Vitinia-i-Echemishka-shte-sa-gotovi-do-kraia-na-iuni_655219.html", "text": "До края на месец юни тунелите „Витиня“ и „Ечемишка“ на АМ „Хемус“, които в момента са в ремонт, трябва да бъдат отворени за движение, разпореди министърът на регионалното развитие и благоустройството Николай Нанков, който направи инспекция на място. Според министър Нанков, за да не се образуват задръствания в разгара на летния туристически сезон, е добре планираният ремонт на лявата тръба на тунел „Витиня“ да започне след него.Министърът изрично отбеляза, че с близо 2 месеца е бил забавен ремонтът на моста на магистралата след \"Витиня\". Амбицията на МРРБ и АПИ е ремонтът на моста да приключи до края на месец юли, за да не се пречи на пътуващите към морето през месец август, когато традиционно трафика е най-натоварен.Ремонтът на тръбата на тунел „Витиня“ по посока Варна започна на 27 юни миналата година. Той включва възстановяване и усилване на тунелната облицовка, хидроизолация, обновяване на пътната настилка, на електрическата и вентилационната инсталация, ново LED осветление, системи за видеонаблюдение и пожароизвестяване и т. н. Ремонтните дейности продължават по-дълго от първоначално предвиденото поради по-големия обем работа, която бе установена, че е необходимо да се извърши в хода на ремонта, на комплексността на предприетите действия и тяхната последователност. Сроковете бяха удължени и заради изключително тежките метеорологични условия през зимните месеци. До момента на тунела са извършени около 65% от предвидените дейности. Тунелът е с нова хидроизолация, дренажни и колекторни системи, водопроводи и т. н. Финансирането на ремонтно-възстановителните дейности през 2017 г. е осигурено от бюджета на АПИ. Тунел „Витиня“ е в експлоатация от 1984 г. Последният му ремонт е преди 27 г., когато е извършено осушаване на облицовката в съоръжението.", "date": "2017.05.10", "title": " Тунелите \"Витиня\" и \"Ечемишка\" ще са готови до края на юни"}
{"url": "https://m.offnews.bg/news/Komentari_65/Dali-sega-Erdogan-pak-shte-izpadne-v-amok_655221.html", "text": "След като Германия даде убежище на турски военни, има голяма вероятност Ердоган отново да изпадне в амок. Дано този път Берлин стисне зъби и държи на принципите си. Защото иначе тези принципи не струват и пукната пара.НАТО открай време обича да се представя като организация с „общи ценности”. И когато на този фон една държава-членка дава политическо убежище на войници от друга държава-членка, това звучи като лош виц.Точно това обаче се случва в момента, както потвърди германското Министерство на вътрешните работи. Така зад образа на НАТО като „общност на ценностите” веднага лъсва истината: всичко това са само тържествени политически слова. Защото НАТО е просто съюз, където членовете се избират в зависимост от тяхната военна и геостратегическа полза. Та нима НАТО в миналото имаше някакви сериозни проблеми с еднопартийното управление на Салазар в Португалия, с режима на полковниците в Гърция или с превратаджиите в Турция през 1960, 1971 и 1980? По същата причина управлението на Ердоган - независимо как ще се развива занапред - по никакъв начин няма да се отрази на членството на Турция в НАТО. Защото Алиансът просто не може да се лиши от тази страна на югоизточния си фланг. Пък ценностите са си ценности…Безспорно обаче е и друго: налице са всички основания да се даде политическо убежище на първите от общо 414 турски кандидати. Става дума за хора, в повечето случаи високопоставени, които са служили на Турция като дипломати, съдии или офицери - плюс семействата им. Заедно с още хиляди други, турското правителство ги уволни и вече не им плаща заплати, защото ги смята за близки до движението на Гюлен и поради това ги разглежда като поддръжници на опита за преврат от миналата година. А за тези обвинения до момента няма нито групови, нито индивидуални доказателства срещу конкретни лица. Тоест, хората, получили сега политическо убежище в Германия, иначе най-вероятно щяха да бъдат мигом арестувани при завръщането си в Турция. Класически пример за политическо преследване, който изцяло се покрива от правото на политическо убежище, залегнало в германската конституция.Но решението да се даде политическо убежище на тези хора със сигурност ще доведе и до проблеми. Германо-турските отношения, които и без това са достатъчно обременени, ще пострадат още по-сериозно. Междувременно турски офицери, стационирани в централите на НАТО в Брюксел и в Монс, поискаха политическо убежище в Белгия, но страната-домакин все още се колебае. Нищо чудно всъщност - особено на фона на опита, който през последните месеци натрупаха Германия и Холандия във връзка с турската предизборна агитация на тяхна територия.Тогава редица познавачи на Турция обясниха словесните изцепки на турското правителство с желанието да се мобилизира турската диаспора зад граница в подкрепа на Ердогановия конституционен референдум. Да видим дали ще се окаже само това. Днес референдумът вече е спечелен, тъй че Ердоган и министрите му би трябвало да поотпуснат нервите си. Ако обаче от Анкара все пак дойдат нови атаки, Германия трябва да стиска зъби и твърдо да държи на принципите си. Защото в противен случай тези принципи не струват и пукната пара.", "date": "2017.05.10", "title": " Дали сега Ердоган пак ще изпадне в амок?"}
{"url": "https://m.offnews.bg/news/Futbol_18793/Botev-Plovdiv-i-Vereia-s-pobedi-v-Parva-liga_655224.html", "text": "Отборът на Ботев (Пловдив) приключи с победа участието си в Група \"А\" на плейофите в Първа професионална лига.\"Канарчетата\" победиха с 3:1 гостуващия Славия, но l крайна сметка останаха втори в подреждането след състава на Верея, който спечели трудно с 3:2 визитата си на Монтана по същото време. Попаденията за \"жълто-черните\" реализираха Бризола (7), Виана (15) и Косоко (39). Почетното попадение за \"белите\" също бе дело на футболист на домакините, след като в 68-ата минута Радослав Апостолов си отбеляза нелеп автогол. Верея пък победи Монтана в голов спектакъл на стадиона в Ловеч. Новакът в елита сломи с 3:2 играчите на Атанас Атанасов.Този успех се оказа изключително важен за футболистите на Александър Томаш, които спечелиха група \"А\" в Първа професионална лига.Първите попадения в срещата за Верея реализираха Осман Балде (9) и Селим Керкар (28), които дадоха отличен аванс на тима, но Сергей Георгиев (32) и Саер Сане (41) върнаха интригата. Победата за гостите от Стара Загора донесе Бен Джемия в последните минути на сблъсъка.", "date": "2017.05.10", "title": " Ботев Пловдив и Верея с победи в Първа лига"}
{"url": "https://m.offnews.bg/news/Komentari_65/Epohata-na-evropejsko-velichie-prikliuchi-a-s-neia-i-diktuvaneto-na-m_655222.html", "text": "\"Епохата на европейско величие е започнала през 1492 г. и е приключила през 1945 година. Европейският съюз я удължава изкуствено. Тази епоха отива към края си. Икономическата сила не е подкрепена от политическа. ЕС е „най-силната икономика в света“, но ние ставаме все по-малко от днешните 500 милиона души, докато другите стават все по-големи\".Това пише в последния си коментар уважаваният професор Уфе Йостергард от Копенхагенското бизнес училище, публикуван във вестник „Berlingske” и преведен от .В него той извежда четири последователни кризи, произлезли от липсата на обща европейска идентичност:- Кризата на еврото, която в определена степен се породи от само себе си; - Миграционната криза, която се превърна в отражение на слабостта на ЕС; - Русия на Путин и САЩ на Тръмп, които загубиха интерес да сътрудничат с европейския проект; - Брекзит и сбогуването с Великобритания, на която ЕС като цяло се държеше. Той обяснява кризите на континента с това, че първоначално ЕС се занимава само с търговия на въглища и стомана, но постепенно се разпростира във всякакви други сфери, въвличайки в себе си не само активната работна ръка, но и техните семейства, безработните и нелегалните мигранти:\"Избухнаха сблъсъци с населението, които станаха все по-големи националисти. А регулирането на всичко от ЕС се усеща като загуба на суверенитет. Вместо това много европейци чувстват, че сътрудничеството се е осъществявало не в тези области, в които е трябвало: много внимание се отделя на дребните неща, а за важните – малко. Датското общество беше едновременно заинтригувано и объркано, когато миналата година заявих, че отговорът на ЕС на мигрантската криза трябва да бъде охраната на външните граници с помощта на „желязна завеса“, четири реда телени огради, прожектори и граничари. И днес съм убеден, че тези мерки са необходими.\"Проф. Йостергард изтъква, че основна слабост на Шенген е, че поверява \"защитата на външните граници, ЕС беше оставен на такива относително слаби държави като Гърция и Италия. Големият проблем на ЕС беше в това, че ЕС говореше от името на държава, каквато не беше\".  Според него този фалш се усеща от избирателите и те прозират през политическите си лидери, които твърдят, че имат план, но всъщност нямат. \"За мен като еврооптимист беше истински шок да осъзная колко големи в действителност са различията между обществата в Западна и Източна Европа. Ще ви дам само един пример: минималната заплата в България е по-малка, отколкото детските в Дания. И че почти 50 години комунизъм намериха отражение в скептичното отношение към западната либерална демокрация, което наблюдаваме в Унгария и Полша. Наивността беше велика.\"Датчанинът е убеден, че истинска европейска общност не съществува, тъй като европейските политици се борят помежду си и непрекъснато изтъкват пред гражданите си как са победили \"своите колеги от Евросъюза?!\"\"Все пак смятам, че в един прекрасен ден Европа ще има обща идентичност, но тя ще се появи в резултат на слабост. Тя ще възникне, когато Европа окончателно загуби своето място в света, а ние ще изпълняваме национални танци пред китайските туристи. За целта ще ни се наложи да си облечем националните костюми, а изследванията показват, че няма нищо по-общо от националните танци и костюми. Епохата на европейско величие е започнала през 1492 г. и е приключила през 1945 година. Европейският съюз я удължава изкуствено.Тази епоха отива към края си. Икономическата сила не е подкрепена от политическа. ЕС е „най-силната икономика в света“, но ние ставаме все по-малко от днешните 500 милиона души, докато другите стават все по-големи. Така можем да си живеем добре. Италианците претърпяха поражение в Европа след 1492 г., но откриха това след няколко века. Те продължаваха да се веселят на Венецианския карнавал. Въобще не е задължително, че това ще е лош живот, просто ще ни е много трудно да диктуваме моралните стандарти в света. С това можем да се справим само, ако имаме сила.“", "date": "2017.05.10", "title": " Епохата на европейско величие приключи, а с нея и диктуването на морал"}
{"url": "https://m.offnews.bg/news/Obshtestvo_4/Shvejtcariia-ogranichava-razreshitelnite-za-rabota-na-balgari-i-rumant_655220.html", "text": "Швейцарското правителство реши да ограничи броя на разрешителните за работа, издавани на български и румънски граждани, след рязко увеличаване на имиграционния поток от двете държави, като се позова на клауза в споразумението си с ЕС, предава Клаузата е част от двустранно споразумение с ЕС за свободата на движение и дава възможност на Швейцария, която не е част от общността, да налага временни квоти върху разрешенията за работа и за пребиванане.Съгласно споразумението Швейцария има право до 2019 да налага квоти на румънски и български граждани, ако регистрира увеличение от 10 процента или повече в броя на издадените разрешителни за работа в сравнение със средния брой през предходните три години.През 2016 година имиграцията от двете държави беше 3 300 души – двойно повече в сравнение с 2015. Ето защо швейцарското правителство е решило „да активира предпазната клауза”. Идната година на граждани от двете държави ще бъдат издадени само 996 разрешения за дългосрочно пребиваване и за работа, като квотната система ще влезе в сила от 1 юни.Разрешенията за краткосрочно пребиваване за престой по-малко от 1 година няма да бъдат включени в квотите. ", "date": "2017.05.10", "title": " Швейцария ограничава разрешителните за работа на българи и румънци"}
{"url": "https://m.offnews.bg/news/Politika_8/Nastimir-Ananiev-napusna-DBG_655226.html", "text": "Настимир Ананиев, депутат в предишния парламент и знаково лице на Движение \"България на гражданите\", напусна партията.Решението си той обяви в личния си профил във Фейсбук.Основният мотив за решението му е нежеланието на председателя на предизборния щаб Найден Зеленогорски да подаде оставка след неуспеха на изборите. На 26 март ДБГ в коалиция с \"Глас Народен\" получи малко над 3% от гласовете на избирателите и макар да събра най-много гласове от трите десни партии, остана под прага за влизане в парламента.Друга конкретна причини са отлагането на конгрес на ДБГ, който трябваше да се проведе в края на юни, но бе пренасрочен за края на годината.Ето и цялото изявление на Ананиев:С поста си във Фейсбук доскорошният шеф на транспортната комисия в парламента е публикувал и красноречива снимка:ДБГ беше най-верният партньор на ГЕРБ в коалицията с разнопосочния и разединен Реформаторски блок. След неуспеха на изборите Меглена Кунева напусна лидерския пост и в момента начело на партията са младите зам.-председатели Антони Тренчев и Димитър Делчев.", "date": "2017.05.10", "title": " Настимир Ананиев напусна ДБГ"}
{"url": "https://m.offnews.bg/news/Kultura_33/Pochina-aktiorat-Majkal-Parks-ot-Ubij-Bil_655227.html", "text": "На 77-годишна възраст почина американският актьор и певец Майкъл Паркс, който зрителите знаят от филми като „Убий Бил“, „От здрач до зори“ и „Туин Пийкс“, предава .Това съобщи неговият приятел – актьорът и режисьор Кевин Смит.„Майкъл беше и сигурно ще остане най-добрият актьор, който познавам“, написа Смит в „Туитър“. Той изрази съболезнованията си на семейството на Паркс, както и на режисьора Куентин Тарантино, който по думите му е бил най-големият поклонник на таланта му.В „Убий Бил“ Паркс изпълни ролята на Ърл Макгроу.", "date": "2017.05.10", "title": " Почина актьорът Майкъл Паркс от \"Убий Бил\""}
{"url": "https://m.offnews.bg/news/Sviat-_12/Otkriha-grobnitca-katakomba-v-Egipet-s-12-mumii_655225.html", "text": " Археологическа експедиция на университета в Кайро е намерила в провинция Ел Миня гробница-катакомба, датираща от времето на Древен Египет, предава ТАСС.Подземието е с големи размери и се състои от няколко подземни зали, коридори, тайни стаи и отделения. Това съобщи ректорът на най-големия египетски университет проф. Габер Насер.Според него, \"откритието на египетските учени и студенти е безпрецедентно\". Насер заяви, че \"подобни открития в Египет не е имало от миналия век\".Професорът твърди, че археолозите намерили \"уникални исторически артефакти и имат нови, непознати досега сведения за живота на древен Египет египтяните.\"Деканът на Факултета по археология Мохамед Салах разкри някои подробности за гробницата в района Туна Ел Габал в провинцията. Само в първия етап на проучването на катакомбите са открити 12 мумии, \"напълно запазени и в добро състояние, което позволява почти веднага да се започне изследване върху тях\".В допълнение, в някои от стаите са намерени много други човешки останки и голямо разнообразие от битови предмети, бижута, ритуални статуетки.", "date": "2017.05.10", "title": " Откриха гробница-катакомба в Египет с 12 мумии"}
{"url": "https://m.offnews.bg/news/Sviat-_12/Frenskoto-pravitelstvo-podade-ostavka_655223.html", "text": "Френският премиер Бернар Казньов подаде тази вечер своята оставка и оставката на правителството си, след като Конституционният съвет офциално потвърди избирането на Еманюел Макрон за президент на Франция, предаде БТА, цитирайки Франс прес, като се позова на съобщение на Елисейския дворец.В съобщението за медите се казва, че президентът Франсоа Оланд, чийто мандат изтича в неделя, 14 май, е приел оставката, очаквана \"в съответствие с републиканската традиция\", и е помолил Казньов да изпълнява текущите си задължения до сформирането на ново правителство, предвидено за началото на следващата седмица.Държавният глава тази сутрин председателства последното си заседание на Министерския съвет. Предаването на властта на Макрон ще стане в неделя в Елисейския дворец.Конституционният съвет днес официално провъзгласи днес 39-годишният Макрон за президент на Франция, избран с 66,1 процента от гласовете срещу 33,9% за Марин льо Пен на втория тур на 7 май.", "date": "2017.05.10", "title": " Френското правителство подаде оставка"}
{"url": "https://m.offnews.bg/news/Tenis_18788/Grigor-Dimitrov-preodolia-i-Karlovich-v-Madrid_655103.html", "text": "Най-добрият ни тенисист Григор Димитров преодоля втория кръг на турнира от сериите Мастърс в Мадрид. Българинът спечели с 6:3, 7:5 срещу Иво Карлович от Хърватия.Първата ни ракета бе много стабилен в решителните моменти, като контролираше срещата срещу машината за сервиси от Хърватия през цялото време и я приключи за 1 час и 16 минути. Следващият му съперник е поставеният под номер 8 Доминик Тийм от Австрия.Преди година Григор отпадна на старта в Мадрид, но през 2015 г. регистрира най-доброто си постижение в испанската столица. Тогава той стигна до четвъртфиналите, където отстъпи на Рафаел Надал.С днешния успех той си осигури 90 точки за световната ранглиста и 68 010 евро от наградния фонд.", "date": "2017.05.10", "title": " Григор Димитров преодоля и Карлович в Мадрид"}
{"url": "https://m.offnews.bg/news/Futbol_18793/Arsenal-s-vazhna-pobeda-nad-Sauthemptan_655228.html", "text": "Арсенал победи Саутхемптън с 2:0 в отложен двубой от английската Премиър лийг. С тази победа, възпитаниците на мениджъра Арсен Венгер направиха важна крачка към опитите да завършат в топ 4 на първенството.Първото полувреме завърши при нулево равенство на \"Сейнт Мери Стейдиъм\", въпреки няколкото добри възможности, които се откриха пред двата отбора.През втората част темпото на игра се увеличи чувствително. Двата тима показаха голямо желание за победа и опасните ситуации се редуваха пред двете врати.В 60-ата минута Арсенал успяха да отбележат. Алексис Санчес показа великолепна техника, след като успя да елиминира двама защитника в наказателното поле и безкомпромисно прати топката във вратата на Фрейзър Форстър.Оливие Жиру удвои аванса на \"артилеристите\" в 83-ата минута. Санчес центрира дълбоко в наказателното поле на Саутхемптън, Аарън Рамзи подаде на Жиру и френския нападател реализира с глава за 2:0.След тази победа Арсенал се намира на 5-ото място с актив от 66 точки, с 1 повече от Манчестър Юнайтед и на 3 по-малко от мястото даващо право за участие в Шампионската лига, на което се намира Манчестър Сити.", "date": "2017.05.10", "title": " Арсенал с важна победа над Саутхемптън"}
{"url": "https://m.offnews.bg/news/Politika_8/Parlamentarnata-komisiia-poiska-da-sneme-imuniteta-na-Veselin-Mareshki_655214.html", "text": "Парламентарната комисия, която бе създадена по искане на Веселин Марешки, за да реши дали да снеме депутатския му имунитет, е взела положително решение - 7 гласа \"за\" и 2 \"против\", дошли от представителите на партията на бизнесмена, \"Воля\".Председателят на комисията, Христиан Митев, заяви, че Марешки не бива да се крие зад своя имунитет и е редно да защити честта си пред съда, след като Сотир Цацаров обвини депутата в нанасяне на телесна повреда и изнудване във Варна. Марешки обеща сам да се откаже от имунитета си, но все пак свика комисия, която да реши независимо това.Бизнесменът обаче не присъства на днешното заседание:\"Не го призовахме, защото не е необходимо да сторя това и няма такава практика. Обикновено тя в тези случаи е, ако лицето желае да бъде изслушано, да заповяда в комисията и да бъде изслушан\", обясни Митев.Членовете на \"Воля\", гласували \"против\" снемането на имунитета на техния лидер, изтъкнаха, че независимостта на съда е под въпрос и решението му спрямо делото на Марешки може да се повлияе от медии или частни лица.Предстои изготвянето на доклад, след чието внасяне Народното събрание ще гласува да снеме или не имунитета на новия политик.", "date": "2017.05.10", "title": " Парламентарната комисия поиска да снеме имунитета на Веселин Марешки"}
{"url": "https://m.offnews.bg/news/Sviat-_12/Siriia-i-Meksiko-stranite-v-koito-zagivat-naj-mnogo-hora_655209.html", "text": "За 2016 г. в Сирия са загинали 50 000 души, което я превръща в страната с най-висок коефициент на смъртност от военни конфликти, сочи изследване на Международния институт за стратегически изследвания (IISS), който огласи годишния си доклад за жертвите от въоръжени конфликти.И въпреки че световните медии бълват информация за смъртни случаи в страните от Близкия Изток, които също са погълнати от размирици, като Ирак и Афганистан, изненадващо на второ място по смъртност е Мексико, предава Си Ен Ен.За изминалата година в Мексико са загинали 23 000 души в следствие на нарковойната. \"Повече от изненадващо е, защото жертвите в Мексико са убити от малки оръжия\", каза Джон Чипман, генерален директор на Международния институт за стратегически изследвания.\"Войните в Ирак и Афганистан са отнели съответно по 17 000 и 16 000 живота през 2016 г., въпреки че по смъртоносност те бяха надминати от конфликтите в Мексико и Централна Америка, които получават много по-малко внимание от медиите и международната общност“, каза Анастасия Воронкова, член на екипа на изследването.Изследването показва и че броят на смъртните случаи в Мексико се е увеличил - през 2015 г. загиналите там са 17 000. \"Смъртните случаи са нараснали най-много в тези щати на Мексико, които се ползват като своеобразни бойни полета във войната за контрол над разпространението на наркотици\", допълва Воронкова.\"Насилието стана още по-голямо, когато картелите разшириха териториалния си обхват, като се стремят да \"очистят\" районите на съперниците си в усилията си да осигурят монопол върху трафика на наркотици и други престъпни активи\", допълва тя.Мексиканските наркокартели вземат между 19 и 29 милиарда долара годишно от продажбите на наркотици в САЩ, според Министерство на вътрешната сигурност на страната.\"Съперничеството между картелите разтърси живота на цивилните, които нямат нищо общо с наркотиците. Лица, които отказват да се присъединят към картелите, както и мигранти, журналисти и държавни служители, са убивани\", допълни тя.Джейкъб Паракилас, помощник-ръководител на американската програма на компанията \"Чатам Хаус\" в Лондон, която също участва в изследването, заяви, че част от причината за относителната липса на внимание към Мексико от страна на международните медии е, че \"това не е война в политическия смисъл на думата. Участниците до голяма степен нямат политическа цел, не се опитват да създадат нова държава, няма и въздушни удари.\"\"Това се случва от началото на съвременната търговия с наркотици в Северна и Южна Америка. Мексико е една от най-опасните страни в света за журналисти, с което се обяснява и факта защо не достига информация за огромния брой загинали\", допълва той.Броят на смъртните случаи от конфликти в световен мащаб е намалял през миналата година - от 167 000 на 157 000, твърди изследването. Това е вторият последователен годишен спад, тъй като през 2014 г. военни конфликти отнеха живота на 180 000 души.Броят на смъртните случаи в Сирия е спаднал от 55 000 през 2015 г., но в Афганистан броят им е нараснал с 1000 в сравнение с 2015 г., а в Ирак - с 4000.На 5-то място очаквано се нарежда Йемен, но там загиналите са значително по-малко от изпреварващите я четири държави - 7 000 за 2016 г.След Йемен се нареждат Сомалия, Судан, Турция, Южен Судан и Нигерия. ", "date": "2017.05.10", "title": " Сирия и Мексико - страните, в които загиват най-много хора"}
