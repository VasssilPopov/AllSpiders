{"url": "https://m.offnews.bg/news/Futbol_18793/Mondial-2022-v-Katar-veche-e-pod-seriozna-vaprositelna_657385.html", "text": "Провеждането на Мондиал 2022 в Катар вече е под сериозна въпросителна, след като по-рано днес правителствата на ОАЕ, Бахрейн, Саудитска Арабия, Египет, Йемен, временното правителство на Либия, както и Малдивските острови, прекратиха дипломатическите си отношения с Катарското емирство заради подкрепа от страна на Доха към тероризма.ОАЕ и Бахрейн дори решиха да затворят за 24 часа въздушното си пространство за самолети на \"Катар Еъруейз\". От Доха изразиха съжаление за решението на въпросните страни и обясниха, че обвиненията са неоснователни.ФИФА потвърди, че има непрекъснат контакт с хората от Организационния комитет на Катар 2022, но отказаха да влязат в детайли за дипломатическия скандал.\"Няма да даваме допълнителни коментари по темата, но комуникацията е на добро ниво\", заявиха от ФИФА.Катар получи правото да организира Световното първенство на избори, провели се на 2 декември 2010 година. Емирството от Персийския залив ще похарчи между 8 и 10 милиарда долара, а по-голямата част от тази сума е предназначена за строителството на стадиони и съоръжения.Първоначално се смяташе, че ще се използват 12 стадиона, но бройката беше сведена до 8. За момента градовете-домакини на мачове са Доха, Лусаил, Ал Уакра, Ал Хор, Ал Райян, Ум Салал и Мадинат аш-Шамале.Националният отбор на страната все още е в квалификациите за място на Мондиал 2018 в Русия, като е спечелил 4 точки от 7 мача. Групата е в състав със Сирия, Република Корея и Китай.Заради конфликта с останалите арабски страни, може да бъде отнето правото на катарците да организират турнира за Купата на Персийския залив, който е планиран от 22 декември до 8 януари 2018 година.", "date": "2017.06.05", "title": " Мондиал 2022 в Катар вече е под сериозна въпросителна"}
{"url": "https://m.offnews.bg/news/112_6/Diado-strelia-po-dete-s-4-sachmi-vdigalo-mnogo-shum_657380.html", "text": "70-годишен дядо стреля по дете, което вдигало много шум, докато играе навън. Инцидентът е станал късно снощи в Айтос. Дядото стрелял по детето с въздушна пушка, и то 4 пъти. Детето играело с приятели навън, но шумът, който вдигали, подразнил съседа. Стрелбата е станала снощи, малко след 22.00 ч. 10-годишно момче е прието в болница в Бургас с наранявания в дясно бедро, дясното рамо и лявата подбедрица. Няма опасност за живота му. Детето е хоспитализирано по спешност в Отделение по ортопедия и травматология и тази сутрин е оперирано успешно.Към момента детето се намира в добро общо състояние, в процес на възстановяване и без опасност за живота, уточняват от болницата.При претърсването в дома на възрастния стрелец криминалистите са се натъкнали на множество муниции с неустановен произход.По случая е образувано досъдебно производство за причиняване на телесна повреда на малолетно лице по начин и със средства опасни за мнозина или с особена жестокост. Законът предвижда до три години затвор за това.", "date": "2017.06.05", "title": " Дядо стреля по дете с 4 сачми, вдигало много шум"}
{"url": "https://m.offnews.bg/news/Temida_18762/Osadiha-na-4-godini-zatvor-Ivan-Zahariev-obuchaval-se-za-atentat_657387.html", "text": "Иван Захариев, който стана по-известен като Джон Терориста, беше осъден на 4 години затвор затова, че се е обучавал за извършване на атентат. Захариев има българско и австралийско гражданство. Според прокуратурата за времето от 4 юли 2016 г. до 19 септември 2016 г. в столичния стрелкови клуб „Левски“ и в пловдивския стрелкови комплекс „360 градуса“ в с. Войводино младежът се е обучавал, за да придобие знания и умения за боравене с огнестрелно оръжие, включително и с автомат „Калашников“. Целта му била да извърши убийства и тежки телесни повреди с цел да създаде страх и смут в населението.Захариев беше задържан през септември миналата година. Доказателствата сочат, че през 2013 г. Захариев отишъл в Сирия с желанието да се включи в терористична групировка. Не е бил приет заради липса на бойна подготовка. Иван Захариев достигнал до Сирия със самолети от Сидни, през Сеул, Истанбул и гр. Хатай, Турция. Поддържайки фейсбук контакт с лице с инициали „ST“ (който прехвърлял хора от Турция в Сирия), в покрайнините на Хатай, Захариев попаднал в скривалище с други лица,тръгнали към Сирия и описани от самия него като „бойни другари“. Заедно с тях той бил преведен в Сирия и настанен в база на Свободната сирийска армия. Там веднага започнало обучението му да борави с автомат „Калашников“. Престоят му в Сирия обаче се оказал кратък, заради липса на бойна подготовка. За да я придобие, той се върнал в Австралия, но там обучението по стрелба се оказало скъпо. По- късно заминал за Мароко, откъдето през пролетта на 2016 г. пристигнал в България - проучил, че тук е доста по-евтино обучението в стрелба.Експертиза на компютъра на Захариев показала, че той има файлове с пропаганда за отричане на западната цивилизация. Той посещавал редовно и сайтове със статии и видеа за Джабхат Ал Нусра и \"Ислямска държава\". Разглеждал е видео клипове, свързани с употребата на автомат „Калашников“. Търсил е информация за пистолет „Глок“.Пред чужд гражданин, с когото се запознал в софийската джамия „Баня Баши“, Захариев говорил за ИДИЛ, както и че трябва да се ходи в Сирия и да се бият с другите. Заявил, чe обича ИДИЛ и познава лице от Турция, което организира заминаването за членство в организацията.Присъдата може да бъде обжалвана в 15-дневен срок.", "date": "2017.06.05", "title": " Осъдиха на 4 години затвор Иван Захариев, обучавал се за атентат"}
{"url": "https://m.offnews.bg/news/Politika_8/Izbraha-vremenen-kmet-na-Tran_657383.html", "text": "Общинският съвет на Трън определени временен кмет след оставката на досегашния кмет на града. Поста на Станислав Николов временно ще поеме досегашния зам.-кмет Цветислава Цветкова. Николов подаде оставка в петък, дни преди насрочения за 11 юни референдум за добива на полезни изкопаеми на територията на общината. Жителите на района са притеснени, че природата би била замърсена сериозно, ако в общината бъде възобновен златодобива.В момента Станислав Николов е подсъдим за катастрофа с дете от преди почти две години.Очаква се президентът Румен Радев да насрочи нови частични избори за кмет на Трън.През последните четири години това ще са вторите частични избори за кмет на Трън. И двата пъти след оставка на Станислав Николов. ", "date": "2017.06.05", "title": " Избраха временен кмет на Трън"}
{"url": "https://m.offnews.bg/news/Futbol_18793/Osem-ot-Real-vliazoha-v-simvolichniia-otbor-na-ShL_657390.html", "text": "Осем футболисти на Реал Мадрид влязоха в символичния идеален отбор на Шампионската лига за отминалия сезон.\"Белия балет\" спечели турнира, след като победи с 4:1 на финала италианския Ювентус и защити трофея от миналия сезон.В идеалната единадесеторка влязоха Даниел Карвахал, Марсело, Серхио Рамос, Касемиро, Тони Кроос, Лука Модрич, Иско и мегазвездата Кристиано Роналдо, автор на два гола във финалния мач.За най-добър гол на сезона пък беше обявено попадението на Марио Манджукич във вратата на Реал в Кардиф, което върна надеждите на Ювентус в средата на първата част, но през второто полувреме отборът се срина и допусна три попадения.Междувременно Роналдо обясни, че е , защото е обещал да го направи, ако Реал вдигне трофея.", "date": "2017.06.05", "title": " Осем от Реал влязоха в символичния отбор на ШЛ"}
{"url": "https://m.offnews.bg/news/Futbol_18793/IUventus-e-parvi-po-pari-ot-Shampionskata-liga_657386.html", "text": "Отборът на Ювентус загуби финала в Шампионската лига с 1:4 от Реал Мадрид, но в касата на клуба влязоха най-много приходи от наградния фонд на комерсиалния турнир.Според информация на Football-Italia \"бианконерите\" ще получат 109 милиона евро от УЕФА и така стават първия клуб в историята, преминал границата от 100 милиона.Победителят в надпреварата Реал Мадрид ще прибере 80,9 милиона евро.Причината за рекордните приходи е, че Юве получава лъвския пай от тв правата за Италия, тъй като страната имаше само двама участника. Рома отпадна в предварителния кръг, а Наполи стигна до фазата на елиминациите, в които беше отстранен от Реал.За Наполи също Шампионската лига донесе сериозен доход от 65,7 милиона евро. За сравнение полуфиналистът Атлетико ще прибере 59,9 милиона.", "date": "2017.06.05", "title": " Ювентус е първи по пари от Шампионската лига"}
{"url": "https://m.offnews.bg/news/Sviat-_12/Vanshno-ministerstvo-Vnimavajte-s-Katar_657388.html", "text": "Министерството на външните работи публикува препоръка за повишена бдителност към българските граждани, които смятат да пътуват към държавите от региона на Близкия изток.Това се случва след като днес Саудитска Арабия прекрати дипломатическите си отношения с Катар, както и всякакви контакти по суша, море и въздух с тази държава. Властите в Рияд обясниха, че този ход е бил необходим за защита на кралството от това, което те описват като тероризъм и екстремизъм.Примерът на Саудитска Арабия бе последван от ОАЕ и Кралство Бахрейн.Ето и цялата позиция на МВнР:", "date": "2017.06.05", "title": " Външно министерство: Внимавайте с Катар"}
{"url": "https://m.offnews.bg/news/Sviat-_12/Sled-50-g-Kak-Shestdnevnata-vojna-nosi-vaztorg-i-otchaianie-do-den-d_657372.html", "text": "Днес се навършват 50 г. от началото на Шестдневната война, при която Израел бележи блестящ военен успех срещу арабските ѝ съседки Египет, Йордания и Сирия.Връзките между Израел и нейните съседи никога не са се нормализирт напълно след арабско-израелската война от 1948 г. През периода до юни 1967 г. напрежението се увеличава постоянно. Тогава Египет обявява, че египетските проливи ще бъдат затворени за израелски кораби.В отговор на насъбралата се по границата и с Египет армия, Израел започва поредица въздушни удари срещу египетски летища. Това се оказва голяма изненада за Египет, а резултатът е, че почти цялата военна авиация на страната е унищожена със съвсем малко израелски загуби.Отделно израелците започват наземна офанзива по ивицата Газа и Синай, която отново изненада египтяните. След първоначална съпротива, египетският лидер Гамал Абдел Насър нарежда евакуацията на Синай. Сирия и Йордания, в опит да подкрепят Египет, атакуват Израел и, използвайки първоначално обърканата ситуация, заявяват, че Египет е победил след израелската въздушна атака.По време на войната Израел завладява Източен Йерусалим, както и на Западния бряг от йорданците, а атаката срещу Сирия води до окупацията на Голанските възвишения.Между 5 и 10 юни 1967 г. повече от половин милион араби остават под израелска власт в окупираните територии.Години наред резултатите от войната определят политиката на целия Близък Изток, като дипломатическите отношения между страните, участвали във войната, са възстановени през 1991 г.Журналистът на Би Би Си Том Бейтман представя част от срещите си с ветерани и свидетели от войната, които разказват за войната. Текстът му е преведен от БТА.Той бива воден от баща си още от дете на покрива на манастира край старата ерусалимска стена, за да може да види Стената на плача.Спомня си, че баща му все му повтаря \"Ти ще пораснеш, ще станеш войник и ще воюваш за този град\". Така и става. Когато е на 18 години той става част от боевете за Голанските възвишения, които в последствие Израел взема от Сирия. Шалев е отраснал с идеята, че разделянето на Ерусалим на израелска и палестинска част е огромна трагедия. \"Хората обсъждаха дали Израел може да бъде унищожен, а ние прогонени или убити - казва той. - Много искахме да воюваме. Смятахме, че това е нашият шанс.\"Спомня си как след войната заявил на баща си в разгорещен спор: \"Отхапахме парче, с което ще се задавим\". Според други израелци пък борбата да си възвърнат библейските еврейски земи е задача, пратена им свише.\"Усетих го тогава на Храмовата планина\", добавя ветеранът, говорейки за свещения хълм, наричан от мюсюлманите Харам аш Шариф. обаче тази война означава загуба на земи.Фатима Хадир е осемгодишна през 1967, когато нейното семейство, избягало по думите й от селото си по време на предишната война, напуска Стария град на Ерусалим. Тя сочи една точица край лявото си око: там била ранена с парче от снаряд при израелски обстрел. \"Оглеждах се наоколо: всеки грабваше, каквото може - майки и бащи носеха бебетата си\", казва Фатима.Така родителите й и тя самата се озовават в бежански лагер в пустинята на границата между Йордания и Саудитска Арабия. След половин век тя живее в Източен Ерусалим и разказва колко й се ще да се върне в селото на баща си и майка си, откъдето са заминали през 40-те.\"Още усещам болка, това ме мъчи непоносимо - казва тя. - Така и не успяхме да се върнем. Страдаме и до днес.\"Арабите посрещат войната с бодри, но фалшиви репортажи за бойни успехи на войските им. Махмуд Ердисат учи тогава за летец изтребител, после става генерал-майор от йорданските въоръжени сили.\"Много се радвахме, че най-сетне сме извадили късмет да се бием с израелците, за да отвоюваме Палестина\", спомня си той. Но добавя: скоро става ясно, че Израел взема надмощие над противниците си.Разрастването на израелската територия затруднява търсенето на \"справедливо решение\" на въпроса за създаването на палестинска държава.Според него поражението на арабите е повлияло твърде мощно и върху оценката на съседите на Израел за собствените им сили. \"Това бе удар по арабския национализъм\", обяснява генералът.Същевременно наследството от Шестдневната война подгрява националните стремежи на палестинците. Окупацията заема централно място в дейността им, включително военизираната, и за дълги години им гарантира видно място в дневния ред на световната общност, завършва Бейтман.", "date": "2017.06.05", "title": " След 50 г.: Как Шестдневната война носи възторг и отчаяние до ден днешен"}
{"url": "https://m.offnews.bg/news/Koloezdene_18819/Trenior-zagina-na-sastezanie-po-planinsko-koloezdene_657361.html", "text": "Трагична вест за руското колоездене долетя от Перм. Константин Колпаков, главен треньор на местния отбор, загина по време на състезание по планинско колоездене. Съобщението направи президентът на федерацията Алексей Грищенко.Колпаков участвал на състезание за ветерани за Купата на Пермския край в неделя. При спускане опитният колоездач загубил управление и се врязал в дърво.Той е починал от получените травми. Екипи на Бърза помощ са пристигнали светкавично, но вече е било късно.Според Грищенко става въпрос за нещастен случай. Властите няма да правят разследване. Колпаков е майстор на спорта по колоездене, сребърен медалист от първенствата на Русия, шампион при ветераните и бронзов медалист от състезания по велокрос.", "date": "2017.06.05", "title": " Треньор загина на състезание по планинско колоездене"}
{"url": "https://m.offnews.bg/news/Sviat-_12/Germaniia-tarsi-alternativa-na-Indzhirlik-zaradi-spora-s-Ankara_657358.html", "text": "Турция все още отказва да допусне германски депутати до военновъздушната база \"Инджирлик\", заради което външният министър на Германия Зигмар Габриел търси алтернативна локация за разполагане на намиращите се там 250 войници от Бундесвера. По време на съвместна пресоконференция с германския си колега турският министър на външните работи Мевлют Чавушоглу заяви, че страната му се придържа към наложената забрана за \"Инджирлик\", но е възможна визита на базата в Коня в близкото бъдеще. В отговор Зигмар Габриел коментира, че решението на практика означава, че Германия трябва да намери алтернативна база за военнослужещите. \"Съжалявам за това, но Турция трябва да разбере, че поради вътрешнополитически причини ние трябва да преместим войниците си от \"Инджилик\". При тази ситуация Бундестагът ще поиска от правителството да намери друга локация за разположените в \"Инджирлик\" германски войници\", заяви той, цитиран от Дойче веле. Засега германските власти са разгледали няколко възможни варианта, сред които Йордания, Кувейт и Кипър. Причината за отказа от страна на турските власти е фактът, че Германия даде убежище на войници, които Анкара обвинява за участие в неуспешния опит за преврат от лятото на 2016 г.", "date": "2017.06.05", "title": " Германия търси алтернатива на \"Инджирлик\" заради спора с Анкара"}
{"url": "https://m.offnews.bg/news/Sviat-_12/Katar-prizova-grazhdanite-si-da-napusnat-OAE-do-14-dni_657365.html", "text": "Катар призова гражданите си да напуснат Обединените арабски емирства до 14 дни, след като страната прекрати дипломатическите си отношения с Доха. Това обяви в Туитър катарското посолство в Абу Даби, цитирано от БТА. Тези, които не могат да се приберат директно в страната си, трябва да го направят през Кувейт или Оман, подчертаха от посолството.Общо седем държави прекратиха дипломатическите си отношения с Катар - Бахрейн, Саудитска Арабия, Египет, Обединените арабски емирства, Йемен, Либия и Малдивите. Като причина беше посочено, че Катар подкрепя джихадистки групуровки. Катар определи като \"неоправдано\" скъсването на дипломатическите отношения. Тези мерки са \"неоправдани\" и \"неоснователни\". Те са взети \"съгласувано с Египет\" с \"ясната цел да поставят Държавата (Катар) под опека, което означава нарушение на суверенитета й\" и е \"абсолютно неприемливо\", обяви катарското външно министерство. Член на Съвета за сътрудничество в Залива, Катар \"зачита суверенитета на останалите държави, не се меси в работите на други, а също така се бори с тероризма и екстремизма\". Катар \"ще предприеме необходимите мерки, за да осуети опитите за посегателство срещу населението и икономиката му\", уточняват от ведомството.", "date": "2017.06.05", "title": " Катар призова гражданите си да напуснат ОАЕ до 14 дни"}
{"url": "https://m.offnews.bg/news/Izvan-terena_18817/Futbolna-zvezda-opital-da-nasili-momiche-v-kola_657369.html", "text": "Един от най-желаните футболисти на испанския пазар Тео Ернандес беше обвинен в сексуално насилие. Левият бек е собственост на Атлетико Мадрид, но игра като преотстъпен в Алавес. Твърди се, че Тео е сигурно попълнение на Реал.Според вестник AS инцидентът е от миналата седмица. Тео и негови приятели заформили купон в Марбея. Футболистът се веселил в дискотека на известния курорт.Във вихъра на партито бранителят поканил момиче от компанията да излязат навън. Двамата се усамотили в кола и започнали да се целуват. Тео поискал нещо повече и се разгорещил. 20-годишната дама обаче настояла да спрат веднага. Разгоненият Ернандес обаче налетял.След нов отказ дамата била буквално изхвърлена от колата. При падането е получила травми или поне така твърди. За капак приятелите на Тео не спрели да я обиждат, когато се върнала в дискотеката.Полицията е извикала веднага младата надежда на испанския футбол. След разпита Тео Ернандес е освободен.", "date": "2017.06.05", "title": " Футболна звезда опитал да насили момиче в кола"}
{"url": "https://m.offnews.bg/news/Kultura_33/Ispanskiiat-rezhisior-Hose-Luis-Gerin-pristiga-u-nas-s-2-filma_657363.html", "text": "Настоящото 24-то издание на Седмицата на испанското и иберо-американското кино ще предложи на своите почитатели среща с испанския кино режисьор Хосе Луис Герин. За него филмовата гилдия твърди, че със съзерцателния, интелектуален и иновативен подход, който прилага в създаването на творбите си, Герин е променил динамиката в създаването на документално кино в наши дни.Филмовият режисьор пристига у нас на 6 юни. Той ще представи най-новия си филм „Академия на музите” лично на публиката в кино „Люмиер” на 8ми юни.Според критиците лентата е поредното доказателство, че Герин е майстор в артикулирането на желанието. Главният герой във филма е реален университетски преподавател, чиято цел е да възроди света чрез поезия. Противоречивите му подходи във воденето на класовете обаче провокират поредица от ситуации, доминирани от езика и желанието.Роден в Барселона (1960), испанският режисьор Хосе Луис Герин не е учил кинематография. Той е един от най-интересните и нестандартни съвременни европейски кинорежисьори.  Филмите му се отличават с поетични препратки,  акцент върху емоциите и размислите, връщат зрителя към детството. Обича да смесва фикция и реалност. Според Герин: „Да гледаш и да правиш кино е като да четеш и пишеш“.Панорама с документални филми на режисьора Хосе Луис Герин може да гледате всеки ден от 6-ти до 9-ти юни, от 19.00 ч., в културен център „Червената Къща”, с вход свободен. Заглавията, които българската публика ще може да види са – Innisfree („Тихият човек”), En Construccion („В строеж”), Unas fotos en la ciudad de Sylvia („Снимки в града на Силвия”), Recuerdos de una manana (“Спомени от едно утро”) и Dos cartas a Ana (“Две писма до Ана).На 7-ми юни Хосе Луис Герин ще представи и филма En Construccion (2001), отличен със специалната награда на журито на San Sebastian Festival, награда „Гоя” за най-добър документален филм, награда на Spanish National Cinematography Prize и FIPRESCI Prize of the International Critics.Филмът проследява как строежът на нов жилищен блок в един от бедните квартали на Барселона ще окаже влияние на хората от квартала. Сюжетът проследява всички случки от строителната площадка и историите на хората, които минават през нея. En Construccion e oпит за вливане и документиране на живота на хората от квартала, нарушаван от оглушителния трясък от срутване на сгради.", "date": "2017.06.05", "title": " Испанският режисьор Хосе Луис Герин пристига у нас с 2 филма"}
{"url": "https://m.offnews.bg/news/Lajfstajl_18806/Kultoviiat-sofijski-klub-Briliantin-zatvori-vrati_657360.html", "text": "Едно от най-култовите столични заведения - \"Брилянтин\" - затвори врати. Клубът беше открит през 2004 година и беше място, на което се провеждаха не малко ретро партита. За последен път \"Брилянтин\" отвори врати на 2-ри и 3-ти юни с прощално парти, с което да приключи поредицата от 13 години работа на клуба. Ежегодно собствениците на бара организираха две събития - \"Love beats\" и \"Retro beats\", в които взимаха участие множество чуждестранни диджеи и изпълнителни.Известен с тематичните си вечери, атмосфера и обзавеждане, \"Брилянтин\" бе отличен като най-добрата верига нощни заведения за 2010 година - София, Пловдив, Банско и Слънчев бряг и Варна.Заведението затваря по решение на собствениците, коментираха от клуба.", "date": "2017.06.05", "title": " Култовият софийски клуб \"Брилянтин\" затвори врати"}
{"url": "https://m.offnews.bg/news/Futbol_18793/Ronaldo-falshifitcira-snimka-ot-detstvoto-si_657373.html", "text": "Португалската мегазвезда на Реал Мадрид Кристиано Роналдо пусна обработена с фотошоп снимка от детството си в социалните мрежи.На кадъра той е заснет като малчуган на футболното поле, но с екип, на който се вижда логото на Адидас.В обработения кадър Адидас вече е заменен с Nike и има надпис \"Това момче знаеше\".Роналдо има пожизнен договор с Nike и получава по 24 милиона евро годишно, за да рекламира стоките на американския производител.Според данни на Форбс брандираните публикации на Роналдо в социалните мрежи са донесли близо половин милиард долара приходи на Nike само през 2016 година.", "date": "2017.06.05", "title": " Роналдо фалшифицира снимка от детството си"}
{"url": "https://m.offnews.bg/news/Sviat-_12/Poseshtenieto-na-Tramp-e-predizvikalo-krizata-v-Blizkiia-Iztok-tvardi_657374.html", "text": "Скъсването на дипломатическите отношения между Саудитска Арабия и Катар е следствие от скорошната визита на американския президент Доналд Тръмп в региона.Това обяви председателят на влиятелната иранска парламентарна комисия по национална сигурност и външна политика Алаедин Боруджерди, цитиран от Асошиейтед прес и БТА. Общо седем държави прекъснаха днес отношенията си с Катар по обвинение в подкрепа на терористични организации. Поради подписването на внушителни оръжейни сделки между саудитците и САЩ при посещението на Тръмп не би било изненадващо, ако има още негативни събития в района, посочи Боруджерди, цитиран от държавната информационна агенция ИРНА.По думите му Вашингтон винаги е водил политика на предизвикване на конфронтация между мюсюлманските страни. \"Намесата на чужди страни, особено на САЩ, не може да е решение на регионални проблеми\", категоричен е той.Иранското външно министерство призова днес Саудитска Арабия и Катар, както и останалите страни, скъсали отношенията си с Доха, към \"откровен диалог\" за решаване на разногласията.\"Преодоляването на различията между страните в района, включително на сегашните проблеми между Катар и съседките му, е възможно единствено с мирни средства, прозрачен диалог и дипломация\", посочи в комюнике говорителят на министерството Бахрам Гасеми.\"Изострянето на напрежението не е в интерес на нито една страна в района\", добави той.", "date": "2017.06.05", "title": " Посещението на Тръмп е предизвикало кризата в Близкия Изток, твърди ирански политик"}
{"url": "https://m.offnews.bg/news/Futbol_18793/PSZh-privleche-zashtitnik-na-Real_657378.html", "text": "Защитникът на Реал Мадрид Пепе ще продължи кариерата си във френския Пари Сен Жермен.Договорът на родения преди 34 години централен защитник на \"белия балет\" изтича и той ще излезе без пари на парижани.Португалският национал беше спряган и за Интер Милано, но в крайна сметка е избрал офертата на парижани.\"Нерадзурите\" му предлагаха договор с годишна заплата от 5 милиона евро. В ПСЖ пък са предложили двугодишен контракт на Пепе, но финансовите параметри не се споделят.Напускането на защитника е изненадващо, тъй като той беше една от опорите в защитата на Реал и минаваше за близък до мегазвездата Кристиано Роналдо. Пепе е част от Реал от лятото на 2007 година.", "date": "2017.06.05", "title": " ПСЖ привлече защитник на Реал"}
{"url": "https://m.offnews.bg/news/Istoriia_18809/Pogromat-v-Bosilegradsko-15-16-maj-1917-g-Chast-IV_657368.html", "text": "Цар Фердинанд още на 18 май 1917 г. е запознат от Министерството на войната с предприетите действия за парализиране на четническото нахлуване. От Вътрешната македоно-одринска революционна организация с тревога посрещат новината. Тодор Александров и Александър Протогеров представят пред ген. Н. Жеков своите виждания за ликвидирането на сръбската въоръжена съпротива. За началник на Моравската военноинспекционна област е назначен полк. Петър Дървингов. Животът в Босилеградско, макар и трудно, започва да се нормализира. Децата се завръщат от Кюстендил, но с едно по-малко. При нещастен случай по време на бягството им в с. Соволяно е убита една ученичка. На 26 май са възстановени занятията в прогимназията. Остават да работят само три преподавателки, а другите три отказват да се върнат. Някои семейства с изгорено имущество напускат и се заселват в Кюстендил. За тях се осигурява всичко необходимо съгласно предписанията на местния комитет за стопански грижи и обществена предвидливост. Извънредно от града са доставени 15 литра газ за пострадалия клон на Българската земеделска банка. Отпуснати са определени артикули и за частни нужди. Кюстендилският комитет няма правомощия в този район, но проявява солидарност „предвид изключителния случай”.В средата на юни в Босилеград е разположен гарнизон от една полурота с личен състав 50 души и взвод конница от 25 души. Силите явно не достигат, защото след месец се установява използването на отпускарите войници за патрулна дейност. Деянието се констатира от командването на Тринадесети пехотен полк. Бойците се връщат от вкъщи с отпаднал дух и изморени от търсенето на сръбски четници. Веднага от Седма Рилска дивизия е сигнализирано на командването на Втора армия с молба практиката да се прекрати и отпуската да се използва за домашни занимания и почивка.Министерският съвет по доклад на премиера на 20 септември 1917 г. взима решение да поиска от Народното събрание отпускането на кредит в размер от 1 мил. лв. „за подпомагането на пострадалото население в Босилеградско от сръбски разбойници”. Назначена е комисия, която включва окръжния управител, неговия заместник, председателя на постоянната комисия, финансовия инспектор на района и всеки общински кмет на засегнато населено място. Тя прави проучване на място и определя обезщетения на обща стойност от 1,7 мил. лв. Сумата се възприема за съмнително висока и се стига до назначаване на втора комисия. В нейния състава влизат като председател Христо Ачев, помощник-инспектор на полицията, и членове – Христо Бояджиев, завеждащ архитектурната служба в Софийски и Кюстендилски окръг, Ненко Савов, член на Кюстендилската окръжна постоянна комисия, и Дойчин Стоилков, представител на Босилеградския общински съвет. Тя ревизира дейността на предходната и установява редица нередности. Оказва се, че за една вещ претендират няколко членове на семейство и е описана и остойностена многократно. Декларира се покъщнина, „каквато днес няма даже и в столицата”. Едно и също лице е записвано по два пъти под различно фамилно име. „Нещо повече, даже скромното босилеградско население се е възмутило от факта, че е имало надпреварване в представянето на безконечни и недействителни описи” – споделя финансовият министър Димитър Тончев. Кабинетът приема твърдата сума от 1 мил. лв. още преди да се произнесе окончателно комисията. Помощта обаче се отпуска след утвърждаване на конкретния размер. Избързва се и парите са преведени „под разписка” поради настъпващата зима.Санкцията на Народното събрание е поискана още през октомври 1917 г., когато е подготвен конкретен законопроект и е съгласуван с царя. Процедурата се забавя и едва в края на януари 1918 г. той е внесен за обсъждане. Принципни забележки по съдържанието на текста не са направени от депутатите. Всички се солидаризират с нещастието на засегнатото население. Дискусията се завърта около злободневните констатации за работата на оценителните комисии.Особено последователен в своята позиция се показва народният представител Никола Сакаров. Още на първото четене той поставя редица въпроси. Съмненията, които споделя, са за размера на обезщетението. Опасенията му са, че част от населението може да не получи полагащите си средства. Разглеждането на точката е отложено за следващо заседание на Парламента, на което да присъства ресорният министър на финансите и премиерът. То е проведено в първия ден на февруари 1918 г. и отново особена активност проявява Н. Сакаров. Поставените въпроси са ориентирани към начина на определянето на общата сума и той настоява да се отпусне още половин милион повече за цялостно обезпечаване на пострадалите. „Аз искам да зная, господа народни представители, когато нас тук ни сезират с един кредит, против който, взет сам по себе си, няма какво да кажем, защото са пострадали бедни хора и държавата трябва да им отиде на помощ, за да могат да живеят, каква е била тая администрация гражданска и военна, която се е намирала в тези места в стара България, когато българските войски са далече на юг в Македония, далеч на запад в Моравско, та да могат сръбските четници да минат през нашите граждански и военни власти, да влязат в Босилеград, що остава още – да влязат, може би, в Главната квартира в Кюстендил? Кой пази оня край? Каква власт има там?” – с притеснение запитва Сакаров. Привежда много данни за пропуски и корупция, които довеждат до печалните резултати. Поставените въпроси разширяват дискутирания проблем, като опозицията използва случая да притисне управляващите с конкретни факти.Министърът на финансите Д. Тончев отговаря за отпуснатия кредит. Той се стреми да не излиза от конкретната проблематика. Именно от неговите думи става ясно за назначаването на две комисии, за нередностите при работата на първата, констатирани от втората и изострили общественото мнение в Босилеградско. Опозицията обаче продължава своя натиск. Включва се депутатът Андрей Ляпчев. Той дава пример с подобно обезщетяване на пострадало население в Харманлийско и Елховско през Междусъюзническата война, но чрез отпуснат заем от Българската земеделска банка. Новата практика да се предоставят пари под формата на безвъзмездна помощ, се възприема от него, но не и раздаването им преди санкцията на Парламента. Финансовият министър защитава спешността с настъпващия зимен сезон.Народният представител от кюстендилската колегия земеделецът Александър Ботев отново подхваща въпроса за причините, довели до проникването на сръбската чета. Заедно със слабостите на администрацията той изтъква сред мотивите отмъщението на сърбите за българските действия, предприети в Поморавието. По конкретната тема за обезщетението освен съгласието си депутатът поставя искане за подвеждането на първата комисия под съдебна отговорност. Нещо, което не се е случило въпреки констатираните нередности. Като поставя под съмнение и дейността на втората, той иска от името на земеделските представители създаването на трета комисия. Тя да обиколи отново селата, но под надзора на избраниците от Кюстендилската колегия.В противоборството се включва Христо Георгиев. Той категорично защитава заключенията на първата комисия, като не отхвърля напълно „допуснати тук-там грешки”. В подкрепа на тезата си привежда специално писмо от местното население, което също се изказва за по-високите обезщетения. Христо Янков подкрепя определената сума от Правителството, с което се солидаризира и Георги Занков. Последният обаче иска да получи отговор за причините, довели до събитията в Босилеградско. Оневиняването на началника на Моравската област ген. В. Кутинчев не възприема като окончателно решение за откриването на виновните. Според депутата те се намират в Главната квартира в Кюстендил. В напрегната обстановка проектозаконът е подложен на гласуване и приет с мнозинство.На първото четене дискусията преминава без предложения за изменение по конкретните текстове. Поправки не са направени в съответната финансова комисия и след едно забавяне от близо месец и половина е внесено отново в пленарната зала. Този път и при второ, и трето четене дискусия въобще не е проведена. Без всякакви изменения правителственият проект е приет за закон на 15 март 1918 г.Последващите процедури го привеждат в изпълнение. Десет месеца след мародерството в Босилеградско отпуснатите безвъзмездни парични обезщетения са окончателно официализирани. Цялата сума е 1 мил. лв. и се раздава авансово още предходната година от специална комисия. Кредитът е осигурен от редовния бюджет на държавата за 1917 г. Узаконено е едно вече отдавна изпълнено деяние. Доколко пострадалото население е удовлетворено, източниците дават пестеливи сведения. Разкритията за надписване на щетите показват познати за хората практики. Опитите за злоупотреби обаче своевременно са парирани. Въпреки отправените критики администрацията успява да ограничи завишаването на загубите. Едва ли подобни нарушения биха се констатирали, ако парите се отпускат под формата на заем. Правителството въвежда нова практика за даване на безвъзмездна помощ. Тя има своето положително значение за пострадалите от Босилеградско.След година началникът на Планинската дивизия ген. Петров в рапорта си споменава значително по-големи материални щети. Той ги определя в рамките на около 2,5 мил. лв., но „по оценка през нормални времена”. В тях влизат и загубите, претърпени от унищожаването на държавното и общинското имущество. Неясна остава окончателната сума на понесените материални щети. Те все пак са възстановими. Непоправимите резултати се измерват с погубените човешки животи. Жертва на терора са предимно мъже от всякаква възраст, разбираемо, по-старите и трудноподвижните са повече. Същият дивизионен началник дава и окончателната цифра – 32 заклани и 2 деца изгорени. Заедно със случайно убитата ученичка тъжният сбор показва 35 души. Той се доближава до резултата от сръбското проникване в Кюстендилското Краище през лятото на 1913 г. Тогава с живота си се прощават над 40 души. Сигурно и в този случай са отмъщавали за някои български престъпления.В затворения кървав кръг Босилеградско, Кюстендилска околия и окръг за трети път попадат под ударите на съседите. Така е през Сръбско-българската и Междусъюзническата война. Първите два пъти агресията е от редовна армия, но третия насилникът е паравоенна формация. По този начин ги възприема и местното население. На запазения паметник в долнолюбатските гробища на Стою Яначков Попов пише „убит от злодейски ръце”, а в горнолюбатските на Рангел Гергинов още по-ясното „мъченически убит от сръбски разбойници”. Мястото на гробовете на жертвите в Босилеград дълго време е наричано от хората „Печанчеви гробища”. Кървавата диря е поизбледняла, но си личи и днес на терена. Тъжно е, но може да се оформи туристически маршрут на злодеянието.Първата световна война завършва с поражение за България. Ньойският диктат наказва Царството с редица териториални корекции. На границата със Сърбия се появяват Западните покрайнини. Те са част от наградата за победата в конфликта. Босилеградско попада в тази политико-географска област. Между 6 и 8 ноември 1920 г. войските на новата балканска държава, най-известна с едно по-сетнешното име Югославия, окупират района. Босилеградският край от Кюстендилското Краище става неизменна част от владението на Белград. С тригодишно изключение през Втората световна война, когато за кратко фактическият български суверенитет е възстановен.Войните оставят значими травми в историята на човечеството. Между народите се отваря огромна пропаст. Все някъде удобно се открива причината за извършване на насилието. Навлиза се в омагьосания кръг на отмъщението, като противникът е обвинен за „подстрекател” или „агресор”. Другата страна действа в „самозащита” и мотивите й, разбира се, са „по-благородни”. Появяват се още кръв, дим и сълзи. И след век от първия световен конфликт тази рана не е зараснала и често се разкървавява. Страстите на Балканите винаги се възпламеняват от подобни факти. Тук опитите за помирение и съвместно почитане на жертвите на човешкото безумие, познати сред някои западни държави, все още не се практикуват. Врагът си остава враг, на полуострова и сега се практикува вендета. Но духовната вендета, насъсквана между народите, е още по-страшна. Тя не се знае кога пак би се изляла като физическа саморазправа. Трябва малък повод и натрупаният взрив избухва. От подобни случаи национално пъстрите Балкани си запазват марката на „барутно буре” в Европа.Дали на хората от Босилеградско е съдено да преживеят поредното си клане?! Или бавното гинене, на което са подложени близо 100 години по-късно, води до очаквания резултат – намаляване на населението, обезбългаряване и обезличаване на района. Хората са осъдени на безпаметност. С изключение на няколко запазени надгробия, които са ням свидетел на злокобния резултат от сръбските убийства и мародерство, други знаци няма. В изобилие са обаче монументите за българските зверства в Поморавието, изграждат се още. „Нищо ново не е научено и нищо старо не е забравено” – гласи една сентенция. Със собствения си исторически багаж западните ни съседи трябва да влязат в обединена Европа. Както го сторихме и ние, българите. За тази цел трябва да се изгради паметник на жертвите от сръбското клане, извършено на 15 и 16 май 1917 г. в Босилеградско. Паметник, издигнат в центъра на Босилеград, за покаяние и помирение, за съвместно почитане на убитите. Да напомня и предпазва от поредното повторение на историята.", "date": "2017.06.05", "title": " Погромът в Босилеградско: 15-16 май 1917 г. (Част IV)"}
{"url": "https://m.offnews.bg/news/Zdrave-i-krasota_18812/5-stranni-zdravoslovni-trika-koito-naistina-rabotiat_657354.html", "text": "Много методи за подобряване на здравето са общоизвестни да отслабнете, да ядете по-малко и да се упражнявате повече, да спите по-добре. Други обаче са напълно изненадващи, дори противоположни на популярните. Следните 5 съвета наистина работят, въпреки че звучат объркващо.Японско проучване показва, че ако човек приеме около 200 милиграма кофеин и дремне за 20 минути, ще бъде в пъти по-работоспособен след това. Причината е, че кофеинът започва да действа след именно 20 минути. Тогава той отключва вещество на име аденозин, което е отговорно за активността и енергията на мозъка.Приемането на 100-калориен пакет бисквитки или снакс може да изглежда добра идея, но е по-вероятно да ви накара да огладнеете повече, отколкото ако сте изяли нещо по-стабилно. Приемането на малки количества въглехидрати не прави нищо друго освен да увеличи кръвната ви захар и да ви накара да искате повече. Изберете храна с повече калории на порция, тъй като протеините и мазнините ще ви помагат да станете по-бързи и да останете заситени много повече време. \"Когато се чувствате подути, пиенето на вода звучи така, сякаш ще влоши нещата, но често може да помогне\", казва Джеймс Лий, гастроентеролог в болница \"Св. Йосиф\" в Ориндж, Калифорния. Ако сте на диета с високо съдържание на фибри, тялото ви се нуждае от повече вода, за да работи по-ефективно. Водата се смесва с водоразтворими фибри и ги превръща във вещество, подобно на гел. Това влияе върху подвижността на червата и намалява симптомите на подуване. Пиенето на повече вода също облекчава подуването, причинено от дехидратация. Когато сте дехидратирани, тялото ви се придържа към водата, която има и това предизвиква подуване.След дълъг, изтощителен работен ден, упражненията звучат като последното, което бихте искали да направите, но ако опитате, те ще ви заредят с енергия. Умората заедно с настроението и депресията се подобряват след 30-минутна сесия с умерена интензивност. Всичко, което вършим, изисква кислород, така че когато се упражнявате, помагате на кислорода да навлезе качествено в тялото ви.Писането на бележки ви дава възможност да отбележите повече материал, но е по-вероятно да запомните тези бележки, ако ги пишете на ръка. Когато пишете на ръка, обработвате много повече информация. Започвате учебния процес, докато слушате лекцията. Продължавате го, като пишете. Освен това, като разглеждате страницата, на която пишете, укрепвате информацията, която вече сте обработили.", "date": "2017.06.05", "title": " 5 странни здравословни трика, които наистина работят"}
{"url": "https://m.offnews.bg/news/Obshtestvo_4/Publikuvaha-po-rano-rezultatite-ot-maturite_657381.html", "text": "Резултатите от държавните зрелостни изпити вече са факт.Всеки може да провери своя резултат на сайта  където трябва да въведе входящия си номер, ЕГН и идентификационен код.Крайната дата за обявяването на резултатите от ДЗИ беше 9 юни 2017 г.В петък, по-рано от определения срок, бяха обявени и резултатите от националните външни оценявания след VII клас по български език и литература и по математика.", "date": "2017.06.05", "title": " Публикуваха по-рано резултатите от матурите"}
{"url": "https://m.offnews.bg/news/Futbol_18793/Zakriha-TcSKA-Sofiia-2_657371.html", "text": "Гриша Ганчев сложи край на един от проектите си, става ясно от писмо до футболния съюз. С края на сезона ЦСКА-София 2 прекратява съществуването си.Днес ЗС на БФС потвърди, че е депозиран писмен отказ от \"червените\"за участие в следващото първенство на Югозападна \"В\" група. Поради това тимът на Пещера няма да бъде изваден от състава на групата.Изпадащите по зоните остават два  - Чепинец Велинград и Велбъжд Кюстендил. Баражите за влизане пък бяха изтеглени днес и изправиха ЦСКА 1948 срещу Брацигово и ФК Кюстендил с Елин Пелин. Срещите са в сряда от 18,00 ч. на стадионите в Самоков и Радомир.Както е известно, ЦСКА-София 2 изпадна от \"Б\" група. Тимът беше създаден, за да се обиграват таланти от школите на фалиралия ЦСКА и Ловеч. За треньор дойде Светослав Тодоров. Участието му ще бъде запомнено най-вече с писмо от УЕФА за съмнително високи залози на мач срещу Царско село през есента.Вероятно футболистите от ЦСКА-София 2 ще бъдат разпределени точно между Царско село и Литекс. Тимът от Ловеч, който се появи миналото лято след откупуване лиценза на Ботев Луковит, се качи в \"Б\" група. ", "date": "2017.06.05", "title": " Закриха ЦСКА-София 2"}
{"url": "https://m.offnews.bg/news/Ikonomika_59/BAN-sasipa-ot-kritiki-chlenstvoto-ni-v-ES-Edno-vreme-kolko-motokari-p_657336.html", "text": "Икономическият съветник на бившия премиер Жан Виденов (1995-1997 г.) проф. д.и.н. Иван Ангелов, който преди време бе осветлен като агент на Първо главно управление на ДС под псевдонима \"Антон\", съсипа от критики членството на България в Европейския съюз на официална пресконференция на Института за икономически изследвания при БАН. Темата й бе представянето на годишния доклад за икономическото развитие на България през първите 10 години от членството ни в ЕС.Според Ангелов заради членството в ЕС страната ни преждевременно е изключила четирите малки блокова на АЕЦ \"Козлодуй\", въпреки подкрепата на Международната агенция за атомна енергия за оставането им в експлоатация.Според него членството на България в ЕС е ограничило националния ни суверитет и сега заради Брюксел страната ни не можела да строи АЕЦ \"Белене\"  и газопровода \"Южен поток\".Според него участието ни в единния европейски пазар също трупало огромни загуби за България, тъй като продуктите ни били с ниска конкурентоспособност. Той посочи, че само при три от \"важните продукти\" сме увеличили износа на страната - електроенергия, пшеница и царевица. Ангелов все пак обясни, че това не се дължало на заговор, а на това, че България не била готова още за свободния пазар. Затова според него решението било в налагане на протекционистични мерки в интерес на родните производители.Според него членството ни в общността довело и до рязко намаление на потреблението и днес българинът консумирал в пъти по малко месо, яйца и прясно мляко.Освен това страната ни страдала много от изтичането на мозъци.Според него ръководителите на ЕС ни третирали неравнопоставено.Според него очакванията на българите за по-добър живот след влизането ни в ЕС не са се сбъднали и сега общността трябвало да се реформира напълно. За Ангелов правилната посока била не само да изпълняваме заповеди, а общността да стане \"гъвкава европейска конфедерация на независими държави\".В представата на червения професор в бъдещия ЕС националното законодателство трябвало да е водещо, а не евродирективите и всяка страна трябвало да има право на вето по важни въпроси, засягащи фундаменталните национални интереси.Според професора в областта на сигурността, здравеопазването и образованието днес България е в по-лоша ситуация в сравнение с 1989 г., но не отрече, че имало и положителни неща.Все пак в крайна сметка Ангелов призна, че членството ни в ЕС било безалтернативно.", "date": "2017.06.05", "title": " БАН съсипа от критики членството ни в ЕС: Едно време колко мотокари произвеждахме..."}
{"url": "https://m.offnews.bg/news/Obshtestvo_4/BSP-predlaga-da-se-varne-povtarianeto-na-2-3-i-4-klas_657345.html", "text": "Групата на БСП в парламента вкара за разглеждане Закон за изменение и допълнение на Закона за училищното и предучилищното образование. Предложените от тях промени включват учениците от 2, 3 и 4 клас да повтарят класа, ако не са показали необходимите знания и умения. Сега всички ученици от тези класове минават безпроблемно, каквито и резултати да са показали по време на ученето си. БСП предлага отново повтарянето за началните класове да се върне с мотив, че образованието не е качествено, макар да се постига целта – по-малко ученици да отпадат от училище.В законопроекта си БСП са обяснили, че „опитът показва, че изискването да не се повтаря клас не води ди резултати“, а слабите ученици така или иначе отпадали в по-късен етап от образованието си.Има и цифри – отпадналите през 2016 година ученици от училище са 37 459.БСП предлага още да се въведе правилото един учебник за предмет във всеки клас, което щяло да избегне и корупционни практики, и да намалеят и разходите на държавата.В законопроекта, внесен от тях, се предвижда и да се изготвят норми за дисциплиниране на учениците.Социалистите предлагат и по-гъвкава структура, създаваща среда за по-високи резултати – в тази насока те искат връщане на специализираните училища, но не само с изкуство и спорт, а по математика, природни науки, национална сигурност, технологии и хуманитаристика, както и да се възстановят техникумите, които да работят с работодателите и висшите училища.Сред предложенията им са и да се развият условия за децата със специални образователни способности, като се добавят в системата чрез осигуряване на комплексно обслужване на ученици от предучилищна група и от 1 до 12 клас.БСП е привърженик и на отпадане на държавното финансиране на частните училища, което според тях \"създава почва за неравенства\". Все пак те подчертават, че подкрепят частните училища, но смятат, че не е нужно държавата да ги издържа.Групата на червените предлага промени и за квалификацията на учителите чрез по-висок минимален задължителен норматив за повишаване на квалификацията и задължителен и едномесечен платен отпуск за повишаване на квалификацията на учителите във висше училище или в научна организация.В законопроекта им е записано още, че основните държавни образователни стандарти трябва да се приемат от Народното събрание, а не от Министерство на образованието и правителството. БСП отбелязва, че новият Закон за училищното и предучилищното образование в влязъл в сила август 2016 г., но е довел до по-голямо объркване и натоварване на образователната система. Затова в своя текст те отбелязват, че предлагат само „неотложни изменения“, които да не стресират отново ученици и учители и да не са те жертва на експерименти.В заключение червените заявяват, че искат да бъде въведен минимален праг от 4% от БВП за финансиране на образованието, тъй като 4/5 от българските училища нямат достъпна архитектурна среда, 300 нямат зали за спорт, 400 са с пригодени зали за спорт, а МОН е осигурило само 100 автобуса от заявените 600, както и че само училищните психолози са само 600.А в началото на законопроекта, внесен от БСП, е записано, че \"образованието трябва да стане обществено благо и задължение\". ", "date": "2017.06.05", "title": " БСП предлага да се върне повтарянето на 2, 3 и 4 клас"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-29-maj-2-iuni_657346.html", "text": "Понеделник, 29 майМиналата седмица Борисов каза: \"Самолетът не е най-важното в една армия, а сухопътните сили. Не само за бронираните машини - и за флота, и за авиацията. Това са 3 рода войски. Трябва така да се планират парите, че от 2023 г. всичко това да стане факт. Самолетите трябва да са последни\".И това му мнение остана валидно цели три дена. Не за друго, а се случи уикенд. Но в понеделник нещата отново се промениха. След заседанието на КСНС Борисов се коригира: \"Ние нямаме никакъв спор с президента, че трябват нови самолети, танкове и всичко останало…“Ако мъничко разбирах от войски, щях да поспоря с премиера, но с моите армейски познания, базирани на Уикипедия, мога само да изкажа някои съмнения. Като например, че това не са „три рода войски“, а са 3 вида войски: Сухопътни войски, Военноморски сили и Военновъздушни сили. А те съответно се делят на родове войски. Например Сухопътните се делят на мотострелкови, ракетни, артилерийски, танкови и т.н.Каракачанов, дето, разправят не е ходил войник, е малко по-наясно, поне говори за видове, а не родове: „Фаворизацията на един или два вида въоръжени сили за сметка на останалите би било грешка.“Видове, родове, кой ти гледа… Да върви алъш-вериша. Какво значение има дали комисионните ще са от самолети, или от танкове. Така де, не е ли така?Мисля си, че стана добре, дето Борисов не се кандидатира за президент и съответно главнокомандващ. Представяте ли си как командва армията? Ще рече първо пехотата напред, след това ще се поправи, пехотата да чака, да тръгнат танковете, после да се върнат танковете, да стреля артилерията, оставете артилерията, пуснете самолетите… Враговете лудички ще станат.Само един кусур има като военоначалник. Малко е несмел, ако мога така деликатно да се изразя. На село биха казали, че е бъзлив, но все пак не сме на село.Обаче пък има силно изразено чувство към победата. За него победата не е най-важната цел, тя е единствената. И понеже тази му философия е добре известна, всички, с които се състезава, правят възможното, а понякога и невъзможното, Борисов да победи. В неделя спечелил турнира за известни личности \"Асикс Мастърс\". Играл срещу зам.-председателя на ПГ на ГЕРБ Красимир Велчев и кмета на Банкя Рангел Марков. Отнесъл ги като пенсионер типов хляб… И вдигнал купата за четвърти пореден път.Лишени от спортен ентусиазъм злобари разказват една срамна случка от преди години, когато Борисов игра срещу  и . Сговорили се, че ще го щадят, той ще поведе и ще се направи, че го чакат на друго място и срещата ще свърши без победител. Борисов повел, но вместо да си тръгне, решил, че тия са пълни ливади и лесно ще ги победи. Но не станало така, а станало точно обратното. За нула време Бекер и Малееева му напълнили шортите… Той се ядосал, хвърлил ракетата и напуснал без да си вземе довиждане. Та Бекер после питал дали е нормален и дали наистина си е мислел, че може да победи световен шампион… Такива работи.Ей, моля ви, ако някой знае, да ми съобщи кой му тури името . Искам да го почерпя една бира. Голяма находка. Хем намеква за големите умения на премиера в тениса чрез асоциацията с , хем и не прикрива факта, че Борисов е наддал едно 20-30 кг. откакто е на власт. Което го нарежда ако не сред най-добрите в тениса, поне сред най-дебелите.Някои хора бяха много възмутени, че в делегацията, която  заведе при папата, нямало поп, но пък бил включен подсъдимият за побой и изнудване . Което вбеси лидера на „Воля“ и той призова депутатите в парламента да попълват декларация за хомосексуални и наркотични зависимости, за да се знае кой кой е в парламента и кой какъв закон гласува. \"Няма да допусна откровен хомосексуалист да ми задава въпроси имам ли право да бъда някъде... Всеки трябва да излезе явно да каже своите зависимости.\"Възмутени от сексуалната му нетолерантност граждани подеха подписка \"За разкриване на хетеросексуалните зависимости на Марешки\", в която настояват да декларира всичко: Кога, къде, с коя, колко пъти, как го е оценила… „Само така българският народ ще е в състояние да прецени дали самият Вие страдате от зависимости от някого.\"Така трябва. Като ще се декларират зависимостите, ще се декларират всички. Не знам колко страшна е хомосексуалната зависимост, но за хетеросексуалната гарантирам, че е много опасна. Ние самият сме изпаднал в такава зависимост, да не ви разправям… Оня ден в шоуто като „Две капки вода“, когато Миро почна да пее песента на Кольо Гилъна „Най-щастливия ден, когато ти ще си далече от мен…“, без да се усетим сме станал на крака и сме започнал да пеем с телевизора. Не, нямаше скандал. Само един ироничен поглед. Демек, надай се… Как беше оня виц? Вдовица си ме взел, вдовица ще ме оставиш…Доклад на Института за икономически изследвания при БАН твърди, че „лиxвитe пo влоговете ca намалели 40 пъти зa 8 гoдини“. През 2009 г., преди кризата, банките плащали средно 8.24% по годишните влогове, а сега 0.2%. Само през 2016 г. депозитите са поевтинели повече от два пъти. От което разходите на банките са намалели с 400 млн. лева. Но въпреки това депозитите продължават да нарастват. Което, естествено, увеличава печалбите на банките. През 2016 г. тези печалби са се увеличили с 40.5% спрямо 2015 г. и са стигнали рекорд от 1.263 млрд. лв. Принос към печалбата имат и таксите и комисионите, които са се увеличили за година с 3.6%, или с 37 млн. лева.С една дума ограбват ни както си искат. Скоро ще трябва да им плащаме, задето печелят от парите ни.Пак от доклада на ИИИ на БАН разбираме радостната новина, че ни остават само 30 г., за да настигнем другите страни в ЕС. Ако поддържаме ръст от 3%, разбира се. Но, ако го увеличим на 5%, което според Борисов е напълно реалистично, ще ги стигнем за 15 г. Пенсиите, може дори и некои от вас да го дочакат, не ли?Министърът на икономиката  вика, че не знаел защо името му се свързвало с .Тоа па… Цяла България знае, само той не знае. Виж, бе, пич (иронизирам го лекинко!), сега ще ти кажа. Защото като шеф на АП си затвори очите за няколко крупни сделки на Пеефски - продажбата на ИПК \"Родина\", \"Булгартабак\", Дипломатическия клуб в Бояна. После си затвори очите за следприватизационния контрол и постанови, че закриването на завода на БТ в София не е закриване, а преструктуриране. Дребни работи, но достатъчни да тръгне име.„ разцепва ДСБ“, пише „Стандарт“. Смятал да се кандидатира за шеф на партията, обаче членовете искали . „Генералът, пише „Стандарт“, не смее публично да заяви намерението си. Обявил го е с пост във фейсбук...“Фейсбук е едно такова дискретно място, че каквото кажеш, там си остава. Ако искаш нещо да не стане публично, просто го кажи във Фейсбук.Говорителят на гл. прокурор  съобщи, че на шестима души от  са повдигнати обвинения за участие в група за данъчни престъпления за над 14 млн. лв. Сред тях е и Методи Бачев, който лани на кукерския събор в с. Черноочене се изцепи по микрофона, че кметът на Симитли бил содомизирал Бойко Борисов. В момента и шестимата се укриват в болница „Софиямед“.До тук тази просташка шега на Бачев, му излезе няколко милиона лева, но това е само началото. Вероятно ще потърка и наровете. Казвам шега, но не съм съвсем убеден. Щото, от една страна, властта реагира съвсем не като на шега, а, от друга, кметът на  стана кмет на десетилетието без някакви забележителни успехи. Та не знам какво да мисля.Бизнесменът , който бе отвлечен от , бил потресен от вестта, че двама от групата могат да излязат от затвора предсрочно. \"Учуден съм и съм стресиран, че такова нещо може да се случи.\"А то почти се случи. Съдия  освобождава  с мотива, че наказанието е имало \"коригиращ ефект\" върху затворника, имал добра дисциплина и е награждаван многократно. Рискът от рецидив бил снижен от 60 на 38 точки. А висящото дело за убийство нямало отношение към условното освобождаване.Съдия  пък освободил , защото родителите му били болни, а той бил много грижовен син… Некакви такива глупости. Магистратът отчита нисък риск от рецидив, въпреки че от затвора твърдят, че не се е поправил…Такива решения не се вземат за пари. Вземат се за много пари. Нали помните, че парите от откупите така и не се намериха.Цветанов направо се разплака по телевизора. \"Ако това наистина се случи, вика, значи няма държава. Държавата е фалирала\". И пусна една-две сълзи… Възмущението му е разбираемо. В края на краищата той беше човекът, който обикаляше „с един багер да копае и вади трупове\". Но… също много се възмути. И в качеството си на юрист препоръча: „Съдът да отсъди според очакванията на обществото.\" Не според закона, а според очакванията на обществото. Това е много опасен популизъм, а в известен смисъл и самоубийствен. Щото, ако се гледат очакванията на обществото… Моите специално ако бъдат уважени… Забелязахте ли, че ние не осъдихме намерението на Ердоган да върне смъртното наказание?Възмущават се! Де гиди дърти лицемери! А когато приеха промените в закона, не се възмущаваха. Защото промените, които правят възможно предсрочното освобождаване на рецидивисти като Гребеца и Йожи, са предложени от министърката на ГЕРБ Захариева, приети са от кабинета на ГЕРБ начело с Борисов, гласувани са от мнозинството на ГЕРБ в НС… По това време Цветанов е шеф на вътрешната комисия, а Тетка - председател на НС. И сега кой ми сра в гащите, без извинение.", "date": "2017.06.05", "title": " Из делниците на един луд (29 май–2 юни)"}
{"url": "https://m.offnews.bg/news/Futbol_18793/Man-Siti-plashta-100-miliona-paunda-za-dve-zvezdi-ot-Premiarship_657341.html", "text": "Манчестър Сити може да се счита като победител в наддаването за две от най-апетитните звезди на Премиършип. Тимът на Пеп Гуардиола е договорил Кайл Уокър от Тотнъм и Върджил Ван дайк от Саутхямптън.   Очаква се \"гражданите\" да платят съответно 40 милиона паунда и 60 милиона паунда за правата на бранителите. Уокър си тръгва от Тотнъм след 8 години вярна служба. Десният бек е разочарован от двата неуспешни опита да бъде спечелена титлата. И ще е преследва с Ман Сити.Върджил Ван Дайк е смятан от мнозина за най-добрия централен бранител в Англия. Неслучайно наддаването между Ливърпул, Арсенал и Сити вдигна цената му до 60 милиона паунда! Той се възстановяваше цяла пролет от контузия на колената. Така че купувачът приема известен риск, макар че със сигурност медицинските тестове ще бъдат жестоки.Гуардиола ще подмени на практика защитата, Сити пусна без пари Клиши, Сабалета, Бакари Саня плюс нападателя Навас. Испанският мениджър се е прицелил в левия бек на Монако  - Бенджамин Менди, срещу 40 милиона паунда.Всеки момент ще бъде представен и вратарят на Бенфика Едерсон Мораес. 23-годишният бразилец ще струва 35 милиона паунда.Така Едерсон ще се превърне във втория най-скъп вратар в историята на футбола след италианеца Джанлуиджи Буфон, за когото Ювентус плати 53 милиона евро на Парма през лятото на 2001.Реконструкцията на отбраната ще излезе на Сити около 175 милиона паунда. А се говори и за интерес към Боатенг от Байерн Мюнхен.Очаква се тепърва и новините в атака. Засега Сити обяви официално един трансфер - на плеймейкъра Бернардо Силва от Монако срещу 43 милиона паунда.", "date": "2017.06.05", "title": " Ман Сити плаща 100 милиона паунда за две звезди от Премиършип"}
{"url": "https://m.offnews.bg/news/Futbol_18793/Dvama-svetovni-shampioni-idvat-za-macha-na-Berbatov_657347.html", "text": "Легендарният голаджия на Ювентус Давид Трезеге и един от емблематичните халфове, печелили трофеи с Реал Мадрид – Кристиан Карембьо, също се присъединяват към голямото шоу в София на 14 юни. Те ще играят в мача между отборите на Бербатов и на Фиго. Вторият беше и на бенефиса на Стоичков миналата година.Давид Трезеге е чужденецът с най-много голове в историята на Ювентус – 171. В Шампионската лига държи рекорда за гол, при който топката е изстреляна с най-висока скорост - 157.33 км/ч в четвъртфинала между Монако и Манчестър Юнайтед през 1998 г.Има по две шампионски титли на Франция с Монако и на Италия с Ювентус. Голмайстор на Серия А и най-добър футболист в Италия за 2002 г., финалист в Шампионската лига през 2003-а, носител и на Суперкупата на Италия през тези два сезона.С националния отбор на Франция става световен шампион за юноши до 19 г. през 1996 г., за да дойдат и изключителните успехи на голмайстора с мъжкия отбор. Триумфира на световното първенство през 1998 г., а след това и на Евро 2000 в Белгия и Холандия. Златното момче на Франция вкарва решителния „златен гол“, с който тимът му бие Италия с 2:1 и вдига трофея. Стига до финал и на Мондиал 2006.Кристиан Карембьо е в състава на Франция за триумфите на световното първенство през 1998 г., на европейското през 2000 г. и Купата на конфедерациите през 2001 г. Става шампион на Франция с Нант през 1995-а.Преминава в „Сампдория“, след което идват годините на най-големите успехи с „Реал“ (Мадрид). Печели два пъти Шампионската лига – през 1998 и 2000 г.Луиш ФигоРоберто КарлошРобер ПиресДекоДавид ТрезегеКристиан КарембьоДуайт ЙоркМичел СалгадоМаксуелЙенс ЛеманФранческо ТолдоНуно ГомешГайска МендиетаИван КордобаПредраг МиятовичДимитър БербатовРайън ГигсПол СкоулсГари НевилНеманя ВидичРио ФърдинандПатрис ЕвраЕдвин ван дер СарРоби КийнХристо СтоичковКрасимир БалъковСтилиян ПетровМартин Петров", "date": "2017.06.05", "title": " Двама световни шампиони идват за мача на Бербатов"}
{"url": "https://m.offnews.bg/news/Volejbol_18779/V-Rusiia-Bratska-pomosht-Podarihme-pobedata-na-Balgariia_657349.html", "text": "В Русия намекнаха, че волейболните им национали са \"пуснали\" благородно мача на България от Световната лига. Успехът на нашите беше доста шокиращ предвид два факта.  Първо, преди това ядохме бой от Франция и Аржентина. Второ, Русия взе с лекота първите два гейма, единият от които на 15 точки! Но после момчетата на Пламен Константинов обърнаха до 3:2 в град Казан. Той е известен с родни футболни афери, но обратно на темата.Влиятелният спортен сайт Championat.com излезе със заглавие: “Братска помощ! Как Русия подари победата на България”.“Обновеният национален отбор на Русия показа как може да се изпусне 100%-процентов спечелен двубой в мач с аутсайдера в групата ни България. Нашият отбор бе потърпевш в този мач, след като Пламен Константинов остави свежи играчи, които да се борят за успех в тайбрека”, пише журналистът от \"Чемпионат\" Александър Круглов.Дали колегата намеква за \"пускане\" на волейболното поле? Или става въпрос за злобарско обяснение на обрата? Преценката е ваша. ", "date": "2017.06.05", "title": " В Русия: Братска помощ! Подарихме победата на България"}
{"url": "https://m.offnews.bg/news/Kultura_33/Brejkdens-i-bojni-izkustva-v-teatar-Azarian-na-8-iuni_657344.html", "text": "Наричана една от най-големите реформаторки в брейкданса, Ан Нгуен съчетава своя танцов опит с различни бойни изкуства и аналитични подходи. През 2005 г. тя основава танцовата трупа par Terre. Този четвъртък е единствената възможност в София за среща с работата на френската хореографка.Мощният танцов спектакъл \"Автаркия (….) В търсене на самодостатъчност\" гостува в рамките на единадесетото издание на \"Световен театър\" в София.\"Автаркия (….)\" се развива като стратегическа игра за четирима в търсене на собствена територия, надмощие и възможност за постигане на хармония. В трескав ритуал изпълнителите зрелищно трансформират стила на популярни танци от съвременната градска култура като хип-хоп, брейкданс и попинг в абстрактен танцов речник.Хореографиите на Ан Нгуен подчертават принципа на изграждане на движението в хип-хоп танца и неговия енергиен заряд, обличайки го в универсална символика. Тя е носител на Наградата за млади таланти в хореографията 2013, както и на отличието Кавалер на ордена на изкуствата и литературата за 2015 г. ", "date": "2017.06.05", "title": " Брейкденс и бойни изкуства в театър \"Азарян\" на 8 юни"}
{"url": "https://m.offnews.bg/news/Futbol_18793/Sektor-B-Vie-ste-pozor-Potapkahte-levskarskiia-duh_657351.html", "text": "Страхотни обвинения към ръководството на Левски хвърлиха от Националния фенклуб. В сектор \"Б\" още не могат да простят, че клубът им се съгласи да играе в баража срещу Верея. Според \"сините\" така се подкрепя порочна схема на БФС, създадена единствено и само заради ЦСКА-София.За капак запалянковците преживяха срамна вечер срещу Верея, като само чудо при дузпите класира Левски в Европа. Друга е темата какво ще прави там този жалък състав. На \"Герена\" не спряха да се чуват обиди срещу БФС и призиви за оставка на всички в Левски.Ето и декларацията на Националният клуб на привържениците:\"\", пише НКП на Левски.", "date": "2017.06.05", "title": " Сектор \"Б\": Вие сте позор! Потъпкахте левскарския дух"}
{"url": "https://m.offnews.bg/news/Zdrave-i-krasota_18812/5-tendentcii-za-grim-i-pricheski-ot-Sedmitcata-na-modata-snimki_657342.html", "text": "Нюйоркската седмица на модата винаги е била огромно медийно събитие. Манекените показват не само неземни тоалети, но и екстравагантен грим, който въвежда тенденциите в макияжа. Представяме ви 5 нови течения, които ще бъдат популярни това лято.Къдриците са сериозна част от визията на „Диор“ за тази година. Коафьорът Гуидо Палау използва старинния \"платнен метод\", използвайки извити ленти от плат, за да направи косата по-рошава, отколкото може да се направи с маша. Започвайки от корените, Палау навива косата около лентите, оставяйки върховете свободни, за да избегнат прекалено къдрави краища. След като за няколко секунди притиска преса към кичура, той оставя къдриците да се охладят, преди да ги развие и среше.По време на представянето на колекцията на Алексис Майдъл, устните на моделите бяха изрисувани с интригуващо кафеникавочервено - неофициалният цвят на 90-те години. Това ни върна в ерата на Нирвана.Съвет номер едно за жените, които не искат да прекаляват с третирането на косата - носете ленти за коса, като тези на Орландо Пита. Фризьорът Джеймс Пекис съчетава копринените ленти с нисък кок или леки къдрици. Тъй като коприната има склонност да се хлъзга, Пекис предлага да използвате лак за коса, с който да попречите на лентата да се падне.Котешките очи на дамите от филмите винаги са разтапяли мъжкото сърце. Гримьорът Сам Бриант въведе нова мода, като използва втори \"пласт\" очна линия, само че този път - сребърна.Кралицата на гримовете Пат Макграт наложи модата да се слагат блестящи сребърни и златни пигменти под веждите и по клепачите. За да създаде перфектната искрица по време на ревюто на Chane, тя използва техника, с която съчета фини фосфоресциращи брокати с микрофибърни частици, напомнящи на разбито стъкло и подсили цветовете, за да създаде впечатление за \"холограма\" .", "date": "2017.06.05", "title": " 5 тенденции за грим и прически от Седмицата на модата (снимки)"}
{"url": "https://m.offnews.bg/news/Obshtestvo_4/Pochina-diplomatat-Zhivko-Popov_657352.html", "text": "Внезапно почина дипломатът Живко Попов, една от най-приближените фигури на Людмила Живкова.Тъжната вест неговата дъщеря Мая Попова.\"Той беше в отлично за възрастта си здраве, с ясна памет, не беше боледувал. Живееше сам и се грижеше за себе си без чужда помощ. Отива да се мие в банята, подхлъзва се, пада назад и си удря лошо главата. Отишъл си е веднага\", разказва Мая Попова.Живко Попов е роден през 1930 г. в Бургас. През 60-те е секретар в българското посолство в Лондон, а през 70-те е зам.­министър на външните работи.През 1981 г. е арестуван като посланик в Прага и принудително доведен в България. Година по-късно е осъден на 20 години затвор за финансови злоупотреби с културно-исторически ценности. През 90-те, след обжалване, присъдата му е обявена за незаконосъобразна.", "date": "2017.06.05", "title": " Почина дипломатът Живко Попов"}
{"url": "https://m.offnews.bg/news/Politika_8/Borisov-na-poseshtenie-vav-Frantciia-i-Germaniia_657376.html", "text": "Първите международни посещения на премиера Бойко Борисов след встъпването му в длъжност ще са във Франция и Германия, съобщиха от правителствената пресслужба.На 6 юни Борисов ще разговаря в Елисейския дворец с френския президент Еманюел Макрон.По-късно същия ден Борисов ще започне посещението му в Берлин. Той ще се срещне с германския президент Франк-Валтер Щайнмайер. На 7 юни Борисов ще разговаря и с канцлера Ангела Меркел. Акценти в официалните разговори са развитието на двустранните отношения и сътрудничеството в рамките на Европейския съюз.При посещенията си в Германия и Франция премиерът ще бъде придружаван от вицепремиера Томислав Дончев и министъра на финансите Владислав Горанов.", "date": "2017.06.05", "title": " Борисов на посещение във Франция и Германия"}
{"url": "https://m.offnews.bg/news/Sviat-_12/Mazh-zastrelia-petima-i-se-samoubi-v-Orlando-obnovena_657377.html", "text": "Мъж е застрелял петима души и се е самоубил в Орландо, Флорида. Това съобщава полицията, цитирана от местни медии, съобщи Би Би Си. Според органите на реда не става въпрос за терористично нападение. Стрелбата е започнала в източната част на града. По информация на CNN стрелбата е била в административна сграда в промишлената зона в предградие на Орландо.Наскоро уволнен служител е отишъл в компанията, в която е работел, и е започнал да стреля. Убити са четирима мъже и една жена. След това мъжът се е самоубил. Предприятието, в което се разиграла трагедията, е произвеждало части за каравани. През юни 2014 г. полицията е била извикана във същата фирма, защото мъжът, извършил атаката днес, ударил свой колега. Тогава обаче не се стигнало до повдигане на обвинения. Нападателят имал в миналото дребни провинения, като притежание на марихуана или прояви на насилие, съобщиха от полицията, цитирани от БТА. Оттам са категорични, че за момента няма индикации мъжът да е бил част от терористична организация. ", "date": "2017.06.05", "title": " Мъж застреля петима и се самоуби в Орландо (обновена)"}
{"url": "https://m.offnews.bg/news/Sviat-_12/Sled-kato-kmetat-na-Bosilegrad-arestuva-pametnika-balgarin-postavi-im_657382.html", "text": "Българинът от Босилеград Димитър Димитров сложи на къщата си винил с имената на загиналите в погрома през 1917 г., след като кметът на града, също българин, премахна мраморната плоча в памет на жертвите на трагичните събития.Плочата беше открита на 15 май тази година по време на гостуването на вицепрезидента Илияна Йотова в Босилеград.Плочата, която беше точно пред паметника на Васил Левски в градчето в Западните покрайнини, престоя само един ден.На 17 май рано сутринта кметът Владимир Захариев я \"арестува\" и понастоящем плочата е в местната полиция.Макар да липсва официално изявление от кмета, пред хората в Босилеград той е обяснил, че няма смисъл от излишно нагнетяване на отношенията със сърбите. Захариев отказа да присъства и на откриването на плочата при посещението на Йотова.От своя страна пък вицепрезидентът отказа да отиде в кметството. Вместо това Йотова посети Културно-информационния център и даде да се разбере, че той е институцията, на която дава доверието си.Погромът в Босилеград на 15 и 16 май 1917 г. е едно от най-жестоките събития в българската история. (). Сърбите, които превземат града, който дотогава е на територията на България, по особено жесток начин убиват 32-ма души, основно жени и деца и изгарят 317 къщи. В писмо, изпратено до медиите от Културно-информационния център, се казва, че Димитър Димитров е поставил винала с имената на загиналите на 3 юни, на Задушница. Направих това като съвестен и национално отговорен гражданин. Бог да прости невинните жертви!, се казва в писмото.", "date": "2017.06.05", "title": " След като кметът на Босилеград арестува паметника, българин постави имената на загиналите на къщата си"}
{"url": "https://m.offnews.bg/news/Liubov-i-seks_18813/10-filmovi-tceluvki-koito-sa-bili-koshmar-za-aktiorite_657168.html", "text": "Лесно ли е да целунеш някого пред камера? Оказва се, че не, дори когато става въпрос за холивудските звезди.Едни от най-големите холивудски звезди разказват какво огромно предизвикателство е да целунеш свой колега пред камера.Целувката между Спайдърмен и Мери Джейн е една от най-романтични снимки в киното. Само че заснемането й не е било никак романтично. Тоби Магуаяр обяснява, че дъждът по време на сцената е влизал в носа му и не можел да диша.Когато идва сцената, в която Лиъм трябва да целуне Дженифър Лорънс, се оказва, че актрисата е яла чесън. Хемсуърт окачествява целувката като „неудобна“.Танди Нютън споделя след снимките на култовата лента, че Том Круз се целува изключително „мокро и неприятно“. Най-лошото било, че трябвало да заснемат сцената няколко пъти.Актрисата, изиграла Хърмаяни във филма за Хари Потър, разказва, че й било изключително неудобно да целуне Рупърт Гринт. Причината: двамата се приемали като брат и сестра и им било непривично и неприятно да се целунат.Алисън Ханиган се налагаше да целува Джейсън Сейгъл цели 6 години. По нейни думи „да целуваш Джейсън е все едно да се целуваш с пепелник“. Тя се опитала да го откаже от вредния навик, като го накара да плаща по 10 долара за всяка запалена цигара. В края на първия им ден на снимачната площадка Сейгъл й дължал 200 долара.През 90-те години на миналия век всяка жена би убила, за да целуне Брад Пит. Само че за 11-годишната Кирстен Дънст ситуацията е била коренно различна. 20-години след заснемането на \"Интервю с вампир\" тя разказа, че било изключително стряскащо за нея да целуне мъж и после цели 5 години не се престрашила да целуне момче. Джеймс бил вече на снимачната площадка, когато дошла Анджелина Джоли. И колкото и невероятно било да целуне устните на тази жена, Макавой бил изключително притеснен. По негови думи, любовната сцена се случила по следния начин: Здрасти, аз съм Джеймс, а сега трябва да се целунем пред камерата!Вирджини Ледоаян разказва, че Лео е много приятен човек, но не би искала да е неин любовник. По думите й в любовните им сцени романтиката е липсвала изцяло и носителят на Оскар е бил лишен от всякаква страст. Докато правили подводните сцени, тя мислила само как да не се удави и дори не помни целувката им.Актриса разказва, че целувката с актьора Тейлър Лаутнър била изключително трудна, дори странна. По нейни думи, сцената била \"неприсъща за героинята и Бела\". Кристен обясни, че въпреки това, с Тайлър са се забавлявали, докато са заснемали сцената.Да целунеш Уди Алън е акто да целунеш Берлинската стена, смята Картър. Именитият режисьор и актьор и поставил в прав текст редица условия, след които било да няма никакъв обмен на слюнка. \"Малко е обидно. А в същото време той никак не се стараеше\", спомня си актрисата.", "date": "2017.06.05", "title": " 10 филмови целувки, които са били кошмар за актьорите"}
{"url": "https://m.offnews.bg/news/Futbol_18793/Idiotska-shega-na-tijnejdzhari-otprishtila-ada-v-Torino_657355.html", "text": "Шега на младежи, присъща за идиоти, е отприщила ада в Торино. Близо 1500 души бяха ранени след паника от звук, наподобяващ експлозия в събота вечер.Десетки хиляди се бяха събрали да гледат финала на Шампионската лига между местната гордост  Юве и Реал на огромни видеостени. Тогава някой гръмна пиратка и всички се втурнаха да бягат, подозирайки нов кървав атентат.Вече са задържани двама тийнейджъри, съобщава \"Кориере дела сера\".  Едното от момчетата е разпознато на видеозапис голо до кръста с черна раница върху гърба.То е вдигнало ръце нагоре, вероятно представящо се за атентатор. От неговите действия е тръгнала и паническа вълна, която е излязла извън контрол.Според изданието младежите са прекарали няколко часа в полицията, като сами са определили своята постъпка като глупост.Според последни данни при инцидента ранените са 1527. Като по чудо няма жертви, но малко момче е в кома.", "date": "2017.06.05", "title": " Идиотска шега на тийнейджъри отприщила ада в Торино"}
{"url": "https://m.offnews.bg/news/Ikonomika_59/Entusiazmat-po-skalata-na-Bransan_657328.html", "text": "„Разбрах, че България със своята красива природа е едно от най-добрите места, където да се издигнеш с балон. Очаквам с нетърпение да направя това при следващото ми идване тук“, каза Ричард Брансън на 19 май в София.Да, подобна реклама българският туризъм не е и сънувал, но дали това беше любезна фраза на възпитан гост, или в близко бъдеще световните медии все пак ще предадат полет на балон с червеното Virgin над страната ни?Всичко е възможно, но сигурното е, че Ричард Брансън вече се издигна с балон на АРТЕКС в България, над НДК, след срещата му там с български предприемачи и въобще почитатели. Мнозина питат хората от АРТЕКС ИНЖЕНЕРИНГ, генерален спонсор на срещата, как са го накарали да се качи. „Човек като него не може да бъде нито накаран да направи нещо, нито спрян, е неизменният отговор на арх. Весела Мирянова, изпълнителен директор на компанията. Веднага откликна на поканата! Той е спонтанен човек, който, всички се убедиха, успява да улови и деня, и мига.“Всъщност АРТЕКС, изцяло българска архитектурно-строителна компания, няма бизнес, свързан с топловъздушните балони. Полетите с тях са на фондацията „Нашият дом е България“, семейна фондация на АРТЕКС за иницииране на събития с обществена значимост, популяризиращи красотата на природата на България, културните и историческите и ценности. „Въздушните разходки“ над Белоградчишките скали, Седемте рилски езера, Мелник, Розовата долина се правят няколко пъти в годината, не са комерсиални и участието в тях е въпрос на личен ентусиазъм.Именно ентусиазмът помага на организаторите-фирма Арчвенчър, медийните партньори и генералния спонсор -АРТЕКС -да привлекат (не „да докарат“!) Ричард Брансън в България и когато настойчиво им повтарят, че „няма да стане“. Въпреки краткотрайното разгласяване ,срещата в Националния дворец на културата предизвика интереса, обичайно свързван с рокгрупа. И неслучайно: за милионите си почитатели Брансън е човекът, който връща страстта в бизнеса, превръщайки го в синтез от изобретателност, авантюра и най-вече бунт срещу старите правила и тромавото мислене. Брансън е особено атрактивна фигура за младите предприемачи, за които навлизането в бизнеса е и въпрос на дързост.Умението да работиш с хората от своята компания и уникалната идея, която прави живота на хората по-добър... Това са предпоставките за успешен бизнес, изтъкнати от прагматика с приключенска душа и работохолик с излъчване на човек, който се забавлява, Ричард Брансън. „Хората“ беше ключовата дума в двучасовата среща в НДК. Първото условие да бъдеш бизнес партньор или мениджър на компания на Virgin? Да общуваш добре с хората, да изваждаш най-доброто от тях. „Не искаме нашата компания да се обвързва с човек, който е неучтив, груб с някого“, като изрично подчерта, че този някой може да бъде на рецепцията или да мие пода.„В бизнеса цялата работа е в хората, цялата работа е в уменията на хората“. В близък контакт с редица световни лидери, Брансън е известен и с това, че лично търси мнението на обикновени клиенти... например, когато им сервира напитки в полет на Virgin. Kомуникативността на един бизнес не е отговорност на PR отдела, не е свързан и с докладите на социологическите проучвания или с анализ на реакциите на фокус групи, а е умение да изслушваш човека пред теб – клиент или колега – и да влизаш в диалог с него без нагласата, че ти разбираш повече. Ключовата дума по отношение на служителите беше гъвкавост: да откликваш на техните интереси, нужди и предпочитания например по отношение на разпределението на работното време: „тогава в отговор те ще ти дадат 100%“. Ако се сведе до формула, може да прозвучи така: демократизъм, делегиране, доверие. Отнасяш се към всички като към равни; възлагаш задачи с доверие, че ще бъдат изпълнени по най-добрия начин и със съзнанието, че е нормално да се допускат и грешки.Една от причините милиардер като Брансън да предизвиква повече симпатии, отколкото резерви и антипатии е, че при него бизнесменът има имиджа на ентусиаст с обществено съзнание, а не на акула. Бизнесът е „голямо забавление и води до истински промени“, той е целеустременост, енергия, а не хищна настървеност. Значителна част от разсъжденията на Брансън бяха върху бизнеса като естествен участник в борбата със социалните проблеми. Според него на държавата й липсва деловият подход на бизнеса, като за пример даде обявената от десетилетия, но безрезултатна война на наркотиците. Заяви, че да се третират наркозависимите като престъпници, вместо като хора със здравен проблем, е тежка грешка, и че ако тази „война“ беше негов бизнес, би го закрил след първата година, щом е неефективен... Всяка компания – според своя ръст – би могла да се насочи към проблем: местен, национален и ли глобален, да го „осинови“ и така да помогне, призова Брансън.Ангажираност със света тук и сега, отношение към всеки дразнещ проблем като към неподозирана бизнес възможност, уважение към приноса на всеки човек в компанията... Нима Ричард Брансън няма тайни за успеха си? Разбира се, че има. За една от тях той загатна: проект „за нещо радикално“, по което работи от миналата седмица, но новината ще бъде огласена след два-три месеца. Усещаше се почти детската радост от приключението, от предвкусването на нещо необикновено. Феноменът Брансън сигурно се дължи на това, че не пропуска възможност за нещо вълнуващо нито в бизнеса, нито в забавлението. А той самият вероятно би казал, че не прави разлика между двете.", "date": "2017.06.05", "title": " Ентусиазмът по скалата на Брансън"}
{"url": "https://m.offnews.bg/news/Drugi_18773/Fenomenalen-Stef-Kari-razklati-trona-na-Klivland-video_657321.html", "text": "Стеф Къри поведе Голдън Стейт Уориърс към титлата в НБА. Геният изнесе велик мач номер 2 от Големия финал срещу шампиона Кливлънд Кавалиърс при успеха 132:113. Така домакините дръпнаха с 2:0 успеха, а серията се мести в Кливлънд.Стеф Къри записа първия в кариерата си трипъл-дабъл в плейофи, след като отбеляза 32 точки и към тях добави 11 асистенции и 10 борби. Просто феноменално!Над всички обаче беше крилото на домакините Кевин Дюрант - 33 точки и 13 борби. Именно той беше избран единодушно от феновете за играч на мача, а след последната сирена се срещна със звездата на Барселона - Неймар. БЮжноамериканецът подари на своя приятел фланелка на каталунците, на която беше изписано името на баскетболиста. Последва автограф върху нея и братска прегръдка.Леброн Джеймс не успя да помогне на Кавалерите да се противопоставят на Голдън Стейт, въпреки че вкара 29 точки. Краля също записа трипъл-дабъл след 14 асистенции и 11 борби.След успеха у дома Воините, които отбелязаха 40 точки още през първата четвърт, вече имат постижение от 14:0 в плейофите Припомняме, същите съперници се срещнаха и във финала миналата година. Голдън Стейт пак дръпна 2:0, а след това и 3:1, но допусна обрат и Кавалерите на Леброн спечелиха титлата.", "date": "2017.06.05", "title": " Феноменален Стеф Къри разклати трона на Кливлънд (видео)"}
{"url": "https://m.offnews.bg/news/Obshtestvo_4/BSP-osporva-pred-Konstitutcionniia-sad-zakona-za-uchilishtnoto-obrazov_657370.html", "text": "Депутати от парламентарната група на \"БСП за България\" ще оспорят пред Конституционния съд законосъобразността на Закона за предучилищното и училищното образование, съобщи пресцентърът на социалистическата партия.Законът, който беше обсъждан повече от година, бе обнародван през октомври 2015 г. и вече е в сила. Той замени Закона за народната просвета от 1991 г. и промени основно структурата на средното училище, например основното образование се изтегли до VII клас (преди то свършваше в VIII клас), а в гимназията се създадоха две степени. Първата е задължителна и е до X клас (16 г.), която завършва с изпит и ако ученикът желае, може да приключи средното си образование тогава и да вземе диплома, която обаче не му дава право да кандидатства в университет. Втората не е задължителна, продължава до 12-и клас, а дипломата им дава право да следват. Тази степен завършва с полагането на държавни зрелостни изпити, а оценките от тях могат да се използват от тях като вход за ВУЗ. Кандидат-студентите могат да изберат друг вариант - да се явят на университетските приемни изпити.Според БСП целият закон е \"кух\", но един от особено конфликтните моменти, които ще бъдат оспорени, е държавното финансиране за частните училища и детски градини. В закона бе възприета философията, че държавата дължи издръжка на учениците в задължителната училищна възраст (до 16 г.) Отвъд издръжката родителите може да плащат за \"екстри\" в частните училища, например транспорт, допълнителни зелени училища, допълнителни занимания по спорт, по-добри условия.Законът ще бъде внесен в КС утре в 11 ч. от бившия министър на образованието и зам.-председател на Комисията по образование в Народното събрание Анелия Клисарова и депутатите Стоян Мирчев, Ирена Анастасова, Николай Цонков, Веска Ненчева и Донка Симеонова. Искането за обявяване на текстове за противоконституционни са подписали 71 депутати.", "date": "2017.06.05", "title": " БСП оспорва пред Конституционния съд закона за училищното образование"}
{"url": "https://m.offnews.bg/news/Obshtestvo_4/Shvedski-turist-ritna-v-glavata-kamerierka-v-Slanchev-briag_657322.html", "text": "Шведски турист ритна в главата камериерка в Слънчев бряг, вследствие на което жената изпаднала в безсъзнание. Инцидентът е от 3 юни, съобщават от ОДМВР - Бургас. Според сигнала, подаден в полицията, 65-годишната камериерка била нападната от 53-годишен швед. Случката се разиграла в коридора на хотела, в който жената работила. По неясни причини мъжът нанесъл удар с крак в главата на жената. Тя изгубила съзнание и получила наранявания в областта на долната челюст.Шведът е задържан за срок до 24 часа. По случая е образувано бързо полицейско производство.В същото време зачестиха и сигналите за ограбени туристи на един от най-големите ни черноморски курорти. На 3 юни 58-годишна англичанка се оплакала, че от хотелската ѝ стая в хотел в Слънчев бряг са отмъкнати 300 английски паунда, 100 български лева и дебитна карта. На следващия ден 65-годишна румънка, отседнала също в Слънчев бряг, съобщила, че в магазин в Стария Несебър от чантата ѝ са откраднати 1 000 румънски леи, 1 000 евро, 330 лева, дебитна карта и лични документи. ", "date": "2017.06.05", "title": " Шведски турист ритна в главата камериерка в Слънчев бряг"}
{"url": "https://m.offnews.bg/news/Sviat-_12/Putin-progovori-pred-US-televiziia-Niamam-kompromati-za-Tramp-video_657323.html", "text": "Руският президент даде интервю за американската телевизия NBC, в което отрече да разполага с компрометираща информация за президента Доналд Тръмп.Интервюто бе излъчено в предаването \"Неделя вечер с Мегин Кели\" и е взето в Москва.На въпрос дали разполага с компромати срещу американския държавен глава, Путин отговори, че \"това е огромна нелепост\". Той добави, че двамата с Тръмп нямат никакви отношения и дори не са се срещали. В момента в Русия (по повод икономически форум - б.р.) са ръководителите на поне 100 американски компании. Мислите ли, че събираме компрометираща информация за всички тях сега? Да не би да сте си загубили ума, попита той водещата. И на шега каза, че е по-близък с нея самата отколкото с президента Тръмп.Владимир Путин отрече и каквато и да е хакерска намеса в предизборната кампания в САЩ. Кели го попита за информацията, че зетят на американския президент - Джаред Къшнър, се е опитал да създаде таен канал за комуникация с Русия. Путин отговори, че не знае нищо за това и че не е обсъждал с руския посланик в САЩ Сергей Кисляк среща с Къшнър. \"Ако е имало нещо важно, той щеше да го съобщи на министъра. Министърът щеше да го съобщи на мен\", заяви Путин.Руският президент добави, че хакери навсякъде по света, включително в САЩ, биха могли да насочат към Русия вината за хакерските атаки. \"Сложете си пръста където и да е на картата на света и навсякъде ще чуете оплаквания, че американски представители се месят във вътрешните изборни процеси\", каза той.По отношение на информацията за смущаващи действия на Кремъл, с която разполагат американските разузнавателни служби, Путин заяви: \"Те са били заблудени. Те не анализират информацията в нейната цялост\". Той посочи, че досега не е видял никакво пряко доказателство за руска намеса.Водещата Мегин Кели разказа пред медиите подробности около интервюто. Според нея Путин във и зад кадър е коренно различен. С нея се държал топло и отворено, интересувал се от семейството й. Заставайки пред камерата, ставал нападателен, но такъв, \"какъвто руснаците го обичат\".", "date": "2017.06.05", "title": " Путин проговори пред US телевизия: Нямам компромати за Тръмп (видео)"}
{"url": "https://m.offnews.bg/news/Drugi_18773/Sportat-v-efir-dnes_657326.html", "text": "11:00 Футбол, СП до 20 г. Италия – Замбия Eurosport 212:00 Тенис, „Ролан Гарос” Eurosport 114:00 Футбол, СП до 20 г. Мексико – Англия Eurosport 216:00 Колоездене, критериум „Дофине” Eurosport 221:30 Баскетбол, Валенсия – Баскония Диема спорт 203:00 NHL, Нешвил - Питсбърг Mtel Sport 2", "date": "2017.06.05", "title": " Спортът в ефир днес"}
{"url": "https://m.offnews.bg/news/Ikonomika_59/Rozite-i-romite_657304.html", "text": "Те нямат нищо общо с образа на розоберачката, която сте виждали например на картинката на кутията с обикновен локум. Не са непременно млади, красиви и усмихнати. Не са облечени в народни носии. Не носят цветни венчета, вплетени в косите. Не слагат грациозно розите в плетени кошници, а ги тъпчат в големи и тежки найлонови чували.От първия до последния берач на розовото поле са роми - мъже, жени, и съвсем малки.Розата?Розата не прилича на пищните цветя, които могат да се видят в магазина, а по-скоро е като  шипков храст. Съвсем дребен, който, за да бъде обран, трябва да клечиш или лазиш. Почти като беритбата на памука - тежко, бавно и твърде неромантично. Самият цвят на Rosa damascena е много далеч от онзи зрелищен оранжериен холандски разкош, който си стои като препариран поне седмица. Тия дребни бледо розови цветчета, щом ги откъснеш, бързо вехнат и им се ронят листенцата, но пък ухаят толкова силно, че те замайват и не усещаш другите миризми. MythBuster?Не, никак даже. Дори и клишето на градската представа да няма много общо с действителността, то на полето с български рози \"магията\", която се е превърнала в национална символика, се усеща изключително натрапчиво. Тя сякаш полепва по кожата и завладява всички сетива с аромата на цветовете в лятната жега.И розите, и ромите са край Панагюрище. И ако се питате откога пък в панагюрци са тръгнали да се занимават с розобер, то отговорът е лесен - от около 15 години. Тогава край някогашната столица на Априлското въстание се появяват първите розови масиви, които съживяват една забравена през последните 100 години традиция в региона.Идеята за розите е на семейството на Веселина и Николай Ралчеви.Фирмата му осигурява постоянна заетост на 35-40 души, а по време на розобера, който продължава един месец от средата на май до средата на юни, са двойно повече. Определението \"аматьори\" обаче в случая не е проява на някаква излишна скромност. Нито Веселина, нито Николай са се занимавали със земеделие когато се хващат на хорото. Започват с агробизнеса когато той работи като пожарникар, завършил е МВР школата в Симеоново. Висшето образование на Веселина пък е от Музикалната академия и тя работи като репетитор в Консерваторията.Това, което на практика преобръща живота им е реституцията. Връщат им земи и компенсаторни бонове от фабрика на дядото на Веселина. А те вместо да си купят нова кола и апартамент с тях, решават \"напълно аматьорски\" да ги вложат в производство.Предложението да отглеждат рози било на Николай.А  единственият такъв български продукт, за който се сетил, било розовото масло.В това производство единствената ни сериозна конкуренция е от Турция, където също се отглежда Rosa damascena. През последните години опити в уханния бизнес се правят и в Афганистан (като алтернатива на полетата с опиум) и в Етиопия. За търговците на розово масло от големите световни парфюмерийни компании обаче именно българският продукт е най-предпочитаният.Ясно е, че всяко начало е трудно, но ако съвсем не си в час, проблемите могат наистина да добият страховити размери. Оказва се изключително трудно да се намерят хора, които да са готови да се грижат и да се грижат добре за така традиционните български рози.  Тя признава, че един от най-големите проблеми, с които се е сблъсквала е неописуемия страх у ромите, че ще им бъдат спрени социалните помощи, ако работят.\"Системата просто не ги насърчава да излязат легално на пазара на труда\", казва Ралчева и обяснява, че всъщност еднодневните трудови договори, които би трябвало да помогнат на розопроизводителите да намерят работници, не са напълно работещо решение.В течение на годините, на принципа \"проба-грешка\" обаче нещата са си дошли на мястото. Ромите, които сега работят за малката панагюрска фирма за етерични масла Ина ЕООД, се трудят там от години.  Те са заети по 9 месеца на година в от март до декември. Човекът, който организира цялото производство, също е представител на ром. Отделно благодарение на Веселина и Николай Ралчеви 5-6 семейства от малцинството започнали да отглеждат собствени розови ниви. На някои те помогнали с посадъчен материал, съвети и торове. На други осигурили дори и земята.Успехът на панагюрската фирма до голяма степен се дължи и на затварянето на цикъла. Почти веднага след започването на розопроизводството те инвестират и в изграждането на розоварна. В началото купуват оборудване втора ръка със съвсем малък капацитет, но впоследствие с увеличаването на собственото производство и все повечето хора, отглеждащи рози в панагюрско съоръженията отесняват. Затова семейната дестилерия кандидатства и получава на два пъти средства по Програмата за развитие на селските райони. Сумите не са големи, но ефектът от инвестицията е наистина впечатляващ - устойчив бизнес, сигурен пазар, осигуряване на заетост и още и още. Това е и една от причините проектът на Веселина и Николай Ралчеви да бъде част от информационната кампания #investEU, която се опитва да покаже видимия ефект от инвестициите на ЕС у нас.Благодарение на европейските инвестиции в розоварната на Ина ЕООД е разкрита втора линия, на която се произвежда само биологично розово масло, което представлява съвсем отделен пазар и то на 10%-20% по-висока изкупна цена. Това позволява експорта на фирмата да се увеличи 13 пъти в периода между 2012 и 2014 г.Именно заради собствената розоварна, семейството на Веселина и Николай не е притиснато до стената, въпреки ниските изкупни цени на розовия цвят през тази година.Това лято цената за килограм е едва 3-3,50 лева, докато през миналата бе 5-6 лева. А от и без друго ниската цена 1 лев/кг е възнаграждението на берачите, което тотално обезсмисля усилията на розопроизводителите. И друг парадокс - тази година качеството на цвета е значително по-добро от миналогодишното, което води до по-добър рандеман. Това е от огромно значение тъй като 1 кг. розово масло се получава от преработката на 3 - 3,5 тона розов цвят. Собственото производство на \"течното злато\" на практика обира луфтовете покрай ниската изкупна цена на розовия цвят, а стойността на маслото е от от порядъка на 10 000 - 12 000 евро за килограм. ", "date": "2017.06.05", "title": " Розите и ромите"}
{"url": "https://m.offnews.bg/news/Kultura_33/Predstoiashti-sabitiia-v-NDK-5-11-iuni_657353.html", "text": "5 юни /понеделник/Световната сензация – Национален балет на Грузия „Сухишвили”, със специалното участие на Грузинския оркестър, идва с двучасова програма, която ще представи най-зрелищните и емблематични танци, създадени за последните 72 години от поколения „Сухишвили“. Очаквайте ги на 5 юни (понеделник) в зала 1 от 20:00 часа. Балетът ще посети България в състав от 70 танцьори и собствен оркестър. На сцената ще бъдат сменени 600 автентични грузински костюми, ръчна изработка, украсени със скъпоценни камъни. Зрителите ще бъдат изумени от невероятните акробатични танци със саби и ножове, изработени от стари грузински майстори – запазената марка на „Летящите грузинци“, танцувалната техника на мъжете, които танцуват на пръсти, без помощта на палци и туфли и плавните, пързалящи движения при жените.В понеделник (5 юни) от 18:30 в .итературен клуб „Перото“ ще се състои литературна дискусия на тема „Читатели, блогъри, критици - среща с продължение“ на Сдружение „Всичко за книгите“.Открит форум \"Следата\"5 – 11 юниБилети: 7|5 лв.6 юни /вторник/Книгата „Вътрешният лечител“ на Любомир Розенщайн ще бъде представена на 6 юни от 19:00 часа в литературен клуб „Перото“.В сряда от 19:30 часа в централно фоайе ще бъде открита фотографска изложба „Лицето ни“. Очакват ви фотоси, представящи знакови събития и лица от последните няколко години, случили се в Национален дворец на културата.На 7 юни от 20:00 часа първокласните танцьори от Националния балет на Испания ще излязат на сцената зала 1 на НДК.Почитателите на страстното фламенко ще имат шанса да гледат четири спиращи дъха постановки в един спектакъл. За първи път пред българската публика ще се играят „Болеро“ по музика на Равел, „Ritmos“, „Soleá del Mantón“ и „Alento“ по хореографията на Алберто Лорка, Бланка Дел Рей, Рафаел Агилар и Антонио Нахаро, който е и артистичен директор на балета.Книгата „Катафалка, два носорога“ на Петър Крумов ще бъде представена в сряда (7 юни) от 19:00 часа в литературен клуб „Перото“. Това е роман – екзистенциално пътешествие, мрачен и ироничен разказ за онзи сюблимен момент, когато в добре подредения ни живот изникват въпросите: Прокудени ли сме от света, който сами сме устроили за себе си? Съществува ли изход от непрогледната нощ, в която попадаме?Студенти от специалност Книгоиздаване към СУ „Св. Климент Охридски“ ще представят книгата „(НЕ)забравените“ – 8 юни (четвъртък) от 18:00 часа.\"Автаркия (….) в търсене на самодостатъчност\", спектакъл част от формата \"Световен театър\" 8 юни 2017 | 19:30 ч.par Terre / Танцова компания „Ан Нгуен“ – Парижхореография: Ан НгуенБилети: 15 | 12 лв.Билетен център, НДК и ticketportal.bgМощен танц на една от големите реформаторки на брейкданса. Танцовото представление Автаркия (….) се развива като стратегическа игра за четирима в търсене на собствена територия, надмощие и възможност за постигане на хармония. В трескав ритуал изпълнителите зрелищно трансформират стила на популярни танци от съвременната градска култура като хип-хоп, брейкданс и попинг в абстрактен танцов речник. В кулминационния момент те се събират заедно и обърнати директно към публиката, изпълняват истински войнствен танц. Вътрешните вибрации и динамики на това неспокойно „племе“ се разгръщат в съпровод на пулсиращия и необуздан органичен ритъм на перкусиите.Ан Нгуен основава своята танцова компания par Terre през 2005 г. Тя идва от полето на брейкданса, но е силно повлияна от различни бойни изкуства и аналитични подходи. Нейните хореографии подчертават принципа на изграждане на движението в хип-хоп танца и неговия енергиен заряд, като го облича в универсална символика. Носител е на Наградата за млади таланти в хореографията 2013, както и на отличието Кавалер на ордена на изкуствата и литературата за 2015 г. Асоцииран артист е към Националния център танц в Шало до 2018 г.Книгата „Тъмнината в стария завет“ на проф. Мони Алмалех ще бъде представена в петък (9 юни) от 18:30 часа.Студентите от ансамбъл „Зорница“ ще представят на 10 юни (събота) от 19:00 часа Фолклорна танцова панорама. Очакват ви много танци, добро настроение и незабравими емоции.На 11 юни от 12:00 до 14:00 часа ще се проведе дискусия на тема \"Сблъсък на реалности: илюзии и конфликти\", организирана от НБУ.\"В очакване на Годо\"11 юни 2017 | 19:30 ч.режисьор: Деян Донковс участието на Деян Донков, Иван Бърнев, Цветан Алексиев, Калоян Трифонов, Мартин ЦоловБилети: 15 | 12 лв. Билетен център, НДК и ticketportal.bg„В очакване на Годо“, по пиесата на Самюъл Бекет, е режисьорската версия на Деян Донков, познат на българската публика с над 40 роли в театъра.Спектакълът е вдъхновен от работата и приятелството между Деян Донков и проф. Крикор Азарян, който има формиращо значение за кариерата и артистично въображение на актьора.В представлението участват Деян Донков, Иван Бърнев, Цветан Алексиев, Калоян Трифонов и Мартин Цолов. Сценограф на спектакъла е известният художник Чавдар Гюзелев, а музикалната среда е създадена от композитора Калин Николов.„Изборът на произведение, с което да се почете личността на този, чието име носи театърът, е деликатна и сложна задача. Много исках да е нещо, което е вярно, тихо и искрено. Когато Деян Донков дойде с идеята да направи спектакъл точно на тази сцена и ми разказа причините за това, аз се изправих пред личната и искрена необходимост на един актьор да изрази преклонението си към своя учител, да направи опит да изкаже неизказаното. Казват, че и в най-тихите си спотаености, хората мислят в думи, независимо дали ги изричат или осъзнават. Театърът e история за силата на думите и за това как от летливата им субстанция се ражда материя, реалност или послание, което някой някъде би искал да предаде. Спектакълът „В очакване на Годо” е лично писмо до Крикор Азарян от негов актьор и приятел, с когото са имали силна връзка. И защото е емоционален жест и е на тази сцена, трябва да се случи, за да може, малко по малко, театърът да се изпълни с душа.“ - Яна Борисова, драматург и артистичен директор на Театър Азарян.", "date": "2017.06.05", "title": " Предстоящи събития в НДК  5 - 11 юни"}
{"url": "https://m.offnews.bg/news/Tenis_18788/Rolan-Garos-predlaga-liubopitni-osminafinali-dnes_657329.html", "text": "„Филип Шатрие“, след 12,00 часа българско време:На кортовете в Париж става все по-горещо. Днес предстоят редица любопитни осминафинали на \"Ролан Гарос\". На централния корт Анди Мъри ще открие програмата срещу талантливия руснак Карен Хачанов.Крайно интересен се очаква да бъде сблъсъкът на Фернандо Вердаско и Кей Нишикори, а домакините ще очакват с огромен интерес мача на техния любимец Гаел Монфис срещу бившия шампион Стан Вавринка.", "date": "2017.06.05", "title": " \"Ролан Гарос\" предлага любопитни осминафинали днес"}
{"url": "https://m.offnews.bg/news/Temida_18762/Nova-republika-osadi-Stara-Zagora-za-obshtestvenite-j-porachki_657334.html", "text": "Бившият депутат и кандидат за депутат от Нова република Петър Славов осъди община Стара Загора. Той беше завел дело срещу кмета на общината заради отказа да предостави обществена информация във връзка с доста наболялата тема за Обществените поръчки и как се разходват данъците на старозагорци за външни доставки.Старозагорският административен съд отмени отказа и сега кметът трябва да предостави данните. Славов беше кандидат за депутат именно от Стара Загора. Информацията бе поискана от Славов и колегите му Мартин Димитров и Методи Андреев с тяхно заявление по Закона за достъп до обществена информация от 6 февруари тази година. След отказа от страна на общината, постановен в края на февруари, още тогава тримата бяха категорични, че ще настояват съдът да задължи кмета да отговори на тези важни за старозагорци и жителите на областта въпроси.След заведеното съдебно дело и проведените съдебни заседания, съдът уважи доводите и жалбата на Славов и колегите му по въпроса за даване на публичност на всички сключени договори за външни услуги, доставки и строителство от община Стара Загора за периода 2014 - 2017 година, както и с кои лица и на каква стойност са тези договори.Очакваме община Стара Загора в най-кратки срокове да изпълнят съдебното решение и Законът за достъп до обществена информация и да предоставят търсените данни на всички граждани.", "date": "2017.06.05", "title": " Нова република осъди Стара Загора за обществените й поръчки"}
{"url": "https://m.offnews.bg/news/Obshtestvo_4/Rezultatite-na-sedmoklasnitcite-po-visoki-ot-minalogodishnite_657332.html", "text": "Резултатите на седмокласниците от първите модули на двата изпита за прием в гимназиите - български език и литература и математика, са по-високи от миналогодишните, научи OFFNews от проверяващи работите.Какъв е средният брой точки от тестовете обаче все още не е известно, казаха от МОН в отговор на наше запитване. Няма яснота и за представянето на учениците на вторите модули по двата изпита.Предстои изнасянето на детайлна информация от МОН за оценките, която да помогне на кандидатите и родителите да се ориентират къде стоят спрямо конкуренцията. Това ще стане на пресконференция, която най-вероятно ще се проведе тази седмица.Документите за първото класиране се подават от 16 до 22 юни.", "date": "2017.06.05", "title": " Резултатите на седмокласниците по-високи от миналогодишните"}
{"url": "https://m.offnews.bg/news/Nashite-avtori_2490/Pokolenieto-na-vojnata-sreshtu-terorizma_657327.html", "text": "След поредния камшичен удар на тероризма в Лондон, концертът на Ариана Гранде в Манчестър маркира нова точка на пречупване. Ражда се едно ново поколение от млади хора, което ще формира собствения си живот чрез противопоставянето срещу войната на тероризма.Когато Карл Манхайм пише статията си „Проблемът за поколенията” през 1923 година, той формира за първи път представата за поколението като събитийно структурирана общност. Свидетели сме на подобен ефект, при който най-младите хора на Европа започват да изграждат подобна общност в отговор на сляпата ярост на обикновени лузъри и наемници, които се опитват да наложат своя дневен ред на съвременния свят.Концертът на Ариана Гранде в Манчестър беше риск, но далеч не толкова от гледна точка на сигурността. Десетилетия наред културната индустрия бе определяна като сурогат на съвременния мултинационален капитализъм, който не би се ангажирал по никакъв начин с каквато и да било гражданска кауза. Решението на една млада актриса да прекрати световното си турне след атаката в Манчестър, а след това да се завърне, само седмица по-късно в същия град, пред повече от 50 000 души, за да организира това впечатляващо по мащаба си културно и гражданско събитие, вдъхва нова надежда. За първи път от десетилетието на борбата за граждански права в Америка, музиканти и хора на изкуството изглеждат готови отново да поемат лидерска роля. Когато Стиви Уондър казва, че религията няма нищо общо с тероризма и че онези, които казват това, лъжат, това означава много повече от обикновени думи.Всичко като че ли започна в Париж, минути след атаката срещу националния стадион, може би в минутите, когато организаторите на терористичната клетка панически са се опитвали да компенсират провала си, призовавайки всички, които имат оръжие да излязат на улицата и да започнат да стрелят безразборно. В минутите преди нахлуването в Bataclan, преди онези, които не знаят защо са живели да решат да отнемат човешки живот по улиците на Париж. За първи път новите технологии бяха масово използвани за противодействие. Хората започнаха да публикуват адреси, на които всеки, който е застрашен в момента, може да се прикрие. Разменяше се информация за относително безопасни маршрути, както и информация в реално време за онова, което се случва в града. Появи се приложение, което да помогне на онези, които търсят близките си. Париж се изправи срещу онези, които си позволиха да го заплашат. В началото под натиска на страха, а след това, всеки следващ път, все по-организирано и силно, младите хора започнаха да обменят посланието, че страхът няма да ни раздели. „Никой няма да успее да ни раздели!” се превръща в ново послание за надежда.След всеки следващ терористичен удар, все повече млади хора започнаха да си дават сметка, че живеят в условия на война – яростна и безогледна, разчитаща на собствената им слабост и дезориентираност, търсеща своите жертви сред най-беззащитните. Колкото повече съвременния тероризъм започва да използва техниките на партизанската война, толкова по-яростен, но и уязвим става. В сравнение с класическите примери на руския анархизъм от началото на ХХ век или на крайно-левия тероризъм от 70-те и 80-те години от отминалия век, съвременният тероризъм твърде бързо промени жертвите си. От противопоставяне срещу институциите на властта и атентати срещу високопоставени политици, съвременният тероризъм много бързо се пренасочи към масови жертви, към нищо неподозиращи и беззащитни хора, превърнати в лесни мишени заради доверието си в службите за сигурност. Това се превърна в най-силната противоотрова срещу новата вълна на тероризма, превърнат в бизнес за лузъри.Това ново поколение на войната срещу тероризма се изправи пред ужасяващия факт, че както извършителите, така и част от жертвите са техни връстници. Те нямат обяснение за това. Официалните политически послания не дават отговор на този въпрос. Опитите на левичарската пропагандна дискретно да героизира тероризма като борба срещу световния империализъм и капитализма, звучат все по-кухо и безсмислено на фона на десетките млади хора и деца, които изгубиха живота си, докато спонсорите на терористичната война станаха все по-богати. Когато традиционната и изгубила почти цялата си политическа легитимност десница призовава за повече пари за отбрана и сигурност, това послание остава също толкова дълбоко неразбрано, защото очевидно извънредното положение не намалява терористичната заплаха. Временният триумф на популизма, който се опита да предложи своето обяснение за това, че десетки хора могат да изгубят живота си, само защото живеят в онази част от света, която олицетворява мечтите на милиони хора по целия свят, също губи влиянието си. Посланието, че ако властта бъде дадена на народа и пряката демокрация подмени напълно смисъла на демократичното устройство в най-високо развитите държави, това ще реши проблема, се проваля все повече и повече след всеки пореден терористичен акт, инспириран повече или по-малко от същия този национал-популизъм.Младите хора се обърнаха към любовта към универсален код. Това може да звучи наивно и дори инфантилно на фона на много сериозните и замислени функционери, които от сутрин до вечер ни обясняват рисковете от тероризма, но за тях самите, за връстниците на убийците и техните жертви, любовта е може би единственото послание, което изглежда по-силно от страха. Те имат нужда от своите лидери и ако техните музикални и филмови герои са готови да поемат отговорността да трансформират страха им във воля за мир, във воля за противопоставяне срещу безумието на терористичния бизнес, това може да бъде нов източник на надежда.Хилядите хора, които бяха на концерта в Манчестър, онези, които изгубиха свои близки или дори само за момент преживяха шока от развихрилия се ужас, вече са трайно белязани от войната срещу тероризма. Те няма да се превърнат във войници, няма да станат полицаи само защото са изпитали спонтанна симпатия и чувство на признателност към онези, които рискуват живота си всекидневно. Подобно на шведите, които прегръщаха своите полицаи, след атаката в Стокхолм, в знак на признателност и съпричастност, новите млади хора на Европа са готови да осмислят по свой начин своята собствена отговорност пред живота си. Посланието на Кейти Пери: „Любовта побеждава страха, любовта побеждава омразата” няма нужда от коментари или превод за младите хора, чийто живот радикално бе трансформиран от комуникационната революция и огромната скорост на промените, които преминават през живота ни.Всичко това, което се случва в момента е преоткриване на солидарността. Но не в онази хербаризирана представа, която левичарската пропаганда се опитва да ни наложи като увеличаване на държавните разходи, а на онази истинска солидарност, основана на близост, на усещане за съпричастност, на достойнство, което винаги е било в основата на гражданското изкуство да живеем заедно.Битката все още не е спечелена. Звездите на световната културна индустрия биха могли да се окажат неподготвени за това да влязат в ролята на големите лидери на Движението за граждански права в САЩ. Егоизмът и парите биха могли да ги подведат, така както това се случи с левите интелектуалци в Европа. Колкото и свързани да изглеждат съвременните млади хора чрез новите технологии, във всекидневния си живот те са все по-изолирани и самотни. Родителите им имат все по-големи трудности в това да разберат света, в който потъват техните деца. Ускорението на съвременното развитие продължава да разкъсва тъканта на обществото и да фрагментира представите ни за света.И все пак, новите млади излъчиха силен импулс, направиха своята първа сериозна и ясна заявка за своя живот. Няма значение какви ще са мотивите на техните връстници да ги последват. Тероризмът успя да постави своя белег върху живота на най-младите хора. Те ще останат белязани от него, но ще го превъзмогнат, ако се опрат на самите себе си, на собствената си спонтанна реакция срещу страха и омразата. Важно е да го направят, защото така ще изградят своя живот, основан на любовта, такава каквато я разбират, на споделяне и доверие.", "date": "2017.06.05", "title": " Поколението на войната срещу тероризма"}
{"url": "https://m.offnews.bg/news/Futbol_18793/Botev-atakuva-Liga-Evropa-s-Nedelev-i-nov-braziletc_657335.html", "text": "Ботев Пловдив започна рано подготовка заради участието в предварителните кръгове на Лига Европа. Добрата новина е присъствието на Тодор Неделев. Халфът беше сред първите, които се появиха на сбора в Коматево.Левичарят играе под наем от Майнц 05, но след смяната на треньорското ръководството в немския тим най-вероятно ще остане при „жълто-черните”. Тошко помогна много за спечелване на Купата на България преди малко повече от седмица.Иначе в първата тренировка взеха участие 20 футболисти, сред които и новото попълнение 25-годишният Алваро Джулиано. Халфът за последно играе в бразилската серия D, а преди това е носил екипа на Ботафого (2012/3), Монте Азул (2014) и Бататайс (2015). Тойще носи екипа с номер 10.От сбора отсъства полският вратар Даниел Кайзер, а чужденците Меледже и Косоко се очаква да се присъединят към тима в сряда или четвъртък.Треньорът Николай Киров заяви, че бъдещето на Антонио Вутов и Виктор Генев не зависи от ръководството на тима и двамата трябва сами да решат дали ще продължат с Ботев Пд. Юношите на Левски са желани от родния им тим.", "date": "2017.06.05", "title": " Ботев атакува Лига Европа с Неделев и нов бразилец"}
{"url": "https://m.offnews.bg/news/Evropa_18764/Kakva-Evropa-iskame_657350.html", "text": "Симеон Сакскобургготски: Европа или ще бъде обединена, или изобщо няма да я бъдеТрима премиери, бивши и настоящи министри от всички партии и политолози се събраха на едно място, за да коментират каква Европа искаме ние, българите и какво е мястото на България в нея.Дискусията \"Европа отново на път\" беше организирана от председателя на Партията на европейските социалисти Сергей Станишев, който представи 5 сценария за бъдещето на Европа. Редом с него бяха бившият премиер Симеон Сакскобургготски, настоящият премиер Бойко Борисов, вицепрезидентът Илияна Йотова, председателят на БСП Корнелия Нинова, заместник-председателят на АЛДЕ (в която членува ДПС) Филиз Хюсменова.Самият факт, че сме заедно, вдъхва надежда, каза Станишев в речта си. Борисов, който се обърна към Сакскобургготски с Ваше величество, върна жеста на Станишев, отбелязвайки колко добре за България е да има председател на една от големите европейски партии.Етикецията в случая е важна, защото дискусията в ивентцентъра в столичния Парадайз мол беше една от малкото, в която политици от всички страни на спектъра бяха дошли, за да се изслушат и да изработят обща политика, а не да се надговорят един друг.Аз съм роден преди 80 години - с цяло поколение преди ЕС. Затова ще разберете, че аз съм от хората, за които ЕС не е даденост или нещо, което е наготово. Моето поколение живя разделено в Европа – от войни, политика и „Желязната завеса“. Но появата на този съюз направи Европа общност от хора с еднакви съдби и еднакви мечти. Днес е важно не просто да се протестира срещу, а да кажем ние с какво можем да допринесем за оцеляването на съюза и неговите ценности.Царят-премиер се обърна към Бойко Борисов с думите: След броени месеци Вие ще застанете начело на най-смисления съюз в света. България ще председателства в тежки и решителни моменти за бъдещето на Европа. Европа или ще бъде обединена или въобще няма да я бъде.Анкетите на социолозите сред европейските граждани показват много ясно какво най-силно искат европейците: сигурност. Разбира се на първо място национална сигурност. Но също така и лична, социална сигурност.И още нещо, за което настояват гражданите на Европа: Координирана политика извън границите на Европейския съюз. На всички им е ясно, че ако не се намесим активно в горещите точки, които провокират тероризъм, тероризмът ще дойде при нас.Европа ще се промени - с нас или без нас. Сега е моментът, в който да поискаме и да извоюваме да участваме в политиката на Европа. Ако не го направим, ще останем в периферията.Станишев подробно описа ситуацията, при която големите и силни европейски страни все по-силно се интегрират в по-малки ядра, а България остава извън тях. Според него трябва 3 интеграционни ядра, в които се формира Европа на първа скорост и основна национална цел на България е да влезе в тях. Трите ядра според Станишев са Шенген, Еврозоната и Кохезионната политика. Има натиск кохезионната политика да се превърне в нещо, което ще раздели страните, посочи той.Според Станишев ключовата дума за Европа сега е \"солидарност\". Европа стана прекалено задкулисна и неразбираема за гражданите и това трябва да се промени. Европа стана повече общ пазар, а силата й е като политически съюз на народи, които споделят общи ценности, заяви Станишев.Какво е Европа в момента? В последния месец съм написал 20-30 съболезнователни адреса. Чудя се какво да напиша в тях, вече трябва да се проявява творчество. В този град станал атентат, в следващия станал атентат... Въртим се около следствията, а не говорим за причините. А основната причина е надпреварата във въоръжаването. Непрекъснато се говори за милиарди и милиарди, които трябваме да даваме за оръжие. Помня как преди 20-25 години се радвахме, че се разоръжаваме. А вместо да се направи обща европейска отбрана, сега пак всяка страна започва да се въоръжава отново. Колко самолети има всяка страна? Колко танкове и колко гаубици? Защо броим отделно танковете в България и във Франция, вместо да имаме обща европейска отбрана, запита премиера Борисов.Той отправи и остри критики към решението на американския президент Доналд Тръмп да оттегли САЩ от Споразумението за климата.Всички виждаме как се променя климата. Нали никой не се съмнява как ни влияе това? И какво излиза - Китай, Индия и сега САЩ ще изхвърлят всякакви боклуци, а ние ще влагаме милиарди за зелени политики. как да не съм тревожен от това?Остро изказване направи вицепрезидентът Илияна Йотова, според която формулировките на Плана Юнкер са неясни и мъгливи. Тя запита защо 10 години след началото на финансовата криза все още нямаме нито един анализ, в който да се разгледа защо се стигна до нея. Защо темата за социалната политика беше изтикана, запита тя. Защо дискусията за следващия бюджет на ЕС още не е започнала?Интересите по отношение на кохезионната политика вече са много различни, отговори си сама тя. Говори се, че сегашните фондове ще бъдат заменени с инструмент, който вместо да сближава, ще направи разликата между европейските страни още по-голяма.Аз съм най-големият привърженик на общата европейска отбрана, каза Йотова и поиска промени в Лисабонския договор, които да регламентират новата ситуация по отношение на сигурността.В същото време тя обяви, че промените, които се правят на Дъблинското споразумение, което определя квотите за мигранти, са само козметични и то не в наша полза.Корнелия Нинова предложи да се направи оценка на 10 годишното членство на България в ЕС, за да се видят всички плюсове, минуси и възможности, които членството носи. Тя призова и за оценка на 5-те сценария за развитие на Европа.Лидерът на БСП изненада с неочаквано сговорчивия си тон. Даваме ви нашите експерти, нашите знания и ще помагаме във всичко, за да се изготвят политиките, които ще са най-изгодни за България.", "date": "2017.06.05", "title": " Каква Европа искаме?"}
{"url": "https://m.offnews.bg/news/Interviu_66/Mohd-Abuasi-Atentatite-shte-prodalzhavat-dori-da-bade-likvidirana_657337.html", "text": "Очаквано ли беше прекратяването на дипломатическите отношения на Саудитска Арабия, Обединените арабски емирства, Бахрейн и Египет с Катар?Това беше очаквано след ескалацията в отношенията на тези държави с Катар. Те са в един лагер в Близкия изток и в Персийския залив срещу турско-катарския лагер. Турско-катарският лагер, който подкрепя „Мюсюлманските братя“, води балансирана политика спрямо Иран, в Сирия имат своя политика, спрямо Йемен – по същия начин, в Либия те подкрепят ислямистите срещу силите на Хафтар (), които са подкрепени от Саудитска Арабия и Обединените арабски емирства. Така че, на фона на тези различия, когато Тръмп направи посещение в региона, Саудитска Арабия възлагаше големи надежди да застане зад създаването на „близкоизточно НАТО“, за което Катар и Турция имаха особено отношение. За това не можаха да постигнат и споразумение, включително и за регионалните конфликти.Това ядоса Саудитска Арабия, която иска да бъде основен фактор, който ръководи арабския свят, и така започнаха нападки срещу Катар с цел да ги принудят на прекъснат отношенията си с Иран, с Ирак.По отношение на Египет – там е ясно, че те отдавна имат лоши отношения, защото Катар не подкрепи правителството на Абдел Фатах ал Сиси и продължи да защитава „Мюсюлманските братя“. При Турция нещата са сходни.Катар предизвикаха Саудитска Арабия и американците до голяма степен като установиха военни отношения с Турция, която вече има своя военна база в Катар.Тези мотиви са основателни. Катар поддържа „Ал Кайда“ в Сирия. Това не е тайна. Те смятат „Ал Кайда“ за опозиция в Сирия, а не за терористична организация. Също така има и друг момент, че Саудитска Арабия, ОАЕ, Египет, както и Бахрейн квалифицират „Мюсюлманските братя“ като терористична организация, а е известно, че Турция и Катар поддържат тази организация официално.Но от друга страна, да не забравяме, че и Саудитска Арабия подкрепя тероризма. Разликата е в това кой кои терористи подкрепя. Те финансират хора от „Ислямска държава“ в Ирак.„Ислямска държава“ нямаше как да се развива без спонсорството от Саудитска Арабия. Да не забравяме, че самата идеология на терористичните организации, включително и на „Ал Кайда“, която се подкрепя от Катар, идва основно от Саудитска Арабия и най-голям брой терористи в редиците на „Ал Кайда“ и „Ислямска държава“ са от Саудитска Арабия.Повишаването на мерките за сигурност могат да помогнат за осуетяването на един атентат, но тези атентати ще продължават да се случват, защото не се води борба срещу източника на тези атентати. Източникът на тези атентати е самата идеология. Тези джихадисти, които пропагандират денонощно във Великобритания от техните джамии – но не само във Великобритания, а и в цяла Европа, толерират салафитската идеология. Никой от тях обаче не е обявен извън закона.Буквално преди няколко дена един шейх от Великобритания, доктор, адвокат и проповедник, обяви чрез Ютюб, че лидерът на „Ал Кайда“ в Сирия – Ал Джолани, за когото има обявена награда от 10 млн. долара от САЩ, е светец. Това става пред очите на службите. Великобритания в момента плаща цената на толерантността спрямо ислямистите и политическия ислям. Във Великобритания най-много в Европа толерираха и продължават да толерират тези ислямисти. Да не забравяме, че 7 от основните теоретици на „Ал Кайда“ са живели във Великобритания и упражняваха дейност съвсем свободно.Аз не съм много оптимист, защото САЩ, Великобритания и Франция, ще продължават да използват тероризма като политическа карта. Не видяхме да се съсредоточат усилия в Сирия срещу „Ислямска държава“. За американците в Сирия не е приоритет да воюват срещу „Ислямска държава“, а да воюват срещу влиянието на Иран, срещу влиянието на Русия там. Дори преминават територии, контролирани от „Ислямска държава“, за да воюват със сирийската армия.Така че, докато тероризмът не е приоритет и всички не го смятат за приоритет и го използват като политическа карта, тези атентати ще продължават, дори и да бъде ликвидирана „Ислямска държава“ в Сирия и в Ирак, след като продължава да бъде проповядвана идеологията от Саудитска Арабия. Тя е официална идеология в страната. Ако трябва да се започне война срещу тероризма, тя трябва да се започне от Саудитска Арабия.В момента Саудитска Арабия се представя като най-големия център за борба с екстремистката идеология, а тя всъщност е най-големият център на тази идеология. Така че лицемерието продължава и приказките за борбата срещу тероризма проявяват негативните си ефекти – колкото повече се говори срещу тероризма, той расте и позициите му укрепват.Ако проследим, откакто САЩ започнаха да водят война срещу тероризма през 2001 година след 11 септември, тогава „Ал Кайда“ и тази идеология беше в Афганистан. А сега виждаме какво става. Логично ли е една „Ислямска държава“ на територията на Сирия руснаците със сирийската армия да освободят 2/3 от териториите, които бяха под контрола на ИД, а американците един град опитват да освободят 6-7 месеца? Явно е не, че американците искат да подкрепят ИД, но техните политически калкулации пречат за ликвидирането на ИД. ИД не е велика сила, която е непобедима, не е така, щом иракската армия и без милициите успяха да освободят Мосул.Ние трябва да водим балансирана външна политика, с която да определим националните си интереси - какво печелим и какво губим, дори в рамките на ЕС. Защо трябва да сме длъжни да слушаме всичко? Не всички държави в ЕС са на едно мнение. Защо и ние да нямаме собствено мнение, когато става въпрос за защита на националните ни интереси? Можем да вземем пример от Франция по отношение на имамите и как властите се отнасят към религиозните институции. Какво пречи да имаме нов Закон за вероизповеданията? Някой ще каже, че този закон може да включва и църквата, но тя е нещо съвсем различно. Тя по конституция представлява християнството, докато мюфтийството не е представител на мюсюлманството. В исляма няма такива институции. В Египет кой назначава имамите? Държавата. Във Франция кой назначава имамите? Пак държавата.Да не говорим, че в конституцията е записано, че религиозните институции не могат да бъдат използвани за постигането на политически цели, а ние видяхме участието на мюфтийството в предизборните кампании у нас години наред. У нас как могат да се назначават имами, които са завършили в Саудитска Арабия, където се преподава само уахабизъм? Тези хора се назначават пред очите на държавата.За това имаме нужда от нов закон, от нов подход. Ние не можем да кажем, че мюфтийството и църквата са равни. Това са две различни неща. Мюфтийството е неправителствена организация, църквата е институция, а в исляма няма институции. Мюфтийството не е институция.У нас държавата няма контрол над джамиите. Тогава какво се случва в тези джамии? Ние може да знаем какво се случва, но не можем да предприемем нищо.В Египет например частни училища, които преподават Корана, ги забраниха. В Тунис – по същия начин, в Йордания – по същия начин.Това, което виждаме в интернет, нали трябва някой да го обясни? Ако няма местен човек, който да го обясни, как ще стане.., ако няма кой да обясни как се случват нещата? Този човек, който е отишъл в Сирия, например, не го е прочел в интернет. Парите, които са му дадени, не са получени през интернет.И основното нещо е, че стигнахме дотук, защото в Европа толерираха тези фондации. Например от България няма членове в редиците на „Ислямска държава“. Докато от всички останали държави на Балканите – Косово, Македония, Албания и Босна, има стотици джихадисти в „Ислямска държава“. Обяснението е, че ние у нас не толерирахме тези фондации, които в момента работят свободно в тези държави, които споменах.Те са нелегални, което означава, че тяхното действие е ограничено. Я си представете, че са легални, разпространяват книги легално, проповядват легално...", "date": "2017.06.05", "title": " Мохд Абуаси: Атентатите ще продължават дори да бъде ликвидирана „Ислямска държава“"}
{"url": "https://m.offnews.bg/news/Ikonomika_59/Sled-protestite-na-miniori-Vremenno-spirat-kontcesiiata-na-mina-Obro_657324.html", "text": "Със заповед на енергийния министър Теменужка Петкова се прекратява концесията за мина „Оброчище“ поради неизплащане на концесионното възнаграждение, съобщават от Министерството на енергетиката. Договорът на концесионера „Евроманган“ АД е за предоставяне на концесия за манганови руди чрез добив от находище „Оброчище – Северозападен участък“.През месец октомври министерството е изпратило писмо до концесионера за доброволно изпълнение на задължението. Въпреки това, към 30-ти май 2017 г. неизплатените концесионни такси са в размер на близо 205 хил. лв.Определен е 14-дневен срок за изплащане за задължението.Теменужка Петкова е заявила, че мината се наблюдава стриктно и независимо, че договорът се прекратява временно, концесионерът има задължение да осигурява безопасни условия на труд на служителите си и да обезопасява рудника.На място в мина Оброчище е зам.-министърът на енергетиката Жечо Станков, който ще връчи заповедта за прекратяване на концесията на представители на фирмата концесионер.Близо два месеца след последната стачка, 17 работници от дни отказват да излязат от галериите на мината на 300 метра под земята. Причината са забавените плащания на заплати и ваучери за храна.На 23 април 2017 г. миньорите са подписали колективен трудов договор с изпълнителния директор на фирмата-концесионер Дейвид Уелингс, като документът бе изготвен лично от омбудсмана Мая Манолова.Въпреки усилията ѝ обаче, миньорите отново са алармирали Манолова, че нито една от точките в пописания договор не се спазва и настояват за нейната спешна намеса, както и за оставката на Тереза Данкова - мениджър маркетинг и администрация, упълномощена от концесионера да представлява \"Евроманган\" ЕАД.Миньорите поискаха и незабавна намеса на правителството и прекратяване на концесията с Уелингс.", "date": "2017.06.05", "title": " След протестите на миньори: Временно спират концесията на мина \"Оброчище\""}
{"url": "https://m.offnews.bg/news/Sviat-_12/I-Jemen-prekasna-vrazki-s-Katar_657340.html", "text": "Международнопризнатото правителство на Йемен скъса днес дипломатическите си отношения с Катар и обвини монархията от Персийския залив, че работи с неговите врагове, свързаните с Иран бунтовници хуси, съобщи държавната агенция Саба, цитирана от Ройтерс.\"Взаимоотношенията на Катар с превратаджийските милиции и подкрепата му за екстремистки групировки стана ясна\", каза в комюнике правителството.То допълни, че Йемен подкрепя решението Катар да бъде изключен от предвожданата от Саудитска Арабия коалиция, която от над две години се бори да прогони хусите от йеменската столица Сана.Това се случва след като по-рано . Същевременно Иран разкритикува масовия бойкот срещу Доха като неправилен начин за справяме на близкоизточната криза.\"Ерата на скъсване на дипломатически връзки и затваряне на граници не е начин за решаване на кризата. Както съм казвал преди, агресията и окупацията няма да имат друг резултат освен нестабилност\", написа в \"Туитър\" Хамид Абуталеби, заместник-началник на канцеларията на президента на Хасан Рохани.", "date": "2017.06.05", "title": " И Йемен прекъсна връзки с Катар"}
{"url": "https://m.offnews.bg/news/Sviat-_12/Sazdadoha-test-kojto-otkriva-narkotitci-v-napitkite-v-barovete_656674.html", "text": "Три момичета от училище \"Гъливер\" в Маями, Флорида, създадоха начин за откриване на наркотици в напитките в заведенията.Младите иноваторки разработили откритието си заради зачестили случаи на опиати в питиетата в баровете. Нерядко млади жени и мъже стават жертва на наркотик в напитката, вследствие на което се стига дори до изнасилвания. Най-често жертвите са момичета между 16 и 24 години, показва практиката.Изобретението на Виктория Рока, Сузана Капело и Каролина Багориприлича представлява сламка с две различни ленти, които показват дали има нещо добавено в питието ни или не.Иновативната сламка е способна да открие следи от най-популярните наркотични вещества, включително флунитразепам (Rohypnol), гама-хидроксимаслена киселина (GHB) и кетамин (Special K).\"Знаем, че това не е решение, защото не може да сложи край на изнасилванията, но се надяваме да намалим случаите и опасните ситуации, в които може да попаднем\", казват момичетата.", "date": "2017.06.05", "title": " Създадоха тест, който открива наркотици в напитките в баровете"}
{"url": "https://m.offnews.bg/news/Obshtestvo_4/Pokazvat-rabotite-na-sedmoklasnitcite-tazi-sedmitca_657330.html", "text": "22 СУСтоличните седмокласници ще могат да се видят оценените си писмени работи тази седмица, гласи разпореждане на началника на Регионалното управление на образованието в София Ваня Кастрева..Учениците трябва да са придружени от родител (настойник) и да носят ученическа лична карта (ученическа книжка), а родителят - документ за самоличност.Работите по български език и литература ще се показват в  (бул. \"Витоша\" №134) на  от 9 до 17 ч.Работите по математика ще бъдат достъпни на същите дати - , в  (ул. \"Пиротска\" №68), също от 9 до 17 ч.Работите по изобразително изкуство ще бъдат показвани от 9 до 17 ч. на  в училището, където е положен изпитът. Не се разрешава изнасяне, копиране, преснимане или преписване на изпитна работа и на рецензиите/бележките на оценителите, пише в заповедта на Кастрева.Кандидат-гимназистите подават документи за желаните училища от 16 до 22 юни. Учениците могат да кандидатстват за прием в неограничен брой училища. Всяка избрана паралелка трябва да бъде вписана като отделно желание.", "date": "2017.06.05", "title": " Показват работите на седмокласниците тази седмица"}
{"url": "https://m.offnews.bg/news/Kultura_33/Sonia-Joncheva-pee-na-stcenata-na-La-Skala-v-Milano-dni-predi-da-doj_657357.html", "text": "Оперната прима Соня Йончева ще гастолира в един от най-известните оперни театри в света  - \"Ла Скала\"  в Милано, в ролята на Мими от оперния спектакъл „Бохеми“. Оригиналната постановка е дело на световноизвестния италиански режисьор Франко Дзефирели. „За мен е привилегия да бъда на сцената, на която е пяла Калас. Всичко в този театър е част от историята на оперното изкуство, на което съм се посветила. Щастлива съм, че започвам едно пътуване с музиката на Пучини именно тук, защото той е сред композиторите, които обожавам“, споделя оперната прима.Партньор на Соня в ролята на Родолфо е известният Фабио Сартори, а диригент на спектакъла – знаменитият Евелино Пидо.В официално съобщение до медиите от Ла Скала пишат, че за театъра е чест артист от класата на Йончева да участва в този спектакъл, който е от историческите за Ла Скала. „Йончева е най-търсеното сопрано за последните две години. За нас е чест, че тя включи Ла Скала сред оперните театри, в които ще пее през 2017 година“.Премиерата на „Бохеми“ е на 7 юни, а на 18 юни Йончева ще изнесе голям концерт в зала 1 на НДК. На сцената ще ѝ партнират нейният брат – тенорът Марин Йончев, който спечели телевизионния музикален формат „Стар Академи”. На сцената заедно със Соня ще излязат Фестивален симфоничен оркестър и един от най-вълнуващите млади диригенти и съпруг на оперната дива – Доминго Хиндоян.Билети за концерта на Соня Йончева в зала 1 може да се закупят от Билетен център – НДК и онлайн в мрежата на Ticketportal.Събитието е част от Календара на културни събития на Столична община за 2017 година.", "date": "2017.06.05", "title": " Соня Йончева пее на сцената на \"Ла Скала\" в Милано дни преди да дойде в НДК"}
{"url": "https://m.offnews.bg/news/Sviat-_12/Balgarin-v-bolnitca-sled-atentata-v-London-obnovena_657362.html", "text": "Български гражданин е пострадал при  на 3-ти срещу 4-ти юни, съобщи Министерството на външните работи.В момента човекът, чието име не се съобщава, е в стабилно състояние. Настанен е в болница за лечение. Информация за това е получена в българското посолство в Обединеното кралство от Форин офис (външното министерство на Великобритания). Предстои посланикът ни Константин Димитров да го посети.Българското посолство е подало до полицията данните на друга наша сънародничка по сигнал на нейни роднини, за която има съмнения, че е пострадала.Близките на жената са подали сигнал, че тя се е намирала в района на атентата, а след това те не са успели да осъществят връзка с нея. По-късно от външното министерство обявиха, че жената се е свързала със своите близки и е добре. В атентата загинаха 7 души, други 48 бяха ранени.", "date": "2017.06.05", "title": " Българин в болница след атентата в Лондон (обновена)"}
{"url": "https://m.offnews.bg/news/112_6/Chastichno-bedstveno-polozhenie-v-Rakovski-horata-oshte-sa-zatvoreni_657364.html", "text": "Община Раковски обяви частично бедствено положение във връзка с пожара в с. Шишманци. Пожарът възникна на 2 юни в цеха за събиране на пластмасови отпадъци, разположен на територията на бившия завод за стоманолеене, в непосредствена близост до екозавода за третиране на битови отпадъци. И днес кметът на общината Павел Гуджеров е бил на мястото на пожара, заедно с кмета на с. Шишманци Костадин Иванов и екип на Кризисния щаб за бедствия и аварии към Общината, съобщава агенция \"Фокус\".Гуджеров обясни, че все още има малки огнища и излиза дим от мястото на пожара.„Категорично заявявам, че за момента реална пряка опасност за населението няма, но за спокойствието на жителите на с. Шишманци и околните села, ще бъде изпратена мобилна група на екоинспекцията и Регионална лаборатория – Пловдив към Изпълнителната агенция по околна среда, която ежедневно да измерва качеството на въздуха в с.Шишманци до отменяне на частичното бедствено положение“, каза кметът.Превантивните препоръките от РИОСВ към хората са да се избягват дейности на открито и да се затварят прозорците на жилищата в населените места на югозапад от пожара. В процес на изясняване са причините за избухването на огъня. ", "date": "2017.06.05", "title": " Частично бедствено положение в Раковски, хората още са затворени заради пожара"}
{"url": "https://m.offnews.bg/news/Futbol_18793/Vratar-na-sedmoto-nebe-ot-klasiraneto-na-Levski-v-Evropa_657375.html", "text": "Вратарят Николай Кръстев поздрави своите съотборници за класирането за Лига Европа от Военномедицинска академия.Стражът беше приет в лечебното заведение преди края на драматичния плейоф между \"сините\" и Верея, който определи и последния български участник в евротурнирите. Левски и старозагорци завършиха 1:1 в редовното време, а \"сините\" се класираха след изпълнение на дузпи с 10:9, пише bTV.Кръстев обаче беше откаран в болница в края на първото полувреме. Той получи контузия при сблъсък с Иван Бандаловски и беше изкаран от терена с обездвижена глава. Кръстев получи счупване на скулата, но е в стабилно състояние и след преглед се прибра вкъщи.Той ще бъде на линия за началото на подготовката на \"сините\" на 13 юни.\"Честита победа от спешното във ВМА. Ники е с контузия, но е на седмото небе! Само Левски\", написаха от клуба под снимка на вратаря с финансовия директор Красимир Иванов.", "date": "2017.06.05", "title": " Вратар на седмото небе от класирането на Левски в Европа"}
{"url": "https://m.offnews.bg/news/Evropa_18764/Borisov-urezhda-makedontci-i-sarbi-s-evropejski-pasporti_657359.html", "text": "Българският премиер Бойко Борисов изненадващо съобщи, че започва разговори с европейските си колеги за това страните от Балканския полуостров да получат европейски паспорти, с които да могат да пътуват и работят в страните от ЕС.Това стана по време на , организирана от лидера на ПЕС Сергей Станишев.Именно Станишев започна темата, като каза, че решението на ЕС да спре с разширяването, е оказало деморализиращо влияние на Западните Балкани, защото хората в тях са започнали да губят надежда.Елитите им още не са готови. Имат дълго време да правят реформи, отговори му Борисов и разказа, за идеята си за паспортите. Според него те са нужни най-вече, за да не губят хората в тези страни европейската си перспектива.Борисов не обясни изрично за кои страни се отнася идеята му, но тъй като разговорът беше в контекста на Западните Балкани, остана впечатлението, че става въпрос основно за Сърбия, Македония и Босна.", "date": "2017.06.05", "title": " Борисов урежда македонци и сърби с европейски паспорти"}
{"url": "https://m.offnews.bg/news/Kakvi-sa-pravata-ni-kato-potrebiteli_18797/Pri-kakvi-usloviia-shte-plashtame-za-rouming-v-ES_657331.html", "text": "Ако има лимит, след изчерпването му ще плащаме според тарифния план към договора си.При какви условия ще плащаме за роуминг при разговори в ЕС след 15 юни? Този въпрос разясни председателят на Комисият за защита на потребителите Димитър Маргаритов.\"При въвеждането на новите правила за роуминга е важно да съсредоточим вниманието си върху ограниченията във връзка с т. нар. „справедливо ползване”. При неограничен брой минути в пакета си ще имаме неограничени обаждания в Еврозоната.  Трябва да внимаваме и по отношение на тарифирането на интернет трафика\", коментира той в рубриката „Чети етикета” по bTV.„Ограничения ще има и по отношение на максималния срок, в който след влизането в различна от националната мрежа, потребителят ще може да се възползва от тези условия. После е възможно да настъпят и допълнителни тарифирания”, предупреди Маргаритов. И добави: „Тези нива, след които се начисляват определени такси, са въведени, за да може там, където има т. нар. безлимитни сегменти по договорите, да се постигнат някакви справедливи ограничения.”Гражданите трябва да са наясно, че , тъй като новите правила обхващат само държавите в ЕС. При разговори с държави извън този обхват, таксуването ще се извършва съгласно определените тарифи на всеки от мобилните оператори на съответната държава.Потребителите следва да бъдат информирани, когато се извърши промяната в общите условия, чрез които тези нови правила ще бъдат въведени. „Би могло да бъде нелоялна търговска практика, в случай че съгласно действащите тарифни планове мобилните оператори направят рестрикции, за които потребителите не са били уведомени”, посочи председателят на КЗП пред Нова тв.Маргаритов призова. „Но тъй като е възможно и по съвпадение точно в този период при изтичането на срочни договори на потребители да има нови оферти за подписване на нови срочни договори, много внимателно да проверят дали дори при запазване или дори намаляване на цените на услугите, които ползват, не се добавят някакви нови услуги”, каза още той.Председателят на КЗП разясни правата на потребителите при подписването на договори за телекомуникационна услуга. „Обикновено хората не обръщат внимание, но това е една постановка в Закона за електронните съобщения.  Ако не го направим, в 7-дневен срок от подписването на основния договор, имаме право да се откажем. При различни условия – може операторът да не ни е пуснал услугата в тези седем дни, докато ние внимателно не прочетем срока на договора и не преценим, че той не е такъв, какъвто сме си го представяли. Когато договорът е сключен от разстояние (предлагат Ви го по телефона, Вие се съгласявате и Ви изпращат договора по куриер), безусловното право на отказ е до 14 дни, подобно на търговията в Интернет.", "date": "2017.06.05", "title": " При какви условия ще плащаме за роуминг в ЕС"}
{"url": "https://m.offnews.bg/news/Futbol_18793/Bojkot-v-Levski-sreshtu-treniora-gilotinata-pada-do-chasove_657356.html", "text": "В тотална изолация е изпаднал треньорът на Левски Николай Митов, научи OFFNews. Далеч преди срамния мач с Верея ръководни фактори са отрязали контактите с Жадното.Мъката на Герена от неделя вечер и недоволството на  запалянковците най-вероятно ще принудят управата да освободи Митов. Прогнозите са, че това може да стане в близките часове.Спортният директор Боримиров се кълнеше снощи, че треньорът остава. Самият Митов също говореше за още година работа при \"сините\".На резултатите да плачевни. При Митов, който пристигна тази пролет от Септември, Левски има отрицателен баланс - 5 победи, 4 равенства и 6 загуби при голова разлика 17:18.Публиката иска оставките още на Даниел Боримиров и махането на Спас Русев, затова е вероятно Жадното да бъде жертван веднага, иначе не се знае накъде ще избие напрежението.Още повече, преди мача с Верея спецът е бил отрязан категорично за исканата селекция. Той предоставил списък с над 5 имена от чужбина, повечето от Холандия. Според запознати повече от прилични играчи с по около 7-8 хиляди евро заплата на сезон.От ръководството отвърнали, че няма пари и отпратили Митов. Така никой не знае какво ще става в Левски с правенето на отбор.В същото време обаче новите нападатели Жуниор Мапуку и Серджиу Буш не са по-евтини. Първият ще прибира около 7 000 евро на Герена, а вторият 10 000 евро. Логичен е въпросът кой е довел двамата чужденци, след като явно не става въпрос за желания на Митов.", "date": "2017.06.05", "title": " Бойкот в Левски срещу треньора, гилотината пада до часове"}
{"url": "https://m.offnews.bg/news/Politika_8/Kuneva-Niama-zhivot-bez-ES_657379.html", "text": "Влизането на България в Шенген трябва да бъде политически приоритет и ще покаже, че държавата ни функционира добре, заяви на форума „Европа отново на път\" Меглена Кунева, председател на „Движение България на гражданите\".Според нея България има възможност по време на председателството на Съвета на Европейския съюз да влияе сериозно върху политиката на Съюза и имаме шансът да покажем, че можем да предлагаме решения.Според нея при кохезинната политика трябва да се говори не само за икономическо или социално изравняване, а за изравняване на качеството на образованието и възможностите в държавите от ЕС.", "date": "2017.06.05", "title": " Кунева: Няма живот без ЕС"}
{"url": "https://m.offnews.bg/news/Sviat-_12/Isliamska-darzhava-poe-otgovornost-za-atakite-v-London_657313.html", "text": "\"Ислямска държава\" пое отговорност за  от събота вечер. Терористичната групировка обяви това в информационния си канал в интернет.Все още обаче няма преки доказателства, че тя действително е свързана с лондонските нападатели. 12 са арестуваните във връзка с атентата в британската столица. 7 от тях са жени, съобщава БНТ.Задържаните са от район Баркинг в Източен Лондон. По време на антитерористичната операция беше щурмуван апартамент, който е бил държан от един от атентаторите. Към момента полицията не казва имената на терористите.При атентата в Лондон загинаха 7 души, а 48 бяха ранени. Тримата атентатори бяха елиминирани от полицията.", "date": "2017.06.05", "title": " ​\"Ислямска държава\" пое отговорност за атаките в Лондон"}
{"url": "https://m.offnews.bg/news/Sviat-_12/Desetki-hiliadi-kazaha-ne-na-straha-v-Manchestar_657314.html", "text": "Над 50 000 души казаха \"не\" на страха на благотворителния концерт на Ариана Гранде в памет на жертвите от Манчестър. За да покажат съпричастността си на сцената на стадион \"Олд Трафорд\" излязоха и много други поп-звезди като Роби Уилямс, Майли Сайърс, Джъстин Бийбър и Фарел Уилямс.Събитието премина при изключителни мерки за сигурност, съобщава БНТ, която излъчи концерта на живо.Любов и единство след серията от атентати във Великобритания. Благотворителният концерт на Ариана Гранде показа, че британците не се страхуват да се съберат и да изразят съпричастието си с тези, които пострадаха от атаките в Манчестър.Деветгодишната Скарлет, която преди две седмици е преживяла ужаса след концерта на Ариана Гранде в зала \"Манчестър арена\", заяви: \"Имам послание към всички: не се страхувайте!\"В шоуто на стадион \"Олд Трафорд\", озаглавено \"Цялата ни любов е за Манчестър\", освен Ариана Гранде участваха Джъстин Бийбър, Кейти Пери, Колдплей, Роби Уилямс, Фаръл Уилямс, Майли Сайръс, Тейк Дет, Ъшър и други звезди. Билетите, пуснати в продажба в четвъртък, се разпродадоха за минути.Концертът се състоя при засилени мерки за сигурност и въпреки съботния атентат в Лондон, в който загинаха 7 души и близо 50 бяха ранени.На 22 май атентатор самоубиец се взриви в \"Манчестър арена\" след концерта на Ариана Гранде. В терористичното нападение бяха убити 22 души, от които седем малолетни и над 100 души бяха ранени.", "date": "2017.06.05", "title": " Десетки хиляди казаха \"не\" на страха в Манчестър"}
{"url": "https://m.offnews.bg/news/Futbol_18793/Eden-Azar-si-chupi-kraka-na-trenirovka-s-Belgiia_657312.html", "text": "Лоши новини за Челси и Белгия. Крилото Еден Азар счупи крак на тренировка с националния отбор. Той ще е аут за около 3 месеца.Азар, който направи невероятен сезон за \"сините\", ще се оперира веднага. Но при всички случаи ще пропусна старта на сезона във Висшата лига.Техничарят има фрактура на глезена. От лагера на Белгия уточниха, че е станало без участието на друг футболист. Просто лош късмет.Азар се готвеше с \"дяволите\" за приятелския мач с Чехия и квалификацията с Естония. След 5 мача в група H Белгия води с 13 точки, следват Гърция с 11 и Босна с 10.Травмата със сигурност ще промени и преговорите за трансфер на Азар в Реал Мадрид. Зинедин Зидан отдавна е по петите на звездата на Челси. А в днешни дни на Реал не се казва \"не\". ", "date": "2017.06.05", "title": " Еден Азар си чупи крака на тренировка с Белгия"}
{"url": "https://m.offnews.bg/news/Temida_18762/Ognian-Damianov-e-chetvartiiat-chlen-na-VSS-ot-kvotata-na-prokuraturat_657338.html", "text": "Огнян Дамянов е четвъртият избран член на ВСС от прокурорската колегия. Той беше определен чрез жребий, в който участва с колежката си Ясенка Шигарминова. Двамата събраха равен брой гласове на вота в неделя, което определи изборът на един от двамата да стане чрез жребий. \"Изборът протече при изключително голяма активност. Това показва заинтересованост от страна на колегите прокурори. За всичко, което се случва във ВСС сега, всеки ще трябва да поеме своята отговорност\", заяви главният прокурор Сотир Цацаров.В неделя само 73 прокурори предпочетоха да пуснат хартиени бюлетини. Останалите се довериха на електронната система, чиято сигурност и прозрачност беше обект на критики през последните дни.На втория тур прокурорите от цялата страна избраха трима свои представители за новия Висш съдебен съвет. Това са окръжният прокурор от Перник Пламен Найденов, апелативният прокурор от Бургас Георги Кузманов и прокурорът от ВКП Даниела Машева.", "date": "2017.06.05", "title": " Огнян Дамянов е четвъртият член на ВСС от квотата на прокуратурата"}
{"url": "https://m.offnews.bg/news/Obshtestvo_4/Haskovo-minava-na-voden-rezhim_657333.html", "text": "Заради открития уран във водата и изключване на две помпени станции от днес Хасково минава на воден режим. Жителите на града няма да имат вода веднъж седмично по 12 ч. Във всеки от делничните дни в един от определените райони подаването ще бъде спирано. През уикенда вода ще има в целия град.Тази сутрин водата бе спряна в първата зона, което предизвика недоволство.Режимът важи за северната част на града. Южната се захранва от други станции, които осигуряват достатъчни количества и режим не се налага. В центъра вода също ще има постоянно. Според градската управа засегнати от мярката ще са около 35000-40 000 жители.Съвсем скоро се очаква лабораторията на БАН да обяви резултата от изследването за алфа активността на водните проби, взети в Хасково.", "date": "2017.06.05", "title": " Хасково минава на воден режим"}
{"url": "https://m.offnews.bg/news/Futbol_18793/Shte-izgori-li-miastoto-na-Dunav-v-Evropa-zaradi-TcSKA-Sofiia_657316.html", "text": "Да започнем с предисториятаПрез сезон 2016/2017 Дунав завърши на четвърто място в „Първа лига “ и това при определени обстоятелства дава възможности на „драконите“ да участват в клубните турнири на УЕФА. Обстоятелствата са следните:1.) Отбор, който е заел европейска квота в първенството да спечели Купата на България. Тогава четвъртият отбор (Дунав) получава право да играе последен бараж със седмия (Верея). В случая това не е опция, защото отбор от по-долните части на класирането (Ботев Пд) победи такъв заел европейска квота в първенството (Лудогорец). В този случай Ботев Пловдив взима директно място в Европа, а третият отбор (Левски) трябва да играе бараж.2.) Някой от отборите спечелили право на участие в Лига Европа не получи лиценз. Именно такъв е казусът с ЦСКА-София, който ще разясним надълго и нашироко по максимално достъпен начин в рамките на тази статия.Заради множество необслужвани дългове ПФК ЦСКА изгуби своя лиценз след края на сезон 2014/2015 и през 2015/2016 трябваше да се подвизава в Югозападната „В“ група. За да може да се завърне обратно в тогавашната „Б“ група, клубът трябваше да получи професионален лиценз.Това обаче нямаше как да се случи без да се изпълнят условията на многобройните кредитори. В крайна сметка ръководството на ЦСКА предпочете друга схема, надявайки се да избегне плащането на дълговете.За целта Литекс-Ловеч, който не завърши сезон 2015/2016 в „А“ група измести седалището си в София и промени името си на ЦСКА-София. Операцията е добре документирана и проследима в подробности в търговския регистър.През сезон 2016/2017 бившият вече Литекс-Ловеч и настоящ ЦСКА-София трябваше да започне сезона в състава на „Б“ група поради изпадането си от елитната дивизия предния сезон.Съзнавайки перспективата за втора поредна година шампионатът да остане без отбор, назоваващ се като един от двата исторически по-големи клуба (ЦСКА и Левски) в България с всички финансови последствия за излъчването на шампионата, които би довело това, БФС започна работа по нов формат, който да „рестартира“ шампионатът.Практически промяната се състоеше в това всички професионални клубове да дадат позволение на БФС да бъде нарушена наредбата за първенствата и турнирите за сезон 2016/2017, в която вече бяха описани други правила и формат на шампионат.С мнозинство от всички професионални клубове беше прието да бъде направено ново първенство, в което постиженията по спортен път нямат значение и всеки, който отговаря на определени финансови условия може да кандидатства. На такъв принцип в новата лига влязоха отборите на Локомотив ГО (3-и в Б група), Верея (8-и в Б група) и Нефтохимик (12-и в Б група).По същия принцип други отбори прескочиха от „А“ областна дивизия директно във „Втора лига“ – Локомотив Сф, а Левски Карлово от „В“ група във „Втора лига“. След като вече беше дадена светлина от всички клубове за нарушаване на наредбата за първенствата и турнирите 2016/2017, дойде ред и за същинската и най-важна част на операцията – приемането на бившия Литекс-Ловеч, сега ЦСКА-София, отново в редиците на Първа лига.По този начин в един момент се оказа, че се играе бараж за несъществуваща вече дивизия, а загубилият го (Поморие) нямаше да получи право да се състезава в новата Първа лига въпреки твърденията, че става дума за ново първенство. В реалността обаче, новата структура стъпи на много от старите правила и обосноваваше с тях някои свои решения като например инфраструктурните критерии, които пратиха пет отбора да домакинстват на чужди стадиони.В един момент се получи объркване, защото на практика изцяло „новата“ дивизия стъпваше върху иначе отречената и анулирана стара нормативна база по едни казуси, а по други като вкарването на отбори, които нямат право, се обосноваваше с факта, че говорим за изцяло ново първенство.Разказваме всичко това, за да може дори и незапознатите в детайли да добият бегла представа за дълбочината на казуса и предисторията му, кореняща се в събитията отпреди една година. Бихме желали да припомним, че феновете на Дунав бяха единствените, които гласуваха против новия формат по време на дискусионните фокус групи между БФС и представители на привърженици от цяла страна.Представители, които не беше напълно ясно какъв точно мандат имат от своите организации, за да гласуват по съответния „правилен“ начин и след това „целокупната подкрепа“ на фенове и ръководители да бъде използвана като аргумент за създаване на новото формирование „Първа лига“.Според правилника за статута на ФК в системата на БФС (член 31, алинея 2) ФК се допуска до лицензиране ако е бил член на БФС и е участвал в първенствата и турнирите както следва:за лиценз за „А“ група (Първа лига) – най-малко 3 години;за лиценз за „Б“ група (Втора лига) – най-малко 2 години;В същия член, но алинея 3 се казва също така: „Съществени промени в правната форма на клуба, като:а) промяна на седалище – в населено място извън територията на областта, съгласно административно-териториалното деление на страната;б) промяна на име – без запазване на връзка със съществуващото;в) промяна в основните клубни цветове;г) продажба на акции/дялове между отделни клубове, с което може да се получи несъстезателно предимство за тях; по време на съответния период по ал. 2, се смятат за прекъсване на членството. В тези случаи клубът не се допуска до участие в лицензионната процедура, съответно полученият лиценз се отнема.“В този случай обаче, „армейците“ имат пълното основание да твърдят, че Литекс-Ловеч е бил член на БФС над описаните в алинея 2 срокове и следователно тези текстове не важат за тях, което и в действителност е така според така написания правилник.В същото време, УЕФА има малко по-различно тълкуване на нещата. Според европейската централа, т.нар. „тригодишно правило“ е ключова част от регулациите за лицензиране и финансов феърплей.„В следствие на това правило, на клубовете не се позволява да изменят своето име, седалище и юридическа структура, за да получат лиценз, като по този начин просто изчистят баланса си и се освободят от задължения към кредитори като ги пренасочват към нова структура, която потенциално може да обяви фалит и по този начин да наруши интересите на кредиторите.Всяка такава промяна в легалната структура се приема за прекъсване на членството в рамките на асоциация, която е член на УЕФА (бел. ред. – в случая БФС) и като следствие трябва да изминат три години преди съответният клуб да може да кандидатства пред УЕФА за нов лиценз. В своята същност, това правило е направено с цел да се избегне манипулиране на лицензионната система. „В конкретния случай с ЦСКА-София, УЕФА приема, че промяната на името на Литекс-Ловеч на ЦСКА-София и седалището от Ловеч в София, докато в същото време старото дружество ПФК ЦСКА обявява фалит, е именно опит за избягване на отговорност пред кредиторите и зануляване на балансите по нечестен път.Централата счита, че променяйки името си на ЦСКА, пък било то и с наставката „-София“, Литекс-Ловеч губи правата си, държащи се от старата легална форма на предприятието и няма право да претендира повече за лиценз, приравнявайки се с чисто нов клуб.Според УЕФА също така са налице и безспорни доказателства, че Литекс-Ловеч експлоатира умишлено бранда на стария ЦСКА, който е във фалит, а в същото време за административни и юридически цели, когато това е изгодно, твърди, че е преименуван Литекс-Ловеч, за да избегне съдебно преследване на акумулираните дългове от старото дружество.В същото време БФС не прилага „тригодишното правило“ и иска изключение от правилата за лицензиране за ЦСКА-София, което е отказано от страна на УЕФА. Нещо повече – като член на УЕФА, БФС е задължен да изпълнява в пълнота и незабавно решенията на централата, както и да използва правилата на УЕФА при лицензиране. Такова положение е залегнало и в член 71, алинея 3 в Устава на БФС.Решението на УЕФА се обжалва от ЦСКА-София пред спортния трибунал в Лозана – КАС, изисквайки бърза процедура. Въпреки това, действието на решението на УЕФА остава в сила до произнасяне на КАС, тъй като има формата на санкция, нищо че не се води дисциплинарна процедура.Тази презумпция влиза в колизия с изразените вчера твърдения от страна на БФС, че ЦСКА-София все още се води участник в Лига Европа, което не е истина. Според юристи такава теза е напълно абсурдна, защото това, което се обжалва е отказ от изключение от правилата.Няма как да се добие право на това изключение само чрез обжалване, защото това би значело, че изключението всъщност е автоматично полагащо се и замества правилото. В юридически смисъл такова твърдение е пълен нонсенс, твърдят юристите, с които се свързахме за консултация по казуса.Базирайки се на изначално грешната презумпция, че обжалването на ЦСКА-София спира изпълнението на решението на УЕФА, БФС аргументира назначаването на бараж между Левски и Верея, твърдейки, че ЦСКА-София все още има валидна квота за Лига Европа.В същото време, от Левски София твърдят, че това не е така и Дунав трябва да играе срещу Верея по силата на това, че ЦСКА-София няма право да играе в клубните турнири. В случая по-силният аргумент на БФС е не, че тече обжалване на „армейците“, а това, че до края на шампионата се гледа кой е добил право на участие, а чак след края на първенството се установява кои отбори имат лиценз и кои не.В такъв случай при отнемане на лиценз на ЦСКА-София, неговото място трябва да се заеме директно от Дунав. От Левски контрират, че има валидно решение на УЕФА, което подлежи на незабавно изпълнение, а УЕФА е по-висшестоящ орган и международните правила имат превес над местните и СТК не може да вземе изолирано решението, позовавайки се само на своите правила.В същото време установяването на това кой има лиценз не е след края на шампионата, а в рамките на сроковете по лицензиране – т.е. до 31 май. Решението на УЕФА по казуса означава, че ЦСКА-София участва неправомерно и в родния шампионат, което от своя страна би следвало да води до това Дунав да заеме третото място за сезон 2016/2017.Ръководството на Дунав вече изрази позиция, поздравявайки БФС за спазването на правилата и изтъквайки, че централата е показала непримиримост пред натиска на други клубове (вероятно визирайки Левски). В същото време в писмото не се посочват повече факти и разсъждения защо ръководството на „драконите“ смята това решение на и без това достатъчно объркания казус за единствено правилно и вярно.В същото време утре (б.а. днес), 5 юни БФС, трябва да предаде в УЕФА окончателния списък с участващи отбори в евротурнирите. Ако наистина за БФС ЦСКА-София е редовен участник в Лига Европа до произнасяне на КАС и включи в списъка софиянци, а не Дунав въпреки забраната от УЕФА, то има риск по този начин да се анулира това място.В такъв случай само от УЕФА ще зависи дали да допусне заместващ отбор (в случая Дунав) до турнирите, или не. Причината е, че от БФС се изисква да подаде в срок редовни и годни за участие клубове.Ако не го стори, квотата на нередовния участник се анулира и е въпрос единствено на добро желание да се попълни с друг отбор от същата държава. Ако се съблюдават правилата, утре БФС трябва да заяви Дунав, а не ЦСКА-София в списъка за участие в турнирите.Ако това не се случи, шансовете за участие на русенци се стопяват драстично. При всички положения клубът зависи в момента преди всичко от решение на БФС и не владее съдбата си в свои ръце, както би бил случаят при евентуален бараж.Всъщност, дори и тогава щеше да има много неясноти до последно. Например, в момента не се знае нищо относно лицензите, тъй като лицензионната комисия не спази задължението си да анонсира кои кои клубове получават лиценз до 31 май. Това от своя страна буди съмнение, че нещо не е съвсем наред и с други клубове, което би объркало още целия казус и схема, по която се провежда шампионатът.Нормалното развитие на процедурата в КАС изисква между 6 и 12 месеца. Предвидена е клауза, в която ако двете страни са съгласни, може да се стигне до бърза процедура, която трае няколко седмици. От ЦСКА-София вече са изявили такова желание, а от УЕФА най-вероятно ще откликнат, но в никакъв случай няма как да се развие преди окончателното потвърждение на евроучастниците от страна на БФС на 5 юни.", "date": "2017.06.05", "title": " Ще изгори ли мястото на Дунав в Европа заради ЦСКА-София?"}
{"url": "https://m.offnews.bg/news/Obshtestvo_4/Vremeto-v-ponedelnik-Slanchevo-i-toplo-s-prevaliavaniia_657311.html", "text": "Времето над страната днес ще бъде предимно слънчево.Около и след обяд, главно над Западна България, отново ще се развие купеста и купесто-дъждовна облачност и на места, ще превали и прегърми. Ще духа слаб до умерен предимно източен вятър. Максималните температури ще са между 25° и 30°, за София - около 26°.Над Черноморието ще бъде предимно слънчево. Ще духа слаб до умерен вятър от изток-североизток. Максималните температури ще са 20-23°. Температурата на морската вода е 19-22°. Вълнението на морето ще бъде 2-3 бала.В планините от Западна и Централна България ще се развива купесто-дъждовна облачност и ще има краткотрайни валежи с гръмотевици. Вятърът ще е слаб-до умерен, предимно от югоизток. Максималната температура на височина 1200 метра ще е около 19°, на 2000 метра – около 14°.", "date": "2017.06.05", "title": " Времето в понеделник: Слънчево и топло с превалявания"}
{"url": "https://m.offnews.bg/news/Obshtestvo_4/Vatreshniiat-ministar-inspektira-iznenadvashto-ogradata-na-granitcata_657317.html", "text": "Изненадващо вътрешният министър Валентин Радев инспектира границата и контрола по опазването ѝ в района на  и ГКПП Малко Търново, съобщиха от МВР. Участъкът е един от най-натоварените на границата ни с Турция. Именно в този участък преди година премина група чужденци, като един от тях  от граничен полицай на 30 километра във вътрешността на страната.Служителите на \"Гранична полиция\" запознаха министър Радев с организацията на работа и начина на разпределение на екипите по охрана, съобщават от ведомството.Министърът поиска информация за взаимодействието между граничните полицаи и военнослужещите и лично провери как работят съвместните екипи. На министъра бяха показани и участъци, където нелегални мигранти са правили опити да преодолеят двуредовото възпрепятстващо съоръжение, нарушавайки целостта му.Служителите на ГДГП поставиха въпроса за бързото възстановяване на пълноценната работа на интегрираната система за наблюдение на границата. Министърът се ангажира това да стане в най-кратки срокове.", "date": "2017.06.05", "title": " Вътрешният министър инспектира изненадващо оградата на границата"}
{"url": "https://m.offnews.bg/news/Sviat-_12/Sauditska-Arabiia-Bahrejn-OAE-i-Egipet-prekratiavat-diplomaticheski_657318.html", "text": "Саудитска Арабия прекрати дипломатическите си отношения с Катар, както и всякакви контакти по суша, море и въздух, съобщава \"Фокус\", като се позовава на телевизия CNBC. Властите в Рияд обясниха, че този ход е бил необходим за защита на кралството от това, което те описват като тероризъм и екстремизъм.Решението на Саудитска Арабия беше последвано от Обединените арабски емирства, Бахрейн и Египет, които също прекратиха отношения с Катар.Държавната информационна агенция на Саудитска Арабия, цитирайки официален източник, съобщи, че кралството е решило да прекъсне дипломатическите и консулските отношения с Катар „изхождайки от суверенното си право, гарантирано от международното право“.Бахрейн, която е близък съюзник на Саудитска Арабия също заяви, че прекратява дипломатическите си отношения с Катар, обвинявайки страната, че подкрепя тероризма и че се меси във вътрешните ѝ работи.Аргументът на Обединените арабски емирства (ОАЕ) за скъсването на дипломацията с Доха е отново, че властите там подкрепят тероризма, както и че подкопават регионалната стабилност.Бхрейн обяви, че затваря своето въздушно пространство за полети на самолети на националния превозвач на Катар - Qatar Airways. В същото време оглавяваната от Саудитска Арабия международна коалиция, която се бори срещу бунтовниците в Йемен, обяви, че слага край на членството на Катар.От коалицията обясниха, че изключването на Катар от коалицията в Йемен е заради практики на страната „които укрепват тероризма, както и (заради - б.пр.) подкрепата ѝ към (терористични) организации в Йемен, включително „Ал Кайда“ и „Ислямска държава“ (…)“.", "date": "2017.06.05", "title": " Саудитска Арабия, Бахрейн, ОАЕ и Египет прекратяват дипломатически отношения с Катар"}
{"url": "https://m.offnews.bg/news/Sviat-_12/10-godini-ruski-i-srabski-shpioni-seiat-razdori-v-Makedoniia-za-da-ia_657367.html", "text": "В продължение на десетилетие руски и сръбски шпиони са организирали активни мероприятия за провокиране на раздори в Македония и с крайна цел - отдалечаване на страната от НАТО.Това става ясно от документи на македонското контраразузнаване, до които са достигнали журналистите от македонската телевизия НОВА, сръбските разследващи журналисти от Crime and Corruption Reporting Network (KRIK) и международната мрежа за разкриване на организираната престъпност Organized Crime and Corruption Reporting Project (OCCRP).В един от документите на македонското контраразузнаване, изготвен в началото на 2017 г., се посочва, че през последните 9 години страната е под силна подривна пропаганда и разузнавателни дейности, провеждани под контрола на руското посолство.В специалните операции са включени и местните представители на държавната руска информационна агенция ТАСС (практика още от Студената война - Москва \"легендира\" агенти за влияние и разузнавачи като \"журналисти\"), както и представител на Россотрудничество.Руските агенти са се опитали да вербуват бивши и настоящи македонски военни и служители на МВР с цел да създадат \"критична маса от военно обучени лица, които в даден важен политически момент ще са необходими за реализиране на руските интереси\".Разбира се, чрез насочване на парични потоци Москва се опитва да влияе и на медиите в Македония - както тези, които излизат на македонски, така и тези, които излизат на албански език.Документите на македонското контраразузнаване отбелязват почетните консулства в Битоля и Охрид като разузнавателни бази.В документите на македонското контраразузнаване, до които са достигнали журналистите, се посочва и трайната намеса на сръбските специални служби в политиката на Скопие. Акцентира се, че Белград подкрепя македонски националистически групи.Горан Живалйевич, съветник в сръбското посолство в Скопие и офицер на директно подчинение на специалните служби в Белград, е сред първите, влезли в македонския парламент в нощта на погрома на 27 април тази година.Документите разкриват, че Живалйевич инструктира Иван Стоилкович -проруски депутат в македонския парламент,  лидер на Демократичната партия на сърбите в Македония.Живалйевич и Стоилкович неведнъж са имали срещи преди важни решения в Собранието и преди заседанията на правителството.", "date": "2017.06.05", "title": " 10 години руски и сръбски шпиони сеят раздори в Македония, за да я \"пазят\" от НАТО"}
{"url": "https://m.offnews.bg/news/Futbol_18793/Populiaren-futbolist-kolabira-i-umria-v-Kitaj_657393.html", "text": "Поредна трагедия разтърси световния футбол. Бившият футболист на Нюкасъл Шейк Тиоте е починал внезапно на 31-годишна възраст.На халфа му е прилошало по време на тренировка на китайския му отбор Пекин Ентърпрайсис, а след това е издъхнал в болницата.Информацията не беше веднага потвърдена от клуба, но близки и приятели на Тиоте започнаха да изказват съболезнования. Един от първите беше бившият му съотборник в Нюкасъл Демба Ба.Тиоте дебютира за Андерлехт през 2005 година, след което е трансфериран в холандския Твенте. Там се засича с нашия Николай Михайлов.Националът на Кот Д'Ивоар се присъединява към Нюкасъл през 2010 година срещу 3,5 милиона лири. Играе седем години за \"свраките\", но отпада от сметките на новия мениджър Рафа Бенитес. Последният му мач за Нюкасъл е през януари срещу Бирмингам, след което поема към Китай.Според медиите Тиоте е имал проблеми със сърцето преди година. Защо не е прекратил кариерата, тепърва ще се разследва.", "date": "2017.06.05", "title": " Популярен футболист колабира и умря в Китай"}
{"url": "https://m.offnews.bg/news/Sviat-_12/Identifitciraha-trima-ot-napadatelite-v-London_657315.html", "text": "От британската полиция, която разследва терористичния акт от събота срещу неделя вечерта, заявиха, че вече знаят самоличностите на тримата нападатели, които убиха седем души и раниха 48, съобщава \"Фокус\", позовавайки се на BBC.Имената им ще бъдат огласени възможно най-скоро, когато това е възможно.По-рано органите на реда след полицейска операция в апартамент, принадлежащ на един от тримата нападатели, които бяха ликвидирани на местопрестъплението, арестуваха 12 души.По-рано стана ясно, че \"Ислямска държава\" поема отговорност за нападението. Все още обаче няма преки доказателства, че тя действително е свързана с лондонските нападатели. В събота срещу неделя вечерта микробус удари пешеходци на Лондонския мост. След това трима мъже слязоха и намушкаха граждани в базар наблизо. Накрая нападателите бяха застреляни от осем полицаи, които изстреляха общо 50 патрона.Погрешка те уцелиха и цивилен гражданин. Той е настанен в болница, като няма опасност за живота му.", "date": "2017.06.05", "title": " Идентифицираха трима от нападателите в Лондон"}
{"url": "https://m.offnews.bg/news/Politika_8/Radev-otkaza-da-razsekreti-stenogramata-ot-vtorata-sreshta-za-KTB_657394.html", "text": "Президентът Румен Радев отказа да разсекрети стенограмата от втората среща, свързана с КТБ, която се е провела при бившия държавен глава Росен Плевнелиев на 14 юли 2014 г.Информацията е изискана по Закона за достъп до обществена информация от сайта \"Биволъ\", но достъп до стенограмата е бил отказан. Президентът обяснява отказа си с това, че документът е класифициран в съответствие с изискванията на Закона за защита на класифицираната информация - класифициран е с гриф \"поверително\".Преди две седмици Румен Радев обяви, че е готов да разсекрети стенограмата от първата среща в Президентството за КТБ - от 29 юни 2014 г. Той допълни, че е изпратил писма до всички 20 участници в разговора с искане да дадат писмено съгласие тяхното лично участие да бъде оповестено.  За разсекретяването на стенограмата се обяви премиерът Бойко Борисов. Плевнелиев обаче се изказа преди дни против разсекретяването на стенограмата. Трудно да се предвиди до какви неблагоприятни последици би довело разгласяването на информация за банковата система, обяви Плевнелиев в писмо до главния секретар на президента Румен Радев, разпространено до медиите.Плевнелиев допълни, че банковата стабилност е един от ключовите елементи на националната сигурност, а обществото е чувствително на тези теми и общественият интерес може да бъде накърнен в случай на нестабилност на банковата система.В същото време лидерът на ДСБ Радан Кънев, който е и сред присъствалите на разговорите за банката, заяви, че стенограмата ще предизвика разочарование, защото съдбата на КТБ е решена на среща в БНБ седмица по-рано.От \"Биволъ\" са категорични, че ще обжалват решението на Радев. ", "date": "2017.06.05", "title": " Радев отказа да разсекрети стенограмата от втората среща за КТБ"}
{"url": "https://m.offnews.bg/news/Sviat-_12/Tramp-razkritikuva-kmeta-na-London-Tereza-Mej-go-zashtiti_657399.html", "text": "Американският президент Доналд Тръмп отново отправи критики към кмета на Лондон Садик Хан. Този път причината е изказване на Хан след атентата в британската столица, с което той се опита да успокои гражданите. След нападението Хан обяви, че ще има повече полицаи по улиците на Лондон в следващите дни. \"Няма причина за тревога\", допълни той. Тръмп обаче обяви изказването му за \"жалко\".\"Жалко оправдание на кмета на Лондон Садик Хан, който трябваше бързо да измисли нещо за изявлението си \"няма причина за тревога\". Традиционните медии работят усърдно за лансирането на на тази версия\", написа Тръмп в Туитър, цитиран от БТА.Тръмп обаче получи критики, че е извадил думите на Хан от контекста, тъй като те са се отнасяли за засиленото полицейско присъствие, а не за терористичната заплаха. След изявлението на Тръмп от пресслужбата на лондонския кмет обявиха, че Садик Хан има да върши по-важни неща от това да отговаря на туита на Тръмп, показващ недостатъчно добра информираност.В спора се намеси и британският премиер Тереза Мей. Тя обяви, че е грешно Хан да бъде критикуван и го похвали за реакцията му на атентата, като подчерта, че той върши добра работа като кмет. \"Мисля, че Садик Хан върши добра работа и е погрешно да се каже каквото и да било друго\", заяви Мей на среща с избиратели в отговор на въпрос за нападките на президента на САЩ Доналд Тръмп срещу Хан.Мей отказа да критикува Тръмп за изказванията му, но заяви, че е имала разногласия с него по въпроси като климатичните промени.\"Била съм критична към Доналд Тръмп преди. Не мисля, че той трябваше да се оттегли от споразумението за климата\", каза тя.", "date": "2017.06.05", "title": " Тръмп разкритикува кмета на Лондон, Тереза Мей го защити"}
{"url": "https://m.offnews.bg/news/Temida_18762/Prokurorite-izbraha-trima-svoi-predstaviteli-za-noviia-VSS_657310.html", "text": "Прокурорите успяха да изберат трима свои кандидати за новия състав на Висшия съдебен съвет (ВСС). В неделя беше проведен втори тур за избор на представители от квотата на прокуратурата. Избирателната комисия обяви за избрани за членове на ВСС Пламен Василев Найденов – административен ръководител – окръжен прокурор на Окръжна прокуратура - Перник; Георги Стойков Кузманов – прокурор в Апелативна прокуратура – Бургас, Даниела Илиева Машева – прокурор във Върховна касационна прокуратура.Двама от кандидати, за които беше гласувано в неделя, събраха равен брой гласове. Това са Огнян Дамянов и Ясенка Шигарминова, които събраха по 440 гласа. Общото събрание на прокурорите продължава и днес от 10.00 часа в сградата на Висшия съдебен съвет, когато ще бъде определен чрез жребий в присъствието на заинтересованите кандидати четвъртият член на ВСС от квотата на прокурорите, съобщиха от ВСС.Тегленето на жребия ще се излъчва онлайн, в сайта на съвета.Председателят на Избирателната комисия Стефани Черешарова обяви, че са гласували 1160 от имащите право на глас 1503-ма прокурори.С хартиена бюлетина са гласували 73-ма души, а чрез системата за електронно дистанционно гласуване 1087.Общият брой на бюлетините е 1160, от които недействителни 6.От действителните бюлетини подадени в избирателните секции гласовете са разпределени, както следва:За Галина Стоянова - 231 гласа;За Георги Кузманов - 481 гласа;За Гергана Мутафова – 402 гласа;За Даниела Машева - 445 гласа;За Евгени Иванов - 309 гласа;За Ивайло Медаров – 196 гласа;За Магдален Маринов - 133 гласа;За Мери Найденова - 103 гласа;За Огнян Дамянов - 440 гласа;За Пламен Найденов – 485 гласа;За Пламен Марков - 127 гласа;За Ясенка Шигарминова – 440 гласа.При посочените резултати няма кандидат събрал повече от половината действителни гласове, поради което за избрани се считат събралите най-много гласове Пламен Найденов, Георги Кузманов и Даниела Машева.", "date": "2017.06.05", "title": " Прокурорите избраха трима свои представители за новия ВСС"}
{"url": "https://m.offnews.bg/news/Politika_8/Radev-zapochna-sreshti-za-sadebnata-reforma_657396.html", "text": "Президентът Румен Радев е разговарял днес с председателя на Върховния административен съд Георги Колев. За това съобщиха от Президентството. За срещата не беше съобщено предварително. Сред акцентите на срещата между Румен Радев и Георги Колев са били сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица, посочиха от администрацията на президента. Срещата с председателя на Върховния административен съд е първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието, допълниха оттам.Радев ще се срещне утре и с председателя на Върховния конституционен съд Лозан Панов. Според съобщението на ВКС тема на срещата ще е съдебната реформа. В средата на май Панов призова президента да сформира специална комисия, която да разследва срещата между главния прокурор Сотир Цацаров и шефа и \"Овергаз\" и издател на в. \"Сега\" Сашо Дончев в кабинета на бизнесмена Георги Гергов, станала известна като \"ЦУМ-гейт\". Тогава Радев отхвърли искането на Панов, като посочи, че президентът не е разследващ орган и призова двете страни да проявят разум, мъдрост и гражданско отговорно поведение. ", "date": "2017.06.05", "title": " Радев започна срещи за съдебната реформа"}
{"url": "https://m.offnews.bg/news/Obshtestvo_4/Novata-ni-anketa-Triabva-li-da-se-varne-povtarianeto-na-2-3-i-4-klas_657391.html", "text": "От БСП внесоха предложение за промени Закона за училищното и предучилищното образование, които включват учениците от 2, 3 и 4 клас да повтарят класа, ако не са показали необходимите знания и умения. В момента всички ученици от началните класове минават в по-горен клас, независимо от резултатите, които са показали.Затова решихме да ви попитаме \"Трябва ли да се върне повтарянето на 2, 3 и 4 клас?\". Ето и възможните отговори: Да, не трябваше да го отменят;Не, това няма да промени нищо;Трябва да се измислят нови мерки. ", "date": "2017.06.05", "title": " Новата ни анкета: Трябва ли да се върне повтарянето на 2, 3 и 4 клас?"}
{"url": "https://m.offnews.bg/news/Sviat-_12/Politciiata-obiavi-koi-sa-dvama-ot-atentatorite-v-London_657398.html", "text": "Британската полиция е идентифицирала двама от тримата извършители на атентата в центъра на Лондон. Един от атентаторите е Хурам Шазад Бут, на 27 години. Той е работел в публичния транспорт на столицата, женен е и има деца. От няколко години е живеел в Баркинг, Източен Лондон.Бут е роден в Пакистан. Той е бил известен на службите за сигурност, но те не са имали информация, че готви нападение, съобщи Би Би Си. Вторият атентатор е 30-годишният Рашид Редуан, известен и като Рашид Елхдар. Не е бил известен на полицията с незаконна дейност.За момента не се знае със сигурност какъв е произходът му. Той давал различни сведения, като се е представял за мароканец и либиец. Полицията все още работи по установяване на самоличността на третия терорист.При атентата в Лондон загинаха 7 души, а 48 бяха ранени. Тримата атентатори бяха елиминирани от полицията.", "date": "2017.06.05", "title": " Полицията обяви кои са двама от атентаторите в Лондон"}
{"url": "https://m.offnews.bg/news/Kultura_33/Sled-27-g-otkritata-stcena-na-teatar-Sofiia-otnovo-posreshta-publik_657392.html", "text": "След 27 години пауза отново отваря врати откритата сцена на театър \"София\".Първото събитие в програмата на открито се проведе на 1 юни от 21 ч. Концерт на група Остава събра над 120 човека в обновеното арт пространство.Предстоят спектакли, дискусии, срещи с писатели, режисьори, артисти, музика и специални събития за деца.Акцент е представлението по култувата през 70-те години на миналия век пиеса “Апетит за череши“ от Агнешка Ошецка и Мачей Малецки.То ще се изиграе на откритата сцена на 14 и на 29 юни. На въздух и през погледа на един изключително млад екип зрителите ще се насладят на необикновена юнска театрална вечер.11:30 ч. – Творческа работилничка за деца с „ШиШарка“.Арт занимания за деца с много смях и творчество с любимите ни партньори от проекта „Как работи театърът?“.21:30 ч. – Дискусия: Провокаторката Айн Ранд в театъра и литературатаСпециална среща с артистите Дария Симеонова и Росен Белов, в която ще чуете любопитни факти от репетиционния процес на „Нощта на 16-ти януари“ от Айн Ранд и ще дискутираме заедно творчеството на една от най-влиятелните мислителки на съвременния свят.Модератор: Калин Манолов от Общество \"Айн Ранд\".21:00 ч. - \"Апетит за череши\"автор: Агнешка Ошецка, музика: Мачей Малецкирежисьор: Ана Батева, сценография: Мартина Варийска, аранжимент: Стефан Здравескиучастват: Симона Халачева, Юлиян Рачков11:30 - Игра на театърДецата ще хвърлят зарчета и ще се придвижват по специално изработено за целта на играта вълшебно килимче. В зависимост от това на кое поле стъпят (според хвърления зар) - всяко дете ще изпълнява малка театрална задача.11:30 ч. - В света на детските приказкиС помощта на актьора Юли Малинов четенето на детски приказки ще стане по-забавно от всякога.21:00 ч. - ЖИВОТ В 8GB Моноспектакълът на Илия Виделинов „Живот в 8GB“ задава въпроси за това колко струва животът и колко са големи мечтите ни.21 ч. - \"Апетит за череши\"Част от събитията са с билети, друга част са безплатни, но с пропуски, които се взимат от касите на театъра да изчерпване.Подробности – в сайта на Театър „София“: www.sofiatheatre.eu", "date": "2017.06.05", "title": " След 27 г. откритата сцена на театър \"София\" отново посреща публика"}
{"url": "https://m.offnews.bg/news/Tenis_18788/Grigor-Dimitrov-netarpeliv-da-otvori-nova-glava_657400.html", "text": "Най-добрият ни тенисист Григор Димитров е нетърпелив за началото на сезона на трева, който за него стартира в средата на месеца.Първата ни ракета ще вземе участие в подгряващия “Уимбълдън” турнир “Куийнс”.“Следващата глава - трева”, написа Григор в Инстаграм и пусна своя снимка, която събра отново възхищението на феновете му. Българинът има основание да е нетърпелив за смяната на настилката, тъй като сезонът му на клей не беше особено успешен. Той записа четири победи и пет загуби и отпадна рано от “Ролан Гарос”.На 1/4-финал в Париж пък се класира водачът в схемата Анди Мъри, след като срази 53-ия в ранглистата Карен Хачанов от Русия с 6:3, 6:4, 6:4.Победата дойде след малко повече от два часа игра и е под номер 650 за шотландеца, с което той стана 15-ия тенисист в историята с подобно постижение. На четвъртфиналите Мъри ще срещне Кей Нишикори, който отстрани Фернандо Вердаско в странен мач с 0:6, 6:4, 6:4, 6:0.", "date": "2017.06.05", "title": " Григор Димитров нетърпелив да отвори нова глава"}
{"url": "https://m.offnews.bg/news/Obshtestvo_4/Spetcoperatciia-za-kontrabanda-na-Kapitan-Andreevo-i-Lesovo_657401.html", "text": "Мащабна полицейска операция се извършва на гранични пунктове \"Капитан Андреево\" и \"Лесово\", съобщи БНР. Полицаи, гранични служители и митничари проверяват всички превозни средства за безакцизни цигари и контрабандни стоки.До момента са открити 17 500 недекларирани евро, неуточнено количество цигари и злато.Проверките затрудняват преминаването през \"Капитан Андреево\". Образувала се е 7-километрова колона от ТИР-ове. Очаква се акцията да продължи до полунощ. ", "date": "2017.06.05", "title": " Спецоперация за контрабанда на \"Капитан Андреево\" и \"Лесово\""}
{"url": "https://m.offnews.bg/news/Drugi_18773/Vezenkov-shte-se-probva-za-NBA_657395.html", "text": "Българският национал Александър Везенков обяви, че ще участва в драфта на Националната баскетболна асоциация през 2017-а година.Крилото на Барселона допълни, че дори и да бъде избран в лотарията, се надява да остане при каталунците поне още един сезон, за да натрупа още повече игрови опит, който ще му е полезен отвъд Океана.\"Ще си пусна името в драфта. Така или иначе това ми е последна година и оттам нататък ще видим. Ако някой отбор ме избере и ме остави в Европа да се развивам, ще гледат отблизо моето развитие.Това е тема, която ще видим на 23 юни. Дотогава нищо не се знае\", заяви Везенков пред bgbasket.com.", "date": "2017.06.05", "title": " Везенков ще се пробва за НБА"}
