{"url": "https://offnews.bg/ikonomika/otpuskat-3-7-mln-leva-za-merki-sreshtu-chumata-po-svinete-716886.html", "text": "Допълнителни 3,7 млн. лева се предоставят на Министерството на земеделието, храните и горите за мерки за предотвратяване разпространението на Африканската чума по свинете с днешно решение на правителството, съобщи пресслужбата на Министерски съвет.\"Допълнителният трансфер е предназначен за превантивни мерки и действия по предотвратяване разпространението на заболяването Африканска чума по свинете (АЧС) в страната\" - се казва в прессъобщението.Средствата ще бъдат използвани за съфинансиране от страна на България за спешните мерки за борба с АЧС, пише още в него.От текста на пресслужбата на МС не става ясно дали парите ще се насочат към изплащане на обезщетения за стопаните, чиито здрави животни бяха умъртвени това лято заради чумата по свинете, или извънредното им отпускане са наложили други причини. Проектът на самото решение не е публично достъпен.", "date": "2019.12.04", "title": "Отпускат 3,7 млн. лева за мерки срещу чумата по свинете"}
{"url": "https://offnews.bg/obshtestvo/filtar-v-komina-spira-80-ot-finite-prahovi-chastitci-pri-gorene-na-da-716894.html", "text": "180 филтъра на комини на домакинства в София, които се отопляват на дърва и въглища, ще бъдат монтирани до края на година с цел подобряване на качеството на въздуха. Това заяви днес кметът на София Йорданка Фандъкова, която провери монтирането на първия от новите филтри в \"Красна поляна\".  Консумацията на филтъра е 30 вата, колкото на една електрическа крушка, посочи Дамян Дамянович, представител на консорциума от фирми, изпълняващи проекта. Той обясни, че в комина се поставяедин електростатичен електрод, който спира фините прахови частици, съобщи БТА. След приключване нагоренето, частиците изпадат в горивната инсталация, където претърпяват вторично изгаряне, допълни Дамянович. Филтрите спират повече от 80% от праховите частици, като дори миризмата от горенето изчезва.На домакинствата филтрите се предоставят безвъзмездно, финасирането е от бюджета на СО. Цената наедин филтър е 3950 лв. Кметът Фандъкова разясни, че поставянето на филтрите е допълваща мярка към двата големи проекта на СО за подмяна на отоплителните инсталации на дърва и въглища с по-екологични. Тя посочи, че това не е кардинално решение на проблема, но има редица къщи и домакинства, които не са допустими за влизане в двете големи програми на общината.Новата програма е тригодишна и обхваща общо 2000 домакинства, разясни Фандъкова. ", "date": "2019.12.04", "title": "Филтър в комина спира 80% от фините прахови частици при горене на дърва и въглища"}
{"url": "https://offnews.bg/futbol/ludogoretc-mina-prez-septemvri-i-se-klasira-za-1-4-finalite-na-kupata-716891.html", "text": "Лудогорец се класира за 1/4-финалите в Купата на България, след като победи безпроблемно Септември София с класическото 3:0.Разградчани стигнаха до успеха с попадения на Козмин Моци (9'), Якуб Шверчок (18') и Мавис Чибота (56'), който бе точен от дузпа.Столичани също имаха своите положения, като на два пъти гредата спаси \"зелените\", но футболистите на треньора Милен Радуканов така и не успяха да стигне до попадение и напускат турнира.Мачът се игра на отлично почистен терен на гостоприемния стадион в столичния квартал Драгалевци, въпреки лошите атмосферни условия.Септември: Валентин Галев, Борис Галчев (Александър Тодоров 57'), Александър Башлиев, Георги Русев (Павел Петков 71'), Иван Стоянов, Мариян Иванов, Спас Георгиев, Стефан Гаврилов, Стилиян Николов, Юлиян Попев, Владимир НиколовТреньор: Милен РадукановЛудогорец: Ренан дос Сантос, Сисиньо (Вандерсон 65'), Георги Терзиев (Драго Григоре 69'), Димо Бакалов (Марсильно 61'), Дан Битон, Якуб Швиерчок, Станислав Манолев, Мавис Чибота, Светослав Дяков, Стефан Баджи, Козмин МоциТреньор: Станислав Генчев", "date": "2019.12.04", "title": "Лудогорец мина през Септември и се класира за 1/4-финалите на Купата на България"}
{"url": "https://offnews.bg/nashite-avtori/v-kato-viena-vitgenshtajn-i-vizior-716893.html", "text": "На 3-ти декември привечер един малък дух броди щастливо из центъра на Виена. Той е от български произход и не готви вендета, но е решен да премери сили с могъщия дух на греяното вино, ваниловите сладки и предколедния шопинг, който вече е завладял града. Противно на някои очаквания българският дух не извива право хоро на Карлсплац, нито завърта чеверме под готическите кули на кметството. Той се насочва към Дом Витгенщайн – сграда, издигната преди близо век по ексцентричните архитектурни планове на философа Лудвиг Витгенщайн. Днес там се намира Българският културен институт, който в тази декемврийска вечер отваря врати за една необикновена фото изложба – „Австрия в моя обектив“.Духът, за който става дума, е роден от ентусиазма на група българи, които са водени от крилатото мото – „Пари няма, действайте“. Обединени от информационния сайт „Меланж булгарен“ – блогът на българите в Австрия, те решават да направят нещо много симпатично – нещо едновременно красиво, забавно и добро.Красивата част от идеята е да се организира фотографски конкурс, който да събере и представи пред публика най-привлекателните и интригуващи детайли в портрета на Австрия - такава, каквато я виждат и харесват българите. Забавният елемент в това начинание е, че могат да участват както професионални фотографи, така и редови фотолюбители, енергични Инстаграм активисти и възторжени начинаещи.Доброто, което предвижда инициативата, е благотворителна акция в подкрепа на кампанията „Локомат за България“, която събира средства за закупуването на робот за лечение и рехабилитация на пациенти с цялостна или частична загуба на двигателни функции - хора, болни от множествена склероза или детска церебрална парализа, пациенти, прекарали инсулт или претърпели мозъчна травма, както и засегнати от болестта на Паркинсон.Конкурсът „Фотомеланж 3х3“ започва още през м. януари т. г. и преминава в три кръга. Всеки един от тях е посветен на конкретна тема – „Едно виенско кафе, моля“, „Всичко е музика“ и „Австрия – земя на планини, земя на реки“. В своеобразната надпревара се включват 105 човека, които изпращат 235 свои авторови снимки. 56 от тях са одобрени за участие в заключителната благотворителна изложба, която „Меланж булгарен“ подготвя със съдействието на БКИ „Дом Витгенщайн“ и Общината на Виена.Но какво би бил един уважаващ себе си конкурс, ако около него не витаят съмнения за задкулисни договорки?! За да обезглавят червейчето на съмнението, организаторите на изложбата решават половината от представените фотографии да бъдат селектирани от читателската аудитория на „Меланж булгарен“, а останалата част – от професионално жури. То включва фотографите Елена Масларова и Роси Недялкова, както и работещия във Виена графичен дизайнер – Георги Зюмбюлев.На 3-ти декември вечерта изложбата е официално открита. „Дом Витгенщайн“ посреща онази талантлива, весела и милостива част от българския дух, която някак на инат продължава да е все така жива.Както е редно в такива случаи, чуват се думи на приветствие и благодарност от домакините – проф. Румяна Конева, директор на Българския културен институт във Виена и г-жа Елица Ценова, редактор на „Меланж булгарен“. Хубаво е, че гостите са много, но още по-хубаво е, че не са отбрани. Публиката е пъстра и приказлива. Тук са авторите на снимки, техните близки и австрийските им приятели. Има запалени любители фотографи, има и просто ценители. Има официални представители на Кметството в 7-ми район на Виена и хора от медиите. Има възрастни двойки и ученици. Има и просто любопитни, които искат да проверят какъв е този шум, смях и музика.А музика има доволно много, защото на сцената са братята Александър и Константин Владигерови, които импровизират с фронтмена на австрийската рок група Wurstfabrik Мартин Хофбауер и аржентинката Паула Барембуем. С тях на перкусиите е Мария Петрова. Има също и момент на притаен дъх и пълно затишие, когато мимът Мариана Де Мео разказва любовна приказка без думи. Има, разбира се, и хляб и вино Le Photographe.Това, което няма обаче, е обичайната малка група мърморещи посетители. В тази декемврийска вечер българският дух е щастлив и щедър – разтваря кесията, отпуска сърцето си и през цялото време снима ли снима.На тръгване дочувам на стълбите как някакво дете кандърдисва баща си: - Тате, искам за Коледа визьор. Бащата го поглежда учудено и пита: - Какво, дребен? Какво искаш?- Ами такова, визьор, като на фотографите - всичко се виждало много хубаво.Бащата се засмива и любвеобилно го плясва по врата. Аз вървя след тях и си мисля – Умник! Още не може да си върже връзките на обувките и да си ъпдейтне софтуеара на телефона, а как ги разбира нещата.Защото е писано и се знае – ако упорито се опитваш да видиш хубавото и доброто, рано или късно ще се случи - ще се превърнеш в него.Изложбата „Австрия в моя обектив“ ще бъде отворена за посетители до 24 Януари 2020 г. в БКИ\"Дом Витгенщайн\", Parkgasse 18, 1030 Wien. Всяка от изложените фотографии може да бъде закупена, като всички събрани средства ще са в подкрепа на кампанията „Локомат за България“.", "date": "2019.12.04", "title": "''В'' като Виена, Витгенщайн и визьор"}
{"url": "https://offnews.bg/zdrave/dktc-sofiamed-veche-raboti-s-onlajn-zapisvane-716892.html", "text": "Онлайн услуга за записване на часове вече предлага ДКЦ „Софиямед”. Достъп до нея имат всички пациенти, които искат да запишат час за преглед или консултация със специалистите. Платформата е реализирана в партньорство със здравния портал Superdoc.bg и дава възможност за записване на час за консултация с над 200 лекари по над 30 медицински специалности в трите локации на “Софиямед”.Онлайн записването на часове през платформата на сайта на „Софиямед“ предлага по-гъвкавата възможност за пациентите да планират прегледите си - в реално време те виждат има ли промяна в графика на специалиста, в кой блок преглежда той, ако се налага да отменят записания си час – какви са опциите за презаписването му. Заедно с това пациентите получават потвърждение за записания час, напомняне за предстоящи прегледи, информация за отказани часове по имейл и чрез SMS известяване. ", "date": "2019.12.04", "title": "ДКЦ 'Софиямед' вече работи с онлайн записване"}
{"url": "https://offnews.bg/zdrave/rzi-pernik-s-instruktcia-za-izvanredni-epidemichni-situatcii-716896.html", "text": "Режимът на снабдяване с вода за питейно-битови нужди в Перник и промяната в качеството на питейната вода повишават риска от възникване на извънредни епидемични ситуации от заболявания, предупреждават от Районната здравна инспекция (РЗИ) в града.Водата е основен фактор на предаване на заразите при възникване на водни епидемии с внезапно начало, стръмно покачване кривата на заболеваемостта, рязко намаляване броя на заболелите лица след прекратяване ползването на контаминирана (заразена) вода. Засягат се всички възрасти с изключение на кърмачетата (които не приемат друга храна освен кърма). Заразяването става по воден път при консумация на вода, замърсена с патогенни (болестотворни) микроорганизми. Болестите, които се предават чрез нея са  холера, коремен тиф, дизентерия, вирусен хепатит тип А, детски паралич, уточняват от здравната инспекция.Какви хигиенни мерки е необходимо да се предприемат:- миене на ръцете преди всяко хранене и след всяко посещение на санитарният възел;- миене на ръцете само с незамърсена вода;- пиене на вода само от проверени, контролирани водоизточници;- консумация само на незамърсени хранителни продукти с непроменени цвят, мирис, вкус, консистенция;- използване на прибори и посуда по възможност за еднократна употреба;- елиминиране на чревните паразити при домашните любимци;- редовно да се обезпаразитяват заразените вещи, като се поставят на недостъпни за децата места;- да се потърси лекарска помощ при продължителни, неотзвучаващи оплаквания, въпреки прилаганите симптоматични лекарствени средства.", "date": "2019.12.04", "title": "РЗИ Перник с инструкция за извънредни епидемични ситуации"}
{"url": "https://offnews.bg/sviat/putin-balgaria-umishleno-bavi-prodalzhenieto-na-turski-potok-716905.html", "text": "Руският президент Владимир Путин заяви днес, че България умишлено бави продължението на \"Турски поток\" на своя територия.При това положение - ако България се откаже от проекта, Русия ще успее да намери други варианти за доставка на газ за Южна Европа, каза още Путин на съвместна пресконференция в Сочи след среща със сръбския си колега Александър Вучич.Въпреки многократните уверения и молби към руската страна да осигури доставки на газ през Турция за България, виждаме, че българската страна, колкото и тъжно и странно да ни звучи, умишлено бави реализацията на проекта на своята територия. Искам да заявя това открито и публично, категоричен е руският президент.Той твърди, че ръководството на България, след като прекъсна изпълнението на проекта \"Южен поток\", се е обърнало с молба \"Турски поток\" да бъде реализиран на всяка цена.Но и сега, очевидно под външен натиск, те се справят неуспешно със строителството. Ще видим как ще се реализира по-нататък този проект през българската територия. Ако българското ръководство не желае, ще намерим други пътища за осъществяване на нашите възможности в Южна Европа, добави Путин.", "date": "2019.12.04", "title": "Путин: България умишлено бави продължението на Турски поток"}
{"url": "https://offnews.bg/zdrave/udalzhiha-sroka-za-vrashtane-na-zaemite-ot-mbal-vratca-i-lovech-716887.html", "text": "Правителството измени постановление за одобряване на допълнителни плащания по бюджета на МЗ за 2018 г., с което се предоставя безлихвена възмездна финансова помощ на МБАЛ-Враца и МБАЛ-Ловеч. С промяната срокът за възстановяване на средствата от здравните заведения се удължава с една година, съобщиха от правителствената пресслужба.Очаква се с тази промяна да се нормализира дейността на болниците и да бъдат оптимално задоволени потребностите на населението от болнична медицинска помощ в областите Враца и Ловеч.Според постановлението отпуснатата безлихвена възмездна помощ на МБАЛ-Враца е в размер до 1 200 128 лв., а на МБАЛ-Ловеч - до 1 022 985 лв. Парите са отпуснати целево за погасяване на задължения и за разходи за персонал и трябваше да бъдат върнати до 10 декември 2019 г.", "date": "2019.12.04", "title": "Удължиха срока за връщане на заемите от МБАЛ Враца и Ловеч"}
{"url": "https://offnews.bg/politika/30-minuti-borisov-se-hvali-v-efira-na-btv-poiska-sam-da-si-govori-i-d-716901.html", "text": "30 минути премиерът Бойко Борисов сам се хвали в интервю за предаването на bTV \"Лице в лице\". В началото на разговора той дори поиска да показват на голям екран кадри от срещата му с президента на САЩ Доналд Тръмп, а към края на телевизионното си участие пожела сам да си говори за успехите на правителството, като се позова на данните на Standard & Poor's за кредитния рейтинг на България.По повод видеокадрите от посещението във Вашингтон Борисов се обърна към водещата Цветанка Ризова:Президентът Тръмп - от това, което съм гледал по СNN - винаги го дават в едни изкривени физиономии, с едни дупки по бузите, като дявол. Всъщност е един изключително симпатичен, як, здрав, с много гъвкав ум човек, много приятен. Два часа минаха като една минута. Просто не можах да повярвам, че това е човекът, който толкова пъти съм гледал и съм се чудил как би могъл дори да е на този пост. Уникален. Беше толкова подготвен по всички теми и ме разбра, каза българският премиер.\"Аз като полицай съм по-добър от вашите разследващи журналисти\"Борисов твърди, че сам е поискал САЩ да изпратят свой представител в посолството в София, който ще отговаря на въпросите за свободата на словото, върховенството на закона и по темите за малцинствата:\"Защото ми омръзна да слушам лъжи. И затова два часа говорих и с , и казах – дайте ми факти. Новина, която е скрита, новина или разследване, което не е пуснато по телевизиите или не е стигнало до зрителите. Да, двама олигарси имат медии, защото какво стана модерно в България – олигарсите си направиха кой сайт, кой вестник, кой телевизия, и в един момент, ако е направил друго нарушение, той казва – ама аз съм издател. Значи вие какво искате да кажем? Че издателите се ползват с какво? Те не са ли по правилата на закона? Ами тогава и аз утре, като напусна премиерския пост, първото, което ще направя, е да си направя един сайт, или една телевизийка, или с една камерка може само да се разхождам. И ще кажа – не ме пипайте, защото аз вече съм издател и съм разследващ журналист. Защото аз като полицай съм по-добър от вашите разследващи журналисти, ще бъда много добър разследващ журналист. И тогава вие нямате право да говорите за мен, нямате право да ме посочите с пръст ли? Какво сме направили?\"Водещата Цветанка Ризова отговори на премиера: \"Ама моля ви се, разследваща рубрика в „Лице в лице“ ще ви отворим\"похвали се БорисовНяма по-добри от Цацаров и Гешев. Братът на Гешев е личната охрана на президентаПремиерът е категоричен, че Гешев е най-подходящият човек за главен прокурор, а Цацаров - за шеф на КПКОНПИ:Цацаров е много, много, много начетен човек. Той е много чел човек. И в диспут с всеки един от своите опоненти, той ще го победи. Гешев е повече човек, израснал в оперативната работа. Той е много по-добър в оперативната дейност. И аз съм убеден, че той ще има много повече успехи и добра работа с МВР и ДАНС, защото е с много по-оперативно мислене. Сотир Цацаров дойде от съдия и той винаги гледа нещата от всички едни страни, и съди. Докато МВР и прокуратурата трябва да съберат доказателствата бързо, да задържат, да арестуват и да вкарат в съда, каза Борисов.Аз подкрепих най-много Лозан Панов навремето. Питайте го него. Най-много го подкрепих. Той нямаше да стане съдия, ако аз не го бях подкрепил - с парламентарните си групи, с начина, по който се избират във ВСС, с излъчените от нас представители. Христо Иванов ни беше министър тогава. И той идваше често при мен - господин Панов, твърди министър-председателят.Той обяви, че братът на Гешев е личната охрана на президента Радев:В интервюто Борисов съобщи, че след законодателни промени независим прокурор ще разследва главния - мярката е включена в препоръки на Венецианската комисия, които правителството ще разгледа на извънредно заседание през уикенда.\"България е с по-висок кредитен рейтинг от Русия, от Турция, от Румъния, от Унгария...\"7 минути преди края на разговора си с Цветанка Ризова министър-председателят поиска сам да говори за данните на Standard & Poor's за кредитния рейтинг на България:Последва монолог: \"Standard & Poor's е най-силната. Виж какво ни казва тя и отговарям на всички въпроси - от президентството до опозицията. Повишаването на кредитния рейтинг на България на международната рейтингова агенция се дължи: първо – устойчиво икономическо развитие. Къде е застоят? Без макроикономически дисбаланси. Това, което винаги съм казвал – вече устойчива икономика, произвеждаща икономика. Второ – стабилен напредък по присъединяването към ERM II. Трето – подобрена е рамката по несъстоятелността и рамката за борба с изпирането на пари. Подобрена е. Това е борбата с корупцията. Затова има КОНПИ 3 млрд. запорирани пари.\"Четвърто – нетният държавен дълг е с 6 процентни пункта по-нисък. По-нисък. Сиреч лъжите, лъжите повтарям, лъжите на лъжата, че аз съм задължил следващите поколения. Не. Правителството на Борисов, правителството на Обединените патриоти и ГЕРБ намаляват дълга. Следващите поколения ще плащат по-малко, продължи той., твърди премиерът Борисов.", "date": "2019.12.04", "title": "30 минути Борисов се хвали в ефира на bTV, поиска сам да си говори и да го показват на голям екран"}
{"url": "https://offnews.bg/futbol/levski-potreperi-no-prebori-koshmara-si-i-se-klasira-za-1-4-finalite-716909.html", "text": "Левски се класира за 1/4-финалите в Купата на България, след като победи с минималното 1:0 Черно море. Допълнителна интрига създаде и зимното време в София, което повече от логично не бе благоприятно за футболистите.Единственият гол сблъсъка отбеляза Мартин Райнов в 23-ата минута, а малко по-късно попадение на халфа на \"моряците\" Мехди Букаси беше отменено за фаул в атака.Така 26-кратните шампиони най-накрая прекъснаха кошмарната си серия от три поредни загуби срещу варненци в надпреварата. Едното поражение от тях е на финала на тунира през 2015 година в Бургас.Като цяло, в срещата преобладаваше тактическо надлъгване между треньорите Петър Хубчев и Илиан Илиев и интересните моменти се брояха на пръстите на едната ръка.При попадението Живко Миланов центрира от корнер, Холмар Ейолфсон игра с глава, след което последва рикошет в тялото на Стефан Станчев. Топката попадна в Райнов, който пое топката и от пет метра се разписа.Янис Каргас получи първия жълт картон в срещата, а в 34-ата минута гол на \"моряците\" беше отменен заради нарушение в атака на Даниел Димов, който удари в лицето с ръка Райнов при опита си да намери по-добра позиция в наказателното поле.През втората част двата тима се хвърлиха в здрава битка за всеки метър на терена и до опасни положения пред двете врати не се стигна.Левски: Милан Миятович, Живко Миланов, Холмар Ейолфсон, Янис Каргас, Иван Горанов, Мартин Райнов, Кали Тиам, Станислав Иванов, Паулиньо, Дени Алар (47-Филипе Нашименто), Найджъл РобъртаТреньор: Петър ХубчевЧерно море: Миодраг Митрович, Виктор Попов, Даниел Димов, Стефан Станчев, Цветомир Панов, Васил Панайотов (78-Илиан Илиев-младши), Патрик Андраде (70-Н`Донгола), Родриго Енрике, Мартин Минчев, Мехди Букаси, Исмаил ИсаТреньор: Илиан Илиев", "date": "2019.12.04", "title": "Левски потрепери, но пребори кошмара си и се класира за 1/4-финалите за Купата на България"}
{"url": "https://offnews.bg/obshtestvo/mladezh-napravi-zabelezhka-za-obarnato-zname-pred-rpu-posledva-politc-716857.html", "text": "Млад мъж се оплака от полицейски тормоз в Златоград, след като разкритикувал публично местното РПУ за обърнат наобратно национален флаг пред входа на управлението.На 30 ноември Филип Момчилов от Златоград забелязва обърнато знаме. Направил снимка и я публикувал във фейсбук група на града. Още същия ден Момчилов, който е таксиметров шофьор, бил спрян от полицията. Установено било, че кара без колан и че пожарогасителят му е с изтекъл срок, а в аптечката липсва елемент. По думите на шофьора той е бил спрян повече от един път. Ден по-късно той, със свои приятели, отишъл пред полицията, за да изразят недоволството си от целенасочените според тях проверки. Там младежът се сдобил с призовка за следващия ден.Свидетел на случилото се разказа пред OFFNews, че главният инспектор Дичо Беширов \"се заяждал\" с тях, като постоянно ги питал дали те са обърнали знамето.\"Пред районното управление има поставени камери и дежурен, няма как ние да сме го направили. Не сме невидими\", заявил свидетелят. Групата твърди, че знамето е било снимано и публикувано, за да може управата да разследва случая и извършителят да понесе своята отговорност. Според свидетел полицаите, проверили Филип Момчилов, са дописали в съставения акт липсата на колан без да бъде проверяван за това.OFFNews се свърза с главния инспектор Дичо Беширов за коментар. Той заяви, че знамето е закачено в двата края и при вятъра и последните дъждове горната част се е откачила. Инспекторът добави, че е благодарил на младежа, който направил снимката, а между проверката и публикуването на снимката няма връзка. Момчил Филипов е спиран през последния месец, като и преди са констатирани нарушения, бе категоричен главният инспектор. Призовка е връчена, защото проверката не е извършена от служител на КАТ и дежурният е нямал право да състави акт, заяви Дичо Беширов. ", "date": "2019.12.04", "title": "Младеж направи забележка за обърнато знаме пред РПУ, последва полицейска проверка и призовка"}
{"url": "https://offnews.bg/dw/ot-arhivite-na-politbiuro-na-bkp-flaneleni-gashti-za-grenada-716895.html", "text": "Втората световна е последната война, в която България участва официално. Но от разсекретените архиви на Политбюро на ЦК на БКП, което реално управлява НРБ през нейната 45-годишна история, се вижда, че властта взима страна в граждански войни и помага с оръжие, оборудване, пари и обучение на военни по цял свят: в Южна и Централна Америка, в Африка и в Азия. Български военнослужещи също пътуват зад граница, за да „съветват” бойните си другари от братски партии.Разнообразни са както дестинациите, така видът помощи, които НРБ оказва. От фланелени гащи за Гренада, през военномедицински бригади за Сирия и Никарагуа до обучение и модерно оръжие за Организацията за освобождение на Палестина (ООП) на Ясер Арафат. Хуманитарни пратки за братски социалистически страни и партии стигат до Гана и Бенин, където в Котону дори се издига паметник на Георги Димитров.Даренията като подстъп към търговия с оръжиеЧаст от даренията под формата на оръжие са дадени като прелюдия към истинска оръжейна търговия, като дълговете по тези сделки така и остават непогасени. Подкрепата на социалистическата революция по света струва милиарди. Само на Ирак и Либия са отпуснати над 2,6 милиарда долара, с които да се финансира българският оръжеен експорт. След 1987 г. режимите в Багдад и Триполи напълно прекратяват износа на нефт за НРБ, договорен като погасяване на оръжейните кредити. През 1988 г. външният дълг на България вече надхвърля 8 милиарда долара.Левите партизани в бившата португалска колония Ангола в Африка получават боеприпаси и оръжие от България още през 1960-те години. София подпомага комунистическата революция в Ангола с дарения за минимум 10 млн. лв., показват числата в докладите от решенията на Политбюро и ЦК на БКП. Най-старият документ, където е подробно отразена тази дейност, датира от 22 януари 1962 г. Тогава е решено на Народното движение за освобождение на Ангола (MPLA) да бъдат дарени 100 \"Шмайзер”-а, 100 пистолета, пушки “Манлихера”, гранати, мини, боеприпаси и санитарно имущество.От доклада на министъра на външната търговия Георги Кумбилиев става ясно, че БКП се надява чрез дарението да бъдат установени връзки с MPLA и да се продава редовно оръжие на партизаните. Агостиньо Нето, който става президент веднага след обявяването на независимост на Ангола от Португалия през 1975 г., смята обучените в България бойци за изключителни специалисти във военно отношение и много ги цени, става ясно още от докладите.Асад с Димитровска награда. За мир.На същото заседание от 22 януари 1962 г. Политбюро дава съгласие и за продажба на оръжие и военно оборудване на Сирия. България дори иска да продаде и употребявани изтребители МиГ-15 и уведомява за тези преговори „големия брат\" - ЦК на КПСС. София преговаря още за строителството на военни летища и други военни обекти, както и за обучението на сирийски пилоти, танкисти и друг военен състав.Добрите връзки със Сирия продължават и след преврата, извършен от социалистическата партия БААС през март 1963 година, в който голяма роля има Хафез Асад, бащата на сегашния президент Башар Асад. През 1980 г. в Сирия е изпратена българска военномедицинска бригада от 50 души. През 1984 г. Хафез Асад, който вече е президент, получава дори “Димитровска награда за мир, демокрация и социален прогрес в света”. За разлика от много други държави, Сирия плаща голяма част от доставените оръжия. През 2010 г., след посещение на Бойко Борисов, сегашният президент Башар Асад връща 24% от дълга на обща сума 74 млн. долара.\"Димитровски район\" в МанагуаНа Никарагуа България дава безвъзмездно над 12 млн. лв. - под формата на оръжие, интендантско оборудване и обучение на военни кадри и милиционери. Там са изпратени и десетки военни лекари и други специалисти, сред които има кадри на МВР и Държавна сигурност. Такова решение Политбюро взема на 18 април 1980 г., като помощта е за милион и половина лева. Към онзи момент в Никарагуа от няколко месеца на власт е сандинистко ляво правителство, формирано от обединената опозиция срещу фамилията Сомоса, която управлява страната от 1934 г. до 1979 г. Новата власт получава от НРБ и две полеви болници с по 200 легла, 1000 автомата “Калашников”, 3000 пистолета “ТТ”, патрони и полеви телефони с кабели. Голяма част от никарагуанската армия заприличва като две капки вода на БНА – благодарение на 10 000 чифта зелени летни униформи и толкова войнишки обувки, пристигнали от България.С пет курса на български кораби от май 1984 г. до юни 1984 г., под маскировка и пълна секретност, са превозени оръжия и тежки верижни машини, с които е предотвратено нахлуването на войски от съседен Хондурас. От благодарност за помощта един от най-опасните квартали в никарагуанската столица Манагуа е кръстен на Георги Димитров (Barrio Jorge Dimitrov). По данни от 1997, щедрата подкрепа за Никарагуа струва на България 230 млн. щатски долара. С отчитане на инфлационния индекс, в наши дни това се равнява на близо половин милиард долара.Тодор Живков и приятелят му Ясер АрафатНа заседанието на Политбюро от 18 април 1980 г. е взето решение да бъдат приети за военно обучение общо 115 членове на Организацията за освобождение на Палестина (ООП) - лично по молба на лидера ѝ Ясер Арафат. Той и Тодор Живков демонстрират приятелски отношения. Централата на ООП през това време е в Ливан, а самата организация се смята за основен виновник за Ливанската гражданска война - конфликт, който ту тлее, ту избухва в периода между 1975 г. и 1990 г. Във войната живота си губят 90 000 души, 115 000 са ранени, а 20 000 се водят безследно изчезнали. Близо 800 000 ливанци бягат в чужбина. В други свои решения българското Политбюро приема да обучи още над 150 палестински офицери и сержанти във военния университет във Велико Търново или в курсове с продължителност от 4 до 6 месеца.Пак през същата година България приема да обучи и кадри на въоръжените сили на Социалистическа република Етиопия - 20 младежи във ВУЗ за офицери и петима във ВИФ “Георги Димитров”. Последният император на Етиопия Хайле Селасие, е свален чрез преврат през 1974 г. от промарксистки настроени офицери. През 1977 г. властта и страната взима Менгисту Хайле Мариам, който поема курс към социализъм. Менгисту е известен с жестокото си управление, срещу което избухват няколко бунта. Свалят го от власт през 1991 г.Пак през 1980 г., на 6 май, българското ръководство решава да подкрепи и Социалистическа република Виетнам с военна помощ на стойност 2,3 млн. лева.С германски картечници, автомати „Шпагин\" и фланелени гащи БКП подпомага световната революция1980 г. явно е била преломна за световната революция, защото на 31 юли Политбюро решава да помогне с оръжие и на току-що обединилите се революционни организации в Салвадор. Страната от няколко месеца е в състояние на гражданска война. В случая оръжията са за скромните 234 500 лв. В дарението са включени 1000 автомати “Шпагин”, 25 картечници “МГ”, плюс съответните боеприпаси. И двете оръжия са още от Втората световна война: картечницата е била на въоръжение във Вермахта, а автоматите „Шпагин\" са свалени от въоръжение в СССР още през 1951 г.На 11 юни същата година българска помощ на стойност 100 000 лева - във вид на пистолети, чаршафи и фланелени гащи - стига чак до островната държава Гренада, чийто суверен е британската кралица. Министърът на вътрешните работи и член на ЦК на БКП генерал Димитър Стоянов обяснява в доклада си, че помощта е по искане на просъветския премиер на Гренада Морис Бишоп, с посредничеството на кубинските другари. Целта била да се укрепят МВР и Държавната сигурност на Гренада срещу “враждебната дейност на САЩ, Венецуела и Барбадос”. Бишоп тъй и не успява да задържи властта, която е взел с почти безкръвен преврат през 1979 г., и на 19 октомври 1983 г. е екзекутиран при неясни обстоятелства – най-вероятно от своите някогашни съратници. Седмица по-късно САЩ започват инвазия в Гренада.", "date": "2019.12.04", "title": "От архивите на Политбюро на БКП: фланелени гащи за Гренада"}
{"url": "https://offnews.bg/razsledvane/vaprosite-za-ekopak-koito-taka-i-ne-poluchiha-otgovor-716866.html", "text": "На 6 ноември OFFNews публикува статия със заглавие , която повдигаше съмнение дали най-голямата организация за рециклиране на отпадъците \"Екопак\" наистина оползотворява количествата опаковки, които отчита.В продължение на месец се опитваме да се свържем с акционерите в организацията, които са едни от най-големите компании у нас - Кока-кола (основен акционер), Девин, Загорка, Своге и т.н. Изпратихме въпроси до всяка една от тях. Прозвънихме всяка една от компаниите по телефона, за да се уверим, че мейлите са пристигнали. До някои от тях изпратихме втори път въпросите на указани от тях мейли.Близо месец след това, отговор на въпросите ни няма.Това от една страна ни навежда на мисълта, че въпросите са точно в целта и отговорите им са твърде неудобни.От друга страна ни кара да мислим, че акционерите в \"Екопак\", макар голяма част от тях да са международни компании, са прихванали поговорката \"всяко чудо за три дни\" и се надяват интереса по темата в каква степен се рециклират отпадъците в България да отмине от само себе си.Уверяваме ги, че интересът ни не е затихнал и с увереността, че няма неудобни въпроси, но има неудобни отговори, публикуваме въпросите към акционерите в \"Екопак\".1. Съгласни ли сте с публичната информация, касаеща дейността на „Екопак България“? А тя е следната: В дружеството по данни на НОИ работят 25 човека. Според сайта на МОСВ тяхната дейност обхваща 2 500 000 български граждани или 42% от пазара. Съгласно публичните отчети на „Екопак България“ за периода 2004-2018 те отчитат общ приход в размер на 186 919 000, от които 9 651 000 са изразходвани за контейнери, а 6 793 000 са в графа „други“. Но в отчета не се споменава за какво са изхарчени 170 475 000 (за заплати и външни услуги).2. Възможно ли е с 1,3 стотинки/жител на ден да се изпълняват реално заложените цели?3. Запознати ли сте с факта, че подизпълнителят е солидарен с изпълнителя съгласно член 59, алинея 6 от Закона за управление на отпадъците?4. Запознати ли сте, че компетентните органи са установили по безспорен начин фиктивно изпълнение на цели и, че има съставени протоколи и актове за тях?5. По какви критерии са подбирани подизпълнители на дейности за многомилионни суми?", "date": "2019.12.04", "title": "Въпросите за Екопак, които така и не получиха отговор"}
{"url": "https://offnews.bg/zimni/krasi-anev-vleze-v-top-20-pri-uspeha-na-marten-furkad-v-josterzund-716910.html", "text": "Звездата ни в биатлона Красимир Анев завърши на 15-о място в днешния индивидуален старт на 20 километра от Световната купа по биатлон в шведския град Йостерзунд.Българинът бе безгрешен в четирите си стрелби. Това случи единствено на Анев и на завършилия пред него руснак Антон Бабиков при 111 участника в състезанието.Иначе седемкратният носител на Световната купа Мартен Фуркад спечели днешната надпревара. Французинът допусна една грешка и финишира с време от 53:11:9 минути.Целият подиум и четвъртото място бяха превзети негови сънародници. Второто място е за Симон Дестьо с една наказателна минута и 12:07 секунди изоставане. Трети е Кентен Фийон Майе с три грешки и 1:50:08 минута изоставане.Победителят от неделния спринт и основен фаворит преди старта Йоханес Тингенс Бьо разочарова и с три грешки остана на 10-о място на 3:12:6 минути зад Фуркад.Владимир Илиев, който се представи страхотно в спринта, прибави към времето си цели седем допълнителни минути и завърши на 68-о място. Димитър Герджиков направи две грешки и завърши на 57-о място. Със седем наказателни минути Антон Синапов остана 94-и.В събота е следващият старт при мъжете - щафетата на 4 х 7,5 километра.", "date": "2019.12.04", "title": "Краси Анев влезе в Топ 20 при успеха на Мартен Фуркад в Йостерзунд"}
{"url": "https://offnews.bg/kultura/ostavat-broeni-dni-do-nachaloto-na-sofijski-mezhdunaroden-literaturen-716904.html", "text": "На 09 декември започва седмият  – най-мащабното издание до момента с над 100 участници. В дните между 09 и 15 декември фестивалът ще е домакин на близо 50 събития, сред които срещите с български и чуждестранни автори, тематичният панел „Разговори за бъдещето“, дискусиите, изложбите, специалните събития: Тайно поетическо четене, Бързи литературни срещи и инициативата „СМЛФ представя“. на литературния форум ще бъде посветена на многообразието на френскоезичната литература, а гостуващите автори ще бъдат от различни държави и континенти. Литературният фестивал ще започне с Международната конференция „Да пишеш на френски“, организирана от Международната организация на франкофонията. Тя ще се проведе на 09 и 10 декември до обяд в СУ „Св. Климент Охридски“. От 10 до 15 декември програмата на фестивала ще бъде основно на сцената на Мраморно фоайе в НДК. По същото време е и .Две публични лекции ще поставят началото на тазгодишното издание на Софийски международен литературен фестивалВиетнамската писателка Анна Мои и мароканският автор, художник и скулптор Махи Бинбин ще открият официално фестивала и на 09 декември от 17:00 ч. до 19:00 ч. в Аулата на СУ „Св. Климент Охридски“. Двете лекции ще бъдат посветени на теми, към които двамата имат задълбочен творчески интерес.Махи Бинбин пише романа си „Звездите на Сиди Мумен“ за четиринадесет младежи на възраст между 18 и 25 години от най-бедното предградие на Казабланка, които през 2003 г. се самовзривяват на различни места в града. Махи Бинбин прекарва доста време в този регион, за да разбере процеса на радикализация и как „някой създава човешки бомби за толкова кратко време“. Книгата е преведена на 15 езика. По нея е създаден и филм с името „Божиите коне“. „Тъй като спечелихме пари и известност на гърба на немотията, решихме да върнем дължимото на тези деца.“ – казва Махи Бинбин. Така той прави пет културни центъра, които днес приютяват над 1000 деца.Анна Мои е носител на висшето френско отличие за „значителни заслуги към обогатяването на френското културно наследство“ – Ордена за изкуство и литература. Тя говори шест езика, но в България Анна Мои ще разкаже за избора да пишеш на френски, да разказваш именно на този език за травмата, глада, унижението и ужасите на войната. Самата тя нарича изборът да пишеш на език, различен от майчиния, трансгресия.В следващите дни още осем автори ще допълнят и обогатят разбирането за френскоезичната литература. Срещата с тях ще бъде на Мраморно фоайе в НДК. Част от програмата са някои забележителни имената в литературата, писана на френски език, като алжирската поетеса и писателка Самира Негруш (10 декември | 19:00 ч.), виетнамската писателка, която днес живее в Канада - Ким Тхуи (11 декември | 18:00 ч.), писателят и режисьор от Белгия - Жан-Марк Тюрин (11 декември | 19:00 ч.), вторият белгийски автор в програмата – Армел Жоб (13 декември | 16:00 ч.), люксембургският поет Жан Портанте (13 декември | 18:00 ч.), французинът Франсоа-Анри Дезерабл (13 декември | 19:00 ч.), швейцарският автор, носител на „Гонкур“, Бернар Коман (14 декември | 19:00 ч.) и канадският писател Дени Терио (15 декември | 16:00 ч.). Като част от чуждестранната програма може да бъде мислено и участието на три български писателки и поетеси, които пишат на френски език: Елица Георгиева, Албена Димитрова и Аксиния Михайлова (10 декември | 17:00 ч.)Основни за структурата на фестивала продължат да бъдат срещите с автори и различните коментарни и критични дискусии. Сред българските участници тази година са поетите и писателите: Албена Стамболова, Белослава Димитрова, Велина Минкова, Владислав Христов, Галин Никифоров, Георги Борисов, Георги Тенев, Елена Алексиева, Емануил А. Видински, Иван Ланджев, Иван Христов, Ирена Иванова, Камелия Кучер, Леони Ходкевич, Марианна Георгиева, Мария Касимова-Моасе, Петър Денчев, Петър Чухов, Пламен Дойнов, Радко Пенев, Силвия Недкова, Теодора Димова, Цветанка Еленкова и Чавдар Ценов.За първа година ще се проведе панелът Разговори за бъдещето, който ще включва теми като киберпънкът; бъдещето на книгата, шрифта и илюстрацията; трансхуманизацията; видеоигрите, мъдростта на малките общности и всекидневните ритуали, които създават нашето „утре“.ИзложбитеНа сцената на седмото издание на Софийския международен литературен фестивал ще бъде експонирана миниизложбата на художничката Яна Левиева, която си отиде преди година. Тя ще представлява пролука към многоцветния свят на хрумванията ѝ. Изложбата ще бъде както за гледане, така и за четене, тъй като специално за нея текстове подготвиха писатели, издатели, преводачи, сред които Антоанета Колева, Георги Господинов, Илко Димитров, Йордан Ефтимов, Катя Митова, Кристин Димитрова, Людмила Балабанова, Мария Добревска, Пенка Казанджиева, Петър Горанов, Правдолюб Иванов, Цветанка Еленкова и Яна Букова. Изложбата ще бъде официално открита на 10 декември от 18:00 ч.На 11 декември от 17:00 ч. Антон Стайков ще представи своята лекция Деветото изкуство говори френски (Метаморфозите на френскоезичния комикс – от забава за деца до изкуство за всички възрасти). Тя ще бъде съпроводена и с изложба на комикси, до която ще бъде обособен специален кът-читалня.  Специални проектиНа 10 декември от 20:00 ч. ще се проведе Тайното поетическо четене. Събитието ще е с вход свободен, но с предварително записване. Тайното поетическо четене докрая ще остане без какъвто и да е намек за това къде ще се проведе, кои ще са поетите и каква ще бъде музиката. Знае се единствено, че поетите отново ще имат задачата заедно със своите стихотворения, да прочетат и едно стихотворение, написано от френскоезичен автор, а също така да разкажат поне една (може и да не е тяхна) тайна.Петя Кокудева, Радослав Парушев, Елица Георгиева и Момчил Николов са писателите, които ще вземат участие в Бързите литературни срещи на 12 декември от 20:00 ч. във Fox Book Café. Тези лични срещи между читател и писател наподобяват случайния принцип на Speed Dating-формата. Публиката е пряк участник. В рамките на 5 минути всеки гост на събитието ще има възможността да разговаря с един или няколко от писателите. Авторите ще са подготвили теми за разговор, а хората ще сядат при тях на случаен принцип. Местата са ограничени и е нужно предварително записване.Миналата година за пръв път Софийският международен литературен фестивал започна инициатива, чрез която отделя специално внимание на значими литературни събития, разпознаваеми, устойчиви, интересни, непознати или напълно нови начинания. Част от СМЛФ представя ще бъдат литературният фестивал Пловдив чете (14 декември | 14:30 ч.), който се провежда вече 16 години; филмовият формат за визуална поезия Щрих и стих и новите шест авторски филма, вдъхновени от шест български поеми (15 декември | 17:00 ч. | Литературен клуб „Перото“); единственото по рода си Списание за танц в България и разговор за срещата между танца и литературата (12 декември | 15:00 ч.); Градски детектив – подкастът за градски легенди и любопитни моменти от архитектурната и културна история на градовете (13 декември | 15:00 ч.); Читателският клуб на НБУ с обсъждане на Серотонин на Мишел Уелбек (10 декември | 15:00 ч.) и Нова българска драматургия и победителите от Конкурса за нова пиеса на НБУ за 2019 (13 декември | 20:00 ч. | Fox Book Café). Известният литературно-сценичен формат Актьори срещу поети ще гостува на фестивала със съдействието на Storytel на 14 декември от 20:00 в ДНК – пространство за съвременен танци и пърформанс. В поетичната битка този път ще влязат някои от най-впечатляващите млади поети като Виолета Кунева, Мартин К. Илиев, Александър Байтошев, Лилия Трифонова и Стефан Икога, а актьорите, които ще се изправят срещу тях ще бъдат: Августина-Калина Петкова, Иван Станчев, Петър Петров, Станислав Кертиков, Цветелина Атанасова. Водещ ще бъде Лилия Гелева. Събитието ще бъде със свободен достъп.Основната сцена на фестивала отново ще бъде на Мраморно фоайе в НДК, но събития от програмата ще се провеждат още в СУ „Св. Климент Охридски“, Fox Book Café, ДНК – пространство за съвременен танц и пърформанс и в Литературен клуб „Перото“. По същото време се провежда 47-мото издание на Софийския международен панаир на книгата, посещаван всяка година от над 40 000 души.", "date": "2019.12.04", "title": "Остават броени дни до началото на Софийски международен литературен фестивал 2019"}
{"url": "https://offnews.bg/futbol/datski-klub-razkri-futbolno-mente-i-go-dade-na-politciata-716868.html", "text": "Елитният датски клуб Виборг разкри футболно менте и го предаде на полицията. Проблемът на датчаните е, че вече са били подписали договор с фалшивия футболист, който бил \"разкрит\" още на първата тренировка.Името на измамника е Бернио Ферхаген, който успял да убеди с фалшиви писма ръководството на клуба, че е уникален талант, който само след шест месеца ще подпише огромен договор с китайски клуб и Виборг ще спечели пари от трансфера му.Той използвал за кореспонденцията подправени писма от известната агенция Stellar Group, която представлява Гарет Бейл, Божидар Краев и други звезди.Измамникът кореспондирал и с други клубове, но само датчаните се хванали на въдицата.\"Налице е сериозна измама, в която са замесени лица от няколко страни\", казват от клуба.\"Събираме доказателства, но измамникът Бернио ще получи обвинения\", коментира местен разследващ пред медиите в Дания.В момента 25-годишният измамник е задържан под стража с обвинения по член за грабеж, насилие и заплахи. От Stellar Group не са коментирали ситуацията, в която бяха замесени.", "date": "2019.12.04", "title": "Датски клуб разкри футболно менте и го даде на полицията"}
{"url": "https://offnews.bg/ikonomika/3-mlrd-lv-ot-prestapna-dejnost-se-vartiat-za-godina-716861.html", "text": "3 млрд. лв. от престъпна дейност са се въртели през м. г., които са \"инвестирани\" в скъп начин на живот, покупка на къщи и апартаменти, бизнес, свързан с трафика на хора (хотели, нощни клубове, козметични салони и пр.), показва доклад за оценка на заплахите от организирана престъпност в България* на Центъра за изследване на демокрацията. Въпреки това се наблюдава спад в няколко кримипазара - незаконно производство на цигари, ДДС измами, незаконен добив на дървесина, каналджийство и кражба на коли. В други големи пазари - секс услуги в страната и извън нея, наркотици и алоизмами, организираната престъпност запазва нивото на приходите, обяви главният експерт в програма \"Сигурност\" на ЦИД Тихомир Безлов.Спадът в производството на цигари е заради по-голямата мотивация на държавата да събере парите си от разпространението и производството на тютюневи изделия. Освен това лесно се проследяват източниците, а и много институции са ангажирани с пресичане на каналите. България обаче е в едно челните места в Европа по употреба и разпространение на канабис - 4.2% от населението използват лекия наркотик. Тук пазарът е по-скоро на приятелски начала, но се превръща в основен приход на престъпните групировки, каза Безлов. Обратната е тенденцията с по-сериозните наркотици заради ангажираността на държавата с проблема, метадоновата програма и пр.Най-сериозен е проблемът с големия пазар на горивата. При него трудно се събират доказателства за престъпна дейност, затова и доказаните нарушения са едва 1%, обясни Тихомир Безлов. Данните за насилието в страната сочат драстичен спад, което е белег както за по-малките възможности на тежката и организираната престъпност в сравнение с 90-те години на миналия век, когато насилието беше масово и открито, така и за преориентацията в тактиките на престъпния свят през последните години. Наблюдава се смесване на криминалната и легалната дейност - пазара на нелегални горива, организираните ДДС измами, нелегалния дърводобив и дори при износа на секс услуги.Оценката з 2018 г. включва два слабо изследвани досега криминални пазари - измами със средства от ЕС и нелегален дърводобив. Това показва, че българските криминални мрежи бързо се адаптират към новите условия и възможности, като вместо класически форми на насилие, използват корупционни схеми за отстраняване на конкуренцията..Щетите за бюджета от незаконния дърводобив са между 50 млн. и 150 млн. лв. Тази дейност е от високорисковите за страната.Анализът на измамите с фондове на ЕС показва няколко схеми - отчитане на неосъществени дейности по Програмата за развитие на селските райони, къщи за гости, финансирани с евросредства и които не се използват по предназначение, неизпълнени или частично изпълнени предвидени за проектиране дейности, злоупотреби, като надписване на дейности, при програмата за саниране на жилищата.Злоупотребите с евросредства са на стойност 66 млн. евро. Повече от 1/3 от бизнеса посочва, че за да се добере до фондовете, по-напред трябва да плати на когото трябва. Най-често измамите идват от парите за консултантски услуги - за това отиват 300 млн. евро от предвидените 2 млрд. евро.   Организираната престъпност продължава да използва корупцията като инструмент за улесняване на нелегалната дейност и за избягване на правосъдието. Особено засегнати са правоприлагащите институции, правосъдната система и държавната администрация на местно ниво. Въпреки спада в общия обем на престъпните доходи в изследваните пазари, те продължават да са заплаха за легалната икономика. По-голяма част от престъпните мрежи в България контролират легалните бизнес структури, което улеснява изпирането на пари. Поради това степента на проникване на организираната престъпност в легалната икономика е значително по-голяма от нивото в Западна Европа.  ----------------------------------------*Източниците на изследването са четири - социологически сондажи, интервюта с експерти по съответните пазари, годишни доклади и други подобни оценки за България и света.", "date": "2019.12.04", "title": "3 млрд. лв. от престъпна дейност се въртят за година"}
{"url": "https://offnews.bg/politika/ninova-upravliavashtite-predlagat-defitcit-ili-genotcid-nie-spra-716876.html", "text": "От ПГ на „БСП за България“ правим предложение в Бюджета на ДОО - за преизчисляване на всички пенсии. Аз съм сигурна, че няма среща на нито един от нас, независимо от коя политическа партия сме, на която пенсионери да не са ни питали кога ще им бъдат увеличени пенсиите. Този въпрос няма партиен цвят.“Това заяви председателят на ПГ на „БСП за България“ Корнелия Нинова в Народното събрание. По думите й сериозна тема за разговор е народните представители да отговорят на всички възрастни хора, които очакват решение за подобряване на стандарта им на живот.„Не може да се живее с 200 или 300 лева. И вие го знаете. Значи трябва да дадем решение на въпроса. Ние предлагаме преизчисляване на пенсиите с нов средноосигурителен доход – нещо, което вече е правено от нас през 2008 година“, уточни още Нинова. Тя подчерта, че предложението е обмислено, разумно и е съобразено с дохода за 2016 г., за да не се срине финансовата стабилност, да се гарантира сигурността на бюджета на ДОО и да няма сериозен дефицит.„Ще се позова на думите на министър-председателя, който казва, че имаме сериозен ръст в икономиката – и в БВП. Значи ние, работещите, всяка година произвеждаме повече и БВП се увеличава. Той казва, че безработицата е рекордно ниска – следователно максимален брой българи работим и си внасяме осигуровките. Казва, че имаме рекорден излишък - още един приход за увеличаване на пенсиите. Тогава защо не искате преизчисляване на пенсиите?“. По думите й управляващите се оправдават, че няма средства за увеличението. От левицата обаче предлагат парите да дойдат от увеличаване на максималния осигурителен доход, от излишък и от още едно място. „Уважаеми управляващи, къде са 10-те милиарда от Сребърния фонд? Когато беше създаден, по прогнози, днес в него трябваше да има 10 милиарда лева, и те трябваше да бъдат буфер в пенсионната система. Сега там има между 2 и 3 милиарда. А днес говорим за 1 милиард, нужни за преизчисляване на пенсии. Къде са парите?“, попита Нинова. Тя бе категорична, че има пари, но е важно каква цел си поставяш, какъв избор правиш, какъв проблем искаш да решиш.„Вие поставяте избора така – дефицит в НОИ или геноцид на тези близо 2 милиона българи. Между избора дефицит или геноцид, ние предлагаме трети – разумно финансово, аргументирано бюджетно и справедливо решение за тези, които са дали целия си живот за градежа на България и на които днес дължим най-малко това“, заключи Нинова. ", "date": "2019.12.04", "title": "Нинова: Управляващите предлагат дефицит или геноцид, ние – справедливо решение за пенсионерите"}
{"url": "https://offnews.bg/112/zapechataha-sklad-i-baza-na-firma-za-mlechni-hrani-716875.html", "text": "Хранителни продукти и суровини без документи за произход са установени в различни обекти на територията на страната. Те са собственост на фирма за производство на млечни продукти, коята се е занимавала с вноса и износа им за Европейския съюз и за трети страни.Фирмата е засечена на 3 декември при съвместна операция на Икономическа полиция, ГДНП, СДВР и областните дирекции на МВР във Варна, Пазарджик, Стара Загора, Силистра, В. Търново, Бургас, Шумен, Хасково и Разград, НАП, БАБХ и съответните РИОСВ в 10-те области.В хода на операцията са проверени складове на големи дистрибутори на стоката на фирмата в градовете София, Варна, Пазарджик, Русе, В. Търново, Стара Загора, Бургас, Хасково, Пловдив, Шумен, Разград и Силистра, както и производствената й база на територията на област Силистра.Именно в базата е локализиран и запечатан нерегламентиран склад, в който е открита стока без документи, удостоверяващи произхода й. Липсвали са и счетоводни документи.В Бургаска област също е установен и запечатан склад за съхранение на продукти без документи, удостоверяващи произхода им. Подобни пропуски са констатирани и в други обекти на територията на останалите области. При инспекцията е засечена практика за разплащане на стока в пари в брой, а не по установения законов ред – по банков път.Работата по изясняване на случая продължава. Иззети са проби от предлаганата продукция и от производствената база.", "date": "2019.12.04", "title": "Запечатаха склад и база на фирма за млечни храни"}
{"url": "https://offnews.bg/snukar/raketata-e-s-kontuzen-krak-no-prodalzhava-da-machka-v-jork-716877.html", "text": "Суперзвездата на снукъра Рони О'Съливан се оплака от контузия на крака. Въпреки това, той успя да се класира за 1/8-финалите в Шампионата на Обединеното кралство по снукър.О'Съливан победи с категоричното 6:2 фрейма Нопон Сенкам и след шокиращото отпадане на световния шампион Джъд Тръмп е основен фаворит за отличието, което ще е негово трето поредно в Йорк и общо осмо.Рони има уникалната възможност да стане първият състезател в историята, който е триумфирал поне по 8 пъти в събитията от \"Тройната корона\". Победата му над Сенкам е номер 90 за него в кариерата в Йорк, с което еднолично изпревари легендарния Стив Дейвис (89).Сега Ракетата ще се изправи срещу Дин Дзюнхуей, който елиминира Алистър Картър с 6:4. По този начин китайският майстор си заслужи място на Мастърса догодина.\"Контузията ми е доста често срещана при бегачите, става въпрос за лошо разтежение. Трябваше да се отдръпна от тичането цели четири месеца, но преди около 4-5 седмици започнах отново и пак почувствах болките.През януари трябва да се видя със специалист, а дотогава просто взимам болкоуспокояващи. Болките се влошават, защото почвам да ги усещам и по гърба си. Не искам да спирам бягането, защото го обичам, така че се надявам здравето ми да се подобри\", каза О'Съливан.В друга интересна среща снощи Майкъл Уайт постигна велик обрат, побеждавайки Марк Дейвис с 6:5, след като губеше в резултата с 2:5. В следващия кръг на турнира уелсецът ще се изправи срещу Стивън Магуайър.", "date": "2019.12.04", "title": "Ракетата е с контузен крак, но продължава да мачка в Йорк"}
{"url": "https://offnews.bg/zdrave/d-r-slavi-filchev-ot-peta-mbal-sofia-e-pediatar-na-godinata-716865.html", "text": "Д-р Слави Филчев, началник на отделението по педиатрия в Пета МБАЛ – София спечели наградата \"Педиатър на годината\", която се връчва за трета поредна година от Българската педиатрична асоциация.С награда „Цялостен принос в развитието на педиатрията в България\" бе отличена доц. Софи Пинкас. „Необходима е много сериозна работа, за да се подобрят показателите на детското здраве и за да се реформира цялата организация на педиатричната помощ\", изтъкна доц. Пинкас. Тя призова всички педиатри да следват отдадеността към децата, която са имали техните учители и предшественици. Наградата „Педиатрична клиника на годината\" бе присъдена на Клиниката по педиатрия към УМБАЛ „Св. Георги\" – Пловдив. Отличието прие нейният началник проф. Иван Иванов. В категорията бяха номинирани Клиниката по детска кардиология МБАЛ НКБ и Детска клиника МБАЛ „Св. Марина\" – Варна.Тази година с наградата „Личност, ангажирана с каузата на детското здравеопазване\" бе отличена Кремена Кунева и родителите, подкрепили инициативата „#заДЕЦАТА\", благодарение на която бе ремонтирано Отделението по нефрология на СБАЛДБ „Проф. д-р Иван Митев\".В категорията „Журналист, ангажиран с детското здравеопазване“ тази година наградата получи Надежда Ненова от информационния портал Zdrave.net.", "date": "2019.12.04", "title": "Д-р Слави Филчев от Пета МБАЛ София е педиатър на годината"}
{"url": "https://offnews.bg/futbol/bosat-na-uefa-mislite-li-che-na-tezi-idioti-v-balgaria-im-pukashe-za-716879.html", "text": "Президентът на УЕФА Александър Чеферин се изказа много остро по повод расистките обиди от страна на феновете по време на скандалната евроквалификация между България и Англия на стадион \"Васил Левски\".През първото полувреме част от публиката даде основания на рефера Иван Бебек на два пъти да спира играта, докато ситуацията бъде овладяна. Малко преди почивката камерите показаха как компактна група фенове в черно напуска стадиона и след паузата нямаше повече подобни проблеми.Скандалът от месец октомври обиколи всички световни медии и продължава да е сред водещите теми, когато става въпрос за расизъм.\"Мислите ли, че на тези идиоти в България им пукаше за мача? Те напуснаха стадиона след десет минути. Мислите ли, че на феновете в Хърватия, които нарисуваха свастика на терена, им пука за футбола? Не.Те са точно като нацистката партия от 30-те години на миналия век. И ако ние кажем, че не можем да направим нищо повече, то тогава трябва да спрем да правим каквото и да е.Все още смятам, че 99% от феновете не са расисти. Но има идиоти, които провалят всичко. Интересуват се само от тяхната идиотска идеология.Вниманието е всичко, което искат. Не им пука, дори играчите да напускат терена. Даже им харесва. Така страдат само истинските привърженици\", каза Чеферин пред \"Mirror\".", "date": "2019.12.04", "title": "Босът на УЕФА: Мислите ли, че на тези идиоти в България им пукаше за мача"}
{"url": "https://offnews.bg/obshtestvo/rabotim-za-650-lv-zabraniavat-da-protestirame-i-da-govorim-s-mediite-716863.html", "text": "\"Заплатите са малко над минималната. Млад служител започва с 650 лв. Няма желаещи, има свободни места. Дори някой да се яви на конкурс, започва, два-три месеца и напуска. Протестираме, за да се увеличи бюджетът на БАБХ\", казва служителка от Българската агенция за безопасност по храните, а неин колега добавя, че ръстът на заплатите трябва да е поне с 40%.Двамата бяха сред няколкото десетки работещи в БАБХ, излезли на протест днес на столичния пл. \"Независимост\" в 11 ч. Хората настояват за самостоятелен бюджет на БАБХ през 2020 г., който да бъде насочен целево към осигуряване безопасността на храните, повишение на заплатите, подобряване условията на труд. Сега парите за БАБХ са в бюджета на Министерството на земеделието и за 2020 г. не е предвидена промяна. Протестиращите настояват за 105 млн. лева за догодина, вместо заложените 60 млн. лв.Жената работи в лаборатория, мъжът е от \"Растителна защита\". И двамата се притесняват да кажат имената си. Обясняват, че една от причините за това е, че излезлите на протест са малко. А мнозина не дошли заради забрани и заплахи, че ако протестират, ще ги \"самоотлъчат\".\"Трябваше много повече хора да дойдат на протеста, около 2000 души е цялата агенция с областните дирекции - обяснява жената. - Сутринта са прекратили отпуските на колегите, взети, за да дойдат. Казали се, че ще ги самоотлъчат, ако тръгнат за протеста. На други не са разрешили да тръгнат от различните градове. Казвали са, че не трябва да тръгват на протест\".Жената не знае кой е отправял заплахи, но подчертава, че протестът не е срещу ръководството на БАБХ, нито с искане за оставката на министъра. Предполага, че някой спекулира с имената им. \"Ние нямаме нищо против нашето ръководство, защото те също са като нас, на този огън\" - добавя тя. В това е категорична и синдикалната лидерка Анелия Георгиева от \"Подкрепа\".Тя обяснява, че има и друга причина служителите от БАБХ да отбягват разговорите с журналисти. \"Забранено им е да дават изявления пред медиите, затова говоря само аз. Подписали са декларации, работят в структура секретна. Нямат право да говорят, затова са написали исканията си на плакати - снимайте, четете. Това, които искат да кажат, са го написали.\"\"Бюджетът от 105 млн. включва ръст на заплатите, но хората са основно тук, защото не могат да работят - уверява тя. - Няма консумативи, няма диагностикуми. Не може да се извърши профилактиката на животните.\"По повод разразилата се криза с Африканската чума по свинете, наложила умъртвяването на много животни у нас Георгиева казва: \"Те () не приемат да бъдат обвинявани, че са убийци на животни. Това категорично не е вярно. Тези хора изпълняваха заповеди. Те изпълняваха превенцията, да не се разпространява въпросната болест, защото тя е опасна за нас, хората. За нас въпросът е следният: всяка година в бюджета за земеделие се изсипват 12-13 милиона, за да се обезщетяват стопаните, на които се налага да бъдат умъртвени животните, а няма 40 млн. в бюджета за превенция. Основното ни искане е бюджетът на Агенцията да бъде отделен и ние да знаем, че тези средства са за безопасност на храните, за това, че тези хора ще си свършат работата по отношение на това ние да имаме безопасна и качествена храна на масата\".850-1000 лева са заплатите на ветеринарни лекари, агрономи, зооинженери, лаборанти, химици, казва Георгиева и определя това заплащане като \"унизително ниско\". 40% ръст би осигурил заплати между 1200 и 1500 лв.\"Искаме рестарт на системата, защото тя беше мъртвородена през 2011 г. и е на командно дишане. Бюджетът на МЗХ всяка година е планиран на дефицит\" - казва Георгиева. Тя е категорична, че излишъкът в бюджета, с който се хвалят финансовото министерство и председателката на бюджетната комисия в парламента Менда Стоянова, е благодарение на дефицитите, заложени в бюджетите на министерства. \"Настояваме да имаме бюджет от началото на годината, а не изсипване на средства през годината за борба с болести, които могат да бъдат предотвратени благодарение на работата на тези хора\", казва Георгиева и допълни, че работещите в БАБХ се чувстват излъгани от Менда Стоянова.Не само заплатите в БАБХ са проблем. Няма консумативи, автомобилният парк е стар и хората, които работят на терен, рискуват живота си.Протестиращите внесоха днес декларация до министър-председателя Бойко Борисов и до Народното събрание и заявиха, че ако не бъдат чути, ще продължат със стачни действия.Текстът на декларацията гласи:", "date": "2019.12.04", "title": "Работим за 650 лв., забраняват да протестираме и да говорим с медиите: служители на БАБХ излязоха на улицата днес (снимки)"}
{"url": "https://offnews.bg/zdrave/uvelichava-se-kapitalat-na-bolnitca-vita-vav-velingrad-716870.html", "text": "Правителството одобри промени по бюджета на Министерството на отбраната за 2019 г., във връзка с увеличаване капитала на Многопрофилна болница за продължително лечение и рехабилитация „Вита“ ЕООД, гр. Велинград.Предвижда се предоставените средства в размер на 500 000 лева да бъдат използвани за разширяване дейността на лечебното заведение чрез доизграждане на инфраструктурата на калолечебницата в клона в град Поморие, изграждане на газово стопанство и соларни панели, както и за обновяване и модернизация на медицинската апаратура в лечебното заведение с цел подобряване качеството на предлаганите медицински услуги и предоставяне на нови такива.", "date": "2019.12.04", "title": "Увеличава се капиталът на болница 'Вита' във Велинград"}
{"url": "https://offnews.bg/politika/tcvetanov-vzeh-pravilnoto-reshenie-s-napuskaneto-na-gerb-716878.html", "text": "Днес, ако трябва да говорим от дистанцията на времето, само половин година, откакто бяха тези събития (оттеглянето от ГЕРБ и парламента - б.р.), мога да кажа, че съм взел правилното решение. Защото за мен е по-важно не да смяташ, че нещо, което имаш към дадения момент, е даденост и то ти се полага, а просто трябва действително да отстояваш принципи и да можеш действително да генерираш идеи.Така бившият втори човек в ГЕРБ Цветан Цветанов отговаря в интервю за \"Дойче веле\" на въпроса дали има огорчение от раздялата с партията.Има разочарование от това, че всъщност предателството, или по-специално неразбирането за това, което трябва да се прави в една партия, доведе до този извод, който трябваше аз да направя и същевременно да взема своето лично решение за излизането ми от позицията като председател на парламентарната група, напускайки българския парламент - и, разбира се, и позицията, която заемах в ръководството на ПП ГЕРБ, казва Цветанов.Цветанов говори по време на форум, организиран от създадения от него Евроатлантически център за сигурност. Той казва, че центърът работи по теми като киберсигурността, трафика на хора, миграционните процеси, комунистическото минало, хибридните заплахи и \"всичко, което е свързано с фалшивите новини, енергетиката. Основната ни идея е евроатлантическият мироглед, който да не бъде променян, независимо кой ще управлява страната.\"По повод темата на форума - „Къде бяхме преди 30 години?\", той споделя: \"Преди 30 години бях доста по-млад. С моята сегашна съпруга тогава бяхме една прекрасна млада двойка, която, разбира се, имаше своите мечти. И когато бяхме на кино, а след това отидохме в едно кафене, тогава започна да се говори за това, че Тодор Живков е паднал. Ще цитирам едно изследване от самото начало на този процес. През 1990 година НЦИОМ установява, че много са надеждите, но не са по-малко и страховете, като доминантно е едно: неизвестността. Тогава около 32-36% смятат, че след 30 години ще живеем по-добре. Според едно ново изследване на „Екзакта\" от средата на ноември, 39% от българските граждани смятат, че сега е по-добре от преди, но има и 43%, които смятат, че днес е по-лошо от тогава.\"А къде е сега Цветанов политически? \"Днес повече от всякога трябва да противодействаме на хибридните атаки и да се борим за енергийната независимост, а не това, което наблюдаваме днес: нарастване на възможността за увеличаване на руското влияние с „Турски поток\". Искаме да противодействаме и на националпопулизма, който в последните няколко години все повече и повече търси да намери по-голямото си приложение в политически план. И същевременно да се борим и срещу антисемитизма, за което виждаме, че също има много сериозни предпоставки\", отговаря бившият зам.-председател ГЕРБ.", "date": "2019.12.04", "title": "Цветанов: Взех правилното решение с напускането на ГЕРБ"}
{"url": "https://offnews.bg/politika/hero-mustafa-se-pokloni-pred-zhertvite-na-komunizma-snimki-716873.html", "text": "Американският посланик Херо Мустафа поднесе цветя пред Мемориала на жертвите на комунизма в София.Посолството публикува във фейсбук профила си снимки, на които дипломатът поднася цветя и чете изписаното върху мемориала послание.Спазването на човешките права в настоящето е начин да се почете паметта на жертвите на комунизма и да се покаже, че уроците на тоталитарния режим не са забравени, се допълва в коментар към снимките.Посещението на паметника е част от седмичната поредица \"Културни контакти\" на новия посланик. Мустафа пристигна в София през октомври и демонстрира активно отношение и интерес към страната.", "date": "2019.12.04", "title": "Херо Мустафа се поклони пред жертвите на комунизма (снимки)"}
{"url": "https://offnews.bg/obshtestvo/parlamentat-othvarli-predlozhenieto-na-bsp-za-preizchisliavane-na-pens-716882.html", "text": "Парламентът отхвърли предложението на БСП за преизчисляване на пенсиите.Социалистите поискаха пенсиите за трудова дейност, отпуснати до 31 декември 2016 г., да се преизчислят от 1 септември 2020 г., като индивидуалният коефициент се умножи по средномесечния осигурителен доход за страната за 2016 г.Отхвърлено беше и предложението на ДПС осъвременяването на пенсиите да става от 1 януари всяка година вместо от 1 юли, както е сега.Депутатите приеха предложенията на управляващите за промени в Кодекса за социално осигуряване.Съгласно текстовете осигурителят е длъжен да съхранява за срок от 50 години, считано от 1 януари на отчетния период, следващ отчетният период, за който се отнасят, ведомости за заплати, трудови договори, допълнителни споразумение, заповеди, за назначаване и други.", "date": "2019.12.04", "title": "Парламентът отхвърли предложението на БСП за преизчисляване на пенсиите"}
{"url": "https://offnews.bg/drugi/atletat-s-uvrezhdania-hristian-stoianov-e-sporten-talant-1-na-evrof-716898.html", "text": "Световният шампион Християн Стоянов е Спортен талант №1 на Еврофутбол за 2019 година. Това стана ясно на церемония, която се състоя на 04.12.2019 г. в столичния мол Парадайс и с която бе закрито тазгодишното издание на едноименната програма на българския букмейкър.21-годишният габровец е едноличен лидер в класацията ТОП 10 със 174 точки. В началото на ноември Християн грабна световната титла на 1500 метра на шампионата на планетата в Дубай. Той получи почетна грамота и парична премия от 1000 лева от Елица Иванова от Еврофутбол.„През 2019 година ние финансирахме 32 спортисти на възраст между 13 и 27 години от 18 вида спорт. Дадохме близо 100 000 лева на състезателите, което оказа своето значение и днес тук сред нас са национални рекордьори, европейски и световни медалисти. Важното е, че подкрепяме младите таланти не само когато имат големи успехи, но и по пътя към тези успехи“, заяви тя.„Тази година Еврофутбол е разходил над 137 000 лева по програма „Спортни таланти“, а общият брой на подкрепените спортисти за осем години е 218“ – допълни тя. „Голяма благодарност на „Еврофутбол“ за огромната подкрепа! Бих искал да споделя, че заради Вашата програма днес ние всички сме тук и това ни дава стимул да продължаваме да се развиваме, да мечтаем и да постигаме резултати!“- заяви щастливият Християн.Втори в анкетата ТОП 10 със 130 точки е лекоатлетът Тихомир Иванов, за когото тази година донесе титла от Европейското отборно първенство, 4-о място от Европейското първенство в зала, 3-то място във финала на Диамантената лига и две балкански титли. Той заслужи чек на стойност 800 лева. Трета със 118 точки е шахматистката Нургюл Салимова. Тя спечели златен медал и титлата за „Най-добро представяне“ на Европейско отборно първенство за девойки до 18 г., както и званието международен майстор от ФИДЕ. Тя получи премия от 600 лева.Ето пълната класация ТОП 10, която бе определена измежду 22 вота на участници в Групата на съветниците по програма „Спортни таланти“ 2019 г.:1. Християн Стоянов, лека атлетика (параолимпийски дисциплина), 174 т., 1000 лева2. Тихомир Иванов, лека атлетика, 130 т., 800 лева3. Нургюл Салимова, шахмат, 118 т., 600 лева4. Христо Христов, вдигане на тежести, 106 т., 400 лева5. Стефчо Христов, вдигане на тежести, 103 т., 400 лева6. Станимир Халаджов, академично гребане, 97 т., 400 лева 7. Александра Георгиева, таекуондо, 71 точки, 300 лева8. Гергана Топалова, тенис, 53 точки, 300 лева9. Зоя Чавдарова, тенис (за хора с увреждания), 43 точки, 300 лева*10. Антон Синапов, биатлон, 43 точки, 300 лева*Зоя Чавдарова е 9-та заради повече челни места в сравнение с Антон СинаповВижте постиженията на Спортните таланти за 2019 година тук.На церемонията присъства и трикратната олимпийска медалистка Евгения Раданова, която награди Александра Георгиева.„Изключително съм щастлива да бъда днес тук сред вас. Скъпи спортисти, знам, че Вашето време е различно, знам че за Вас може би и дори по-трудно, отколкото беше по мое време и затова съм толкова щастлива да видя толкова много млади хора тръгнали по този път. Желая Ви от все сърце да бъдете смели и наистина да вярвате, че можете да постигнете всичко в живота, независимо колко е трудно. Ние сме готови да ви предадем нашия опит, а Вие създайте своята история и вървете напред към бъдещето“ – заяви Раданова в своето емоционално обръщение към Спортните таланти. Тази година се гордеем освен със световната титла на Християн Стоянов, но и с първото място на Стефчо Христов на Световното първенството за кадети в Лас Вегас, както и с бронзовия медал в изхвърлянето от Световното първенство за юноши в Сува, Фиджи на брат му Христо. Също така и с европейска титла за юноши на Христо и европейския му рекорд в изхвърлянето. Огромни поздравления за 8-то място на Станимир Халаджов от Световно първенство по гребане за младежи до 23 години в дисциплина скиф във Флорида, както и 2-то му място от Европейско първенство по гребане за младежи до 23 години в дисциплината двойка скул (заедно с Емил Нейков).„Искам да благодаря на „Еврофутбол“ за това, че преди осем години пое истински риск да направят програма, която всъщност е най-дългата действаща корпоративна програма! Това наистина създаде едно семейството! Благодаря и на спортистите за това, че въпреки всички трудности полагат изключителни усилия да развият таланта си в определен спорт. Защото е важно да има хора, които искат да постигнат нещо и да имат цел“, допълни Илияна Николова, изпълнителен директор на Фондация „Работилница за граждански инициативи“ (ФРГИ) – основен партньор по програмата.„Програма „Спортни таланти“ е трамплинът на българския спортист. Следейки състезателите в последните седем години, мога да забележа градация в резултатите на тези, които са били финансирани за трети път, защото техните постижения се подобряват драстично“, заяви Борис Недялков – член на групата на Съветниците. „Искам да кажа, че Вие ме вдъхновявате, но не само мен, а и всички, които са занимават със спорт в България! За да имате още по-големи постижения е много важно също така да бъдете добри хора!“ – допълни Илиана Стоилова също член на Групата на съветниците.„Еврофутбол“ изказва своята най-дълбока благодарност и признателност към партньорите си от Фондация „Работилница за граждански инициативи“, към членовете на Групата на съветниците, които отново безвъзмездно подкрепиха програма „Спортни таланти“! Не на последно място благодарим на медийните ни партньори и на всички спортисти, треньори и родители.", "date": "2019.12.04", "title": "Атлетът с увреждания Християн Стоянов е Спортен талант №1 на Еврофутбол за 2019 година"}
{"url": "https://offnews.bg/evropa/germania-izgoni-dvama-ruski-diplomati-obnovena-716883.html", "text": "Двама служители от посолството на Русия в Берлин са изгонени след убийството на грузинския гражданин командоса Зелимхан Хангошвили в Берлин през август, съобщи ТАСС.Според Шпигел двамата дипломати са работили под прикритие за руското разузнаване.Прокуратурата в Германия смята, че руските спецслужби са замесени в убийството на грузинския командос и иска да поеме разследването, съобщи вчера \"Ройтерс\", позовавайки се на юридически източник, и така потвърди информация на германската обществена телевизия ARD.40-годишният Хангошвили, който преди това се е сражавал заедно с антируските сепаратисти в руската република Чечня, е бил прострелян два пъти в главата в централен берлински парк, докато се е отправял към джамия.\"Имаме доказателства, че зад убийството стои чуждестранна разузнавателна агенция и следователно случаят ще бъде поет от федерален прокурор тази седмица\", заяви анонимният източник. Задържан бе заподозрян малко след убийството, а седмичникът Шпигел съобщи, че номерът на паспорта му го свързва с руските специални служби.Берлинската прокуратура, която досега е ръководила разследването, заяви, че заподозреният е бил заловен, след като се е опитал да изхвърли предполагаемото оръжие на убийството в близката река Шпрее, заедно с велосипед, който е карал.Русия смята да предприеме ответни действия след експулсирането на служители на руското посолство вГермания, се казва в изявление на руското външно министерство, цитирано от ТАСС и БТА.Говорителят на Кремъл Дмитрий Песков определи като абсолютно безпочвени подозренията, че Русия можеда е замесена в убийството на грузинеца в Берлин.\"Смятаме изявлението на германската страна за експулсиране на двама служители на руското посолство вБерлин за неоснователно и неприятелско. Политизираният подход към следствени въпроси е недопустим.Принудени сме да осъществим комплекс от ответни мерки\", заяви руското дипломатическо ведомство.", "date": "2019.12.04", "title": "Германия изгони двама руски дипломати (обновена)"}
{"url": "https://offnews.bg/sviat/27-godishen-korejski-aktior-e-otkrit-martav-716871.html", "text": "Корейският актьор Ча Ин-ха, на 27 години, е открит мъртъв, съобщават местни медии, цитирани от Ен Би Си.Агенцията на Ча Fantagio излезе с изявление, потвърждаващо смъртта му, заявявайки, че с „разбито сърце съобщават тази тъжна новина на всички, които подкрепят актьора\".В деня преди да почине Ин-ха публикувал своя снимка в Инстаграм, държащ бяла чаша и гледащ мрачно, като написал \"Всички Вие, внимавайте!\". Смъртта на актьора е третият трагичен случай в шоусредите в страната за последните три месеца. През октомври 25-годишната певица и актриса Сули почина, като остави бележка, с която загатва, че причината е депресия. Седмици след това К-поп изпълнителката Го Хара беше открита мъртва в дома си в южнокорейската столица Сеул.Ча Ин-ха е изгряваща звезда от последните няколко години. От агенцията, с която е работел, призоваха хората да не разпространяват фалшиви слухове за актьора, за да пощадят семейството му.За смъртта на Сули и Го се подозира, че и двамата са били жертва на кибертормоз заради тяхната романтична връзка. Въпреки че обстоятелствата около смъртта на Го не са потвърдени, е известно, че тя се опита да се самоубие през март тази година, след като бивше гадже я е изнудвало и заплашвало да пусне на секс видео. На фона на спора агенцията на Го прекрати договора си с нея.Поредицата от смъртни случаи сред младите звезди показва мрачната реалност на развлекателната индустрия в Южна Корея. По същото време южнокорейските телевизия и музика придобиват висока световна популярност, благодарение на личните драми, добре изглеждащите таланти и почти безкрайните репетиции.Изглежда, че натискът идва от взискателните мениджъри и феновете, които използват социалните медии, за да критикуват недостатъците и поведението на изпълнителите, коментират наблюдатели.", "date": "2019.12.04", "title": "27-годишен корейски актьор e открит мъртъв"}
{"url": "https://offnews.bg/zdrave/ekspertite-zatlastiavaneto-e-hronichna-bolest-716880.html", "text": "Държавите трябва се обединят около тезата, че затлъстяването е хронична болест. Основният приоритет в борбата с него трябва да е задържането на теглото след отслабване, а не постоянното сваляне на килограми, твърди проф. Аря Шарма от Университета \"Албърта\", Канада, цитиран от The Health Site.\"Представители на много научни общности признават затлъстяването за хронично заболяване, казва ученият по време на презентацията си на конференцията на Международната диабетна федерация. – Това е свързано факта, че дори пациентът да свали килограми за известен период, след време отново ги възстановява. Изключенията от това правило са твърде малко и само го потвърждават. Затова жертвите на затлъстяване трябва да съсредоточат усилията си за съхранение на постигнатото тегло, за сметка на ограничаване на калориите и повече физическа активност. Поне на теория, не е толкова сложно\", казва ученият.Проблемът според него е в това, че съществува \"черна кутия\", между контрола на приема на калории и тяхното изразходване, която хората игнорират. Според проф. Шарма черната кутия е сложна, ефективна, физиологична система, която е създадена за защита на организма от загубата на тегло. Когато се опитваме да отслабнем, с каквито и да било методи, системата започва да работи против нас. Организмът включва различни механизми на адаптация към загубата на тегло, включително и хормонални изменения, увеличаване на апетита, снижаване на скоростта на метаболизма и термогенезисна активност.\"По-важно е как да съхраним получените резултати по възможно най-добрия начин, а не как най-осезателно да отслабнем. Нужно е обаче да разберем, че при лечението на затлъстяването пациентът трябва стриктно да се придържа към определения му режим на хранене цял живот. Ако пробва една или друга диета само от време на време, никога няма да се справи с наднорменото тегло. Необходима е промяна в поведението, контрол върху това, което яде и спорт. С помощта на тази нова стратегия може да загуби до 5% от телесната си маса. Проблемът е, че загубеното тегло ще се върне върне, ако няма постоянство в изпълнението й. Дори хирургичните операции не са перманентно решение при затлъстяване\", твърди експертът.", "date": "2019.12.04", "title": "Експертите: затлъстяването е хронична болест"}
{"url": "https://offnews.bg/obshtestvo/zakriva-se-domat-za-mediko-sotcialni-grizhi%c2%a0za-detca-vav-vidin-716867.html", "text": "Правителството взе решение от 1 януари 2020 г. да бъде закрит Дома за медико-социални грижи за деца (ДМСГД) - Видин, като на негово място да бъде открит Център за комплексно обслужване на деца с увреждания и хронични заболявания, съобщиха от пресцентъра на Министерски съвет. Необходимостта от закриването на дома е прогресивното намаляване на броя на децата поради провежданата активната политика за деинституционализация.При стартиране на процеса по деинституционализация през 2009 г. в ДМСГД-Видин са отглеждани 71 деца, а към средата на 2019 г. е останало само 1 дете, за което през месец юли е осигурена семейна среда и също е изведено от дома.Към 31 юли 2019 г. в ДМСГД - Видин няма настанени деца и няма да бъдат настанявани, защото съгласно приетия през 2019 г. Закон за социалните услуги всички ДМСГД трябва да бъдат закрити най-късно до 31 декември 2020 г.В резултат от изпълнението на изпълнените проекти в рамките на процеса на деинституционализация в национален мащаб се показва, че за осигуряване на необходимата подкрепа за семействата и грижи за децата, в т.ч. за децата с увреждания, е необходимо да бъдат осигурени допълнителни здравни услуги, съпътстващи социалната система, с които да се подкрепят семействата при отглеждането на децата с увреждания и хронични заболявания. Поради тази причина ще бъде създаден Център за комплексно обслужване за деца с увреждания и хронични заболявания в област Видин.С помощта на този комплекс ще се помогне на 471 деца до 16 годишна възраст, които са с над 50% вид и степен на увреждане, като част от тези деца до момента са получавали ежедневна рехабилитация и физиотерапия, логопедични и психологични услуги в ДМСГД-Видин.За децата, които се нуждаят от грижа извън семейството, такава ще бъде осигурявана посредством алтернативни социални услуги за деца.", "date": "2019.12.04", "title": "Закрива се Домът за медико-социални грижи за деца във Видин"}
{"url": "https://offnews.bg/ikonomika/bankite-v-germania-sa-gotovi-da-nachisliavat-otritcatelni-lihvi-za-vsi-716831.html", "text": "След пет години на отрицателни лихви, наложени от Европейската централна банка, германските кредитори са готови да прекрачат и последното табу: начисляване на отрицателни лихви на всички клиенти физически лица, започвайки със сметките в евро, съобщава Bloomberg.Въпреки че много банки вече са въвели отрицателни лихви за клиентите си от сегмента \"Банкиране на дребно\", то те се отнасяха само за депозитите от над 100 хил. евро. Това вече се променя, след като един малък кредитор близо до Мюнхен, планира да наложи ставка от минус 0,5% за всички депозити за нови клиенти. Друга банка в източната част на страната въведе вече подобна практика, а трета обмисля въвеждането дори и на по-голяма отрицателна лихва.Причината кредиторите да се подготвят за продължителен период на отрицателни проценти е забавянето на европейската икономика. През септември Европейската централна банка намали депозитната ставка до -0,5% от -0,4%.\"Вратите са отворени за отрицателните лихви и скоро може да видим верижна реакция\", коментира Фридрих Хайнеман от Института за икономически изследвания ZEW.Германските кредитори смятат, че ще получат удар по репутацията си, заради прехвърлянето на отрицателните лихви върху клиентите физически лица, защото хората в Германия спестяват много повече от разполагаемия доход,  отколкото в други части на Европа.Нивото на спестявания в страната е било около 10% през 2017 г., което е почти два пъти по-голямо от средното за еврозоната, според Deutsche Bank.Кредиторите, които прехвърлят отрицателните ставки на ЕЦБ върху клиентите, обикновено правят това само за големи компании или заможни клиенти и за депозити над определн праг.Регионалната банка Volksbank Raiffeisenbank Fuerstenfeldbruck е сред първите, които променят тази практика. От банката са заявили, че ще наложат отрицателна ставка от 0,5% за новите си клиенти.Според икономисти отрицателните лихви са сигнал за новите клиенти, че банките не се нуждаят от техните пари.", "date": "2019.12.04", "title": "Банките в Германия са готови да начисляват отрицателни лихви за всички клиенти"}
{"url": "https://mamaninja.bg/%D0%B4%D0%B5%D1%86%D0%B0/%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5/item/3886-6-zhiteyski-umeniya-za-siguren-uspeh-v-21-vek", "text": "", "date": "2019.12.04", "title": null}
{"url": "https://offnews.bg/tenis/daniil-medvedev-kazvat-che-sam-novoto-losho-momche-na-tenisa-no-az-716881.html", "text": "Изгряващата звезда в тениса Даниил Медведев не смята, че той е новото лошо момче в този спорт, както някои хора го наричат.Руснакът изпраща най-успешната си година в професионалната си кариера. Той записа впечатляващите 59 победи, като по този показател остана ненадминат. Медведев ще завърши годината и като номер 5 в световната ранглиста.\"Не са много тенисистите, които са в състояние да направят това, което постигнах аз в тези три месеца. Беше нещо невероятно, което ме каза да се чувствам горд със себе си.През последните две години и половина свърших много работа и резултатите вече са налице. Животът ми е концентриран изцяло върху тениса и знаех, че рано или късно ще дойде моментът, в който ще запиша успех.На US Open не се радвах на победите си, защото не исках да изглеждам арогантен, след като съм победил някои от най-добрите тенисисти в света.Чувах хората да коментират колко съм добър и това ми харесваше. Някои смятат, че съм новото лошо момче на тениса, но аз не споделям това мнение\", каза Медведев.", "date": "2019.12.04", "title": "Даниил Медведев: Казват, че съм новото лошо момче на тениса, но аз не съм съгласен"}
{"url": "https://offnews.bg/futbol/sinat-na-bobi-mihajlov-chaka-oferta-ot-turtcia-716834.html", "text": "Турски елитен клуб проявява интерес към вратаря на Левски Николай Михайлов. Очаква се през зимата 31-годишният страж да потърси друго развитие на кариерата си и да си тръгне от \"Герена\", пише вестник \"Тема Спорт\".Той има договор с родния си клуб за още година и половина, но по всичко личи, че няма да го изпълни. Михайлов се завърна при \"сините\" през миналия ноември. По време на зимната подготовка той успя да влезе във форма и през пролетта бе несменяем титуляр.Върна си дори и мястото в националния отбор. По време на лятната пауза той подписа нов контракт със \"сините\" за още две години, но при Петър Хубчев и щаба му е резерва на черногореца Милан Миятович, който беше привлечен през юни за негов конкурент.През сезон 2019/20 Михайлов е бил на терена само в един мач. Той започна като титуляр в 1/16-финала за Купата на България срещу втородивизионния Спартак Варна - мач, който \"сините\" спечелиха с 5:1 в Балчик. Михайлов има три сезона в Турция с екипа на местния Мерсин. Ако той напусне през зимата, то \"сините\" със сигурност ще вземат вратар.", "date": "2019.12.04", "title": "Синът на Боби Михайлов чака оферта от Турция"}
{"url": "https://offnews.bg/politika/osse-preporachva-da-se-otmeni-namaliavaneto-na-partijnite-subsidii-716884.html", "text": "ОССЕ препоръчва да се отмени изцяло решението за намаление размера на партийните субсидии, съобщи заместник-председателят на парламента Кристиан Вигенин (БСП), който е поискал становище за промените в закона за политическите партии направени през лятотото. Тогава парламентът, по заръка на премиера Бойко Борисов, реши че  лев за всеки получен глас. “В позицията се препоръчва още да се гарантира, че процесите са прозрачни, всеобхватни и включват ефективни консултации със засегнатите групи, организации на гражданско общество, включват пълна оценка на въздействие. В препоръките се казва още, че е нужно да се гарантира, че системата на политическите финанси има за цел да защити принципа на политическия плурализъм, както и да се въведат лимити за вноски за частни и корпоративни дарения. Подчертава се, че е необходимо внимателно да се балансира, за да няма изкривяване в политическия процес в полза на големи финансови интереси”, каза Вигенин.В становището на Службата за демократични институции и права на човека на ОССЕ (ОДИЧП) се казва, че измененията драстично намаляват публичното финансиране, като в същото време отново въвеждат корпоративните дарения и премахват ограничението за частни дарения. “Въпреки че отделните елементи на измененията могат да бъдат приемливи и не противоречат пряко на международните стандарти, законодателният пакет в неговата цялост, заедно с начина и сроковете на неговото създаване и приемане, предизвикват множество опасения по отношение на принципа на политическия плурализъм, пише в документа.От ОССЕ препоръчват да се гарантира, че системата на политическите финанси в България има за цел да защити принципа на политическия плурализъм, че всяка реформа не поставя конкретни участници в неблагоприятно положение, докато други са привилегировани, както и да осигури множество източници на финансиране за политическите партии.Сред препоръките за последващи промени в закона за партиите са да се въведат лимити за вноски за частни дарения и корпоративни дарения, като внимателно се балансира между това да се гарантира, че няма изкривяване в политическия процес в полза на големи финансови интереси и да се насърчава политическото участие, включително чрез разрешаване на лица да допринасят за избраните от тях партии.Освен това от ОССЕ смятат, че трябва да се преразгледа автоматично закриване на политическа партия за неприсъствие на избори „в продължение на повече от пет години след последната съдебна регистрация за това“.", "date": "2019.12.04", "title": "ОССЕ препоръчва да се отмени намаляването на партийните субсидии"}
{"url": "https://offnews.bg/politika/emil-kostadinov-e-noviat-oblasten-na-pernik%c2%a0-716840.html", "text": "Правителството освободи Ирена Соколова и назначи за областен управител на Перник Емил Костадинов. Поводът за рокадата е водната криза. Соколова е предупредена от премиера, че не се е справила държавнически с водната криза и трябва да бъде наказана. \"Когато правим грешка, си я понасяме\", заяви Борисов, предаде репортер на OFFNews.Емил Костадинов е бивш кмет на квартал \"Изток\". \"В петък направихме извънредна проверка на положението с водата в Перник. Установихме, че е имало подаване на вода към помпената станция в Радомир. Установи се, че е махнат водомера към тази станция. Към нея трябва да се подава вода само при аварии.\", обясни Нено Димов.\"След пломбирането на помпената станция притокът към язовира е по-голям от разхода\", добави министъра на околната среда и водите.Според Петя Аврамова през последните дни тенденцията е почти изравняване на притока от отока.Тя разкри, че при двуразовото пускане на водата авариите са се увеличили.Аврамова добави, че се търсят допълнителни източници на вода, като допълни, че вече е имало срещи с експерти и има официално две внесени предложения от експерти. Предстои да се разгледат и да се установи дали са удачни.Премиерът констатира, че водопроводната мрежа не е пипана близо 50-60 години.\"От 418 язовира на 182 се искат документи за започване на ремонтните дейности. На 10 вече са направени строителни площадки, при другите ремонтните дейности ще започнат през февруари.\", добави министърът на икономиката Емил Караниколов. ", "date": "2019.12.04", "title": "Емил Костадинов е новият областен на Перник "}
{"url": "https://offnews.bg/politika/maia-manolova-pravi-grazhdanska-platforma-za-natisk-pokani-borisov-v-716846.html", "text": "Няма да правя политическа партия. С екипа, с който работихме в кампанията за местните избори, създаваме гражданска платформа. Това заяви бившият омбудсман и кандидат за кмет на София Мая Манолова по бТВ. Тя поясни, че платформата ще е за подаване на сигнали и граждански натиск върху институциите. Всичко е политика и гражданите трябва да се заемат с политика, за да защитят правата си, каза още Манолова.Тя организира и безплатна приемна, в която хората ще могат да получават консултации от експерти и адвокати. Тя предложи на екипа на премиера Бойко Борисов да отиде в нейната приемна и да се запознае с проблемите на хората.Относно финансирането Манолова уточни, че първоначално тя й нейният екип ще дават средства, а след това на сайта им ще има и дарителска сметка, на която хората ще могат да правят своите дарения.Тя за пореден път отбеляза, че е имало изключително тежки нарушения на изборни процес. Важно е да бъдат извадени тези нарушения, защото избори пак ще има. Утре може на партията на Борисов да откраднат гласовете, както откраднаха моите, подчерта Манолова.", "date": "2019.12.04", "title": "Мая Манолова прави гражданска платформа за натиск, покани Борисов в безплатната приемна"}
{"url": "https://offnews.bg/futbol/interesat-kam-mladata-zvezda-na-levski-se-zasilva-716839.html", "text": "Желаещите да подпишат с новата звезда на Левски Станислав Иванов се увеличават лавинообразно, но от това постъпленията в клубната каса няма да се увеличат, алармира \"Меридиан Мач\".Клубовете, които обаче проявяват интерес към младока, не са впечатлени от изказванията на \"сините\" шефовете, че ще се разделят с него само при оферта, която е над 1 милион евро, а ще се опитат да го вземат за далеч по-малка сума.Стаси, който бе обявен за един от най-интересните младоци на Балканите, привлече вниманието на отбори като Селтик и Фиорентина.Те обаче не са съгласни да плащат огромна сума за Иванов, а се гласят да се възползват от откупната му клауза, която е под сумата, която от \"Герена\" търсят за него.Самият талант обяви, че предпочита да си остане в Левски, а опитният румънски агент Йоан Бекали дори го посъветва да вкара още голове преди да мисли за трансфер.", "date": "2019.12.04", "title": "Интересът към младата звезда на Левски се засилва"}
{"url": "https://offnews.bg/obshtestvo/majchinstvoto-niama-da-se-vdiga-i-prez-2020-g-716874.html", "text": "Паричното обезщетение за отглеждане на дете от една- до двегодишна възраст остава 380 лева и догодина.Това решиха депутатите, след като приеха текстовете от Закона за Бюджета на ДОО за следващата година.Предложението беше гласувано със 117 гласа \"за\", 77 \"против\" и 7 \"въздържали се\".През 2019 г. размерът на втората година платено майчинство също бе 380 лв.От БСП беше предложено размерът на обезщетението да бъде 650 лв. 650 лв. е и искането на БСП за минимална работна заплата през 2020 г. Необходимите средства за това ще са около 75 млн. лв. допълнително, което според Георги Гьоков няма да натовари бюджета. Според Гьоков 380 лв. не биха могли да заместят доходите от труд, които майката получава.\"Демографският проблем в България е налице, как тогава виждате да се отглежда дете с 380 лв. когато 363 лв. е границата на бедност у нас. Предложете атрактивни бонуси като по-кратък работен ден и повече детски градини\", посъветва Гьоков.Предложението на \"Воля\" обезщетението да е равно на минималната работна заплата за 2020 г. също беше отхвърлено. Новият министър на труда Деница Сачева добави, че бюджетът на ДОО е предвиден от правителството за стимулиране на хората да се върнат по-бързо на работа. ", "date": "2019.12.04", "title": "Майчинството няма да се вдига и през 2020 г."}
{"url": "https://offnews.bg/obshtestvo/pravitelstvoto-otpuska-16-mln-za-remont-na-8-samoleta-716850.html", "text": "16 милиона лева за покупката на нови двигатели за осем бойни самолета отпусна правителството наМинистерството на отбраната на заседанието си днес. България е втора по разходи за отбрана в НАТО с 3,1 процента от БВП, каза премиерът Бойко Борисов след вземането на решението. Тези самолети с нови двигатели ще бъдат ползвани докато дойдат новите Ф-16, обясни той.\"България е втора по изпълнение на критерии за 3,1% от БВП за отбрана.\",допълни Бойко Борисов.  \"От днес София има най-високия кредитен рейтинг от столиците на балканите\", каза министър-председателят.Борисов добави, че това са най-добрите отговори на най-голямата световна кредитна агенция, която оценява градовете и София.", "date": "2019.12.04", "title": "Правителството отпуска 16 млн. за ремонт на 8 самолета"}
{"url": "https://offnews.bg/zdrave/6-hrani-s-iznenadvasht-efekt-varhu-mozaka-716844.html", "text": "Бял оризТози продукт съдържа бързоразтворими въглехидрати, благодарение на които молекулите на глюкозата бързо постъпват в мозъка. Това провокира скок на кръвната захар и като цяло влияе зле на мозъка и общото здравословно състояние.Зърнени културиЗърнените култури съдържат глутен, който подпомага покълването. Според специалистите обаче консумацията на храни, съдържащи глутен, може да предизвика тревожност и депресия. Причината е, че антителата срещу глутен също атакуват важни за организма вещества.БобовиСмята се, че са полезни и често се препоръчват в различни хранителни режими. Малко известно е, че тези продукти влияят негативно на мозъка. В бобовите култури има дъбилни вещества, които пречат на усвояването на минералите. В резултат се нарушава кръвоснабдяването на мозъка, в дългосрочен план може да предизвикат анемия.СланинаТози продукт съдържа арахидонова киселина, представител на Омега-6 мастните киселини. Тя има важна роля в работата на главния мозък. Благодарение на нейното действие, може да се профилактира появата на Болест на Алцхаймер и други нарушения на когнитивните функции.Твърдите сиренаВ техния състав има тирамин, вещество, което се образува при разпада на протеините и узряването на продуктите. Това вещество повишава кръвното налягане и може да предизвика мигрена.ПуканкиПродуктът съдържа протеини, фосфор, желязо и силиций. Силицият подпомага безпроблемната работа на нервната система. Освен това пуканките съдържат Витамин В, който потиска симптомите на депресия и стрес.", "date": "2019.12.04", "title": "6 храни с изненадващ ефект върху мозъка"}
{"url": "https://offnews.bg/zdrave/d-r-nikolaj-sharkov-plombite-za-detcata-sa-100-bezplatni-716847.html", "text": "\"Пломбите за децата са 100% безплатни\", заяви в интервю за БНР д-р Николай Шарков, председател на УС на Българския зъболекарски съюз (БЗС).По думите му децата имат много добър пакет по задължително здравно осигуряване, който включва един преглед годишно и 4 дейности, включващи зъбния кариес и неговите усложнения.Профилактиката на детето започва от бременността на майката, изтъкна още специалистът. Храненето също е изключително важен елемент.\"Индивидът е едно цяло и здравето на устата рефлектира върху всички органи и системи на човешкото тяло и обратното\", посочи той и уточни, че техните усилия са насочени към превенция на заболяванията:„130 хил. деца са минали през програмата за орална профилактика. На повече от 460 хил. зъба са били поставени силанти. Това е огромен труд, осъществен от около 400 изпълнители на програмата, които са доброволци, и от 28 регионални координатори“.По думите на д-р Николай Шарков поставянето на силанти на зъбите намалява зъбния кариес драстично – до 70%, според литературни източници. \"При нас процентът е малко по-висок\", подчерта той.Днес БЗС ще проведе годишен форум във връзка с Националната програма за профилактика на оралните заболявания при деца от 0 до 18 години.", "date": "2019.12.04", "title": "Д-р Николай Шарков: Пломбите за децата са 100% безплатни"}
{"url": "https://offnews.bg/obshtestvo/vaorazheniat-mazh-v-burgaskata-poliklinika-e-bil-s-2-6-promila-alkohol-716838.html", "text": "Въоръженият пациент, размахвал пистолет пред кабинета на общопрактикуващ лекар в бургаско ДКЦ е бил с 2,6 промила алкохол в кръвта, съобщи bTV.53-годишният Тошко Тодоров е бил задържан първоначално само за около час в полицията. Освободен е, тъй като се водел на отчет в центъра за психично здраве – над 30 пъти е лежал там заради системни злоупотреби с алкохол.Тодоров, който дошъл за направление, се изнервил, че трябвало да чака. Извадил зареден пистолет и го размахал, заплашвайки и пациенти, и медицинския персонал. Двама от пациентите извикали дежурния охранител. Бързата реакция на хората е предотвратила нещастен случай.Лекарката е в шок. По думите й пациентът крещял, че носи оръжието се навсякъде и че ще идва когато си иска. „Аз не съм свикнала да работя под натиска на въоръжени хора!“, обясни д-р Нина Попова.Това не е първото престъпление на Тодоров. Задържан е и друг път за хулигански прояви, кражби и неплащане на издръжка, но досега не е осъждан. В предишната му експертиза е посочено, че е получил загуба на разсъдъка, свързана с алкохолно опиянение и не може да отговаря за действията си.Снощи мъжът отново беше задържан и принудително отведен в психодиспансера. Ще му бъде назначена нова експертиза. От заключението на лекарите зависи дали този път ще носи наказателна отговорност.", "date": "2019.12.04", "title": "Въоръженият мъж в бургаската поликлиника е бил с 2,6 промила алкохол в кръвта"}
{"url": "https://offnews.bg/obshtestvo/oshte-tri-dni-za-partiite-da-otchetat-parite-po-izborite-pri-greshki-716859.html", "text": "Още три дни остават до крайния срок, в който партиите, коалициите и инициативните комитет трябва да отчетат приходите, разходите и поетите задължения за плащане. При провеждане на балотаж срокът за представяне на отчети е 13 декември 2019 г.До момента в Сметната палата отчети са подали 28 партии, 2 коалиции от партии, 146 инициативни комитети и 134 местни коалиции, съобщиха от Сметната палата. Сметната палата напомня, че отчетът трябва да се изпрати от представляващия партията, коалицията или инициативния комитет на хартиен и електронен носител, придружен с извлечение от банковата им сметка. Към отчета трябва да се приложат декларациите за произход на дарените средства, когато са в размер над една минимална работна заплата (560 лв. за 2019 г.), както и декларациите за произход на средствата, предоставени от кандидат или член на инициативен комитет, когато средствата надхвърлят една минимална работна заплата. (чл. 172, ал. 1 и ал. 3 от ИК).Отчет, който не отговаря на изискванията относно формата, съдържанието и начина на представяне, се смята за неподаден. За непредставен отчет на лицето, което представлява партията или инициативния комитет, или на лицата, които представляват коалицията, се налага глоба от 2000 до 10 000 лв.  Сметната палата ще публикува подадените отчети и ще извърши одит за съответствие на декларираните приходи и извършените разходи във връзка с предизборната кампания, когато те надхвърлят 1000 лв. ", "date": "2019.12.04", "title": "Още три дни за партиите да отчетат парите по изборите, при грешки глобата е до 10 000 лв."}
{"url": "https://offnews.bg/temida/sadat-potvardi-izbora-za-kmet-na-varnenskia-rajon-primorski-716841.html", "text": "Съдебен състав на Административен съд – Варна потвърди решение на Общинската избирателна комисия  с което е избрана Петя Проданова за кмет на Район „Приморски“, както и предхождащото го решение на ОИК за резултатите от първия тур. Производството беше образувано по жалба на Надка Йонова, в качеството й на кандидат за кмет на район „Приморски“, издигната от коалиция „Ние, Гражданите“. В мотивите си съдът сочи, че настоящото съдебно производство по оспорване на изборния резултат е контролно-отменително по своя характер и има за цел да се извърши проверка на конкретни нарушения, допуснати в изборния процес при определяне на изборните резултати, които да са толкова съществени, че биха довели до подмяна на действителния вот на избирателите, каквито твърдения не са наведени. В хода на производството нито едно от въведените в жалбата твърдения за незаконосъобразност на постановеното от ОИК - Варна решение не беше доказано.Решението може да бъде обжалвано с касационна жалба пред Върховния административен съд в 7-дневен срок от съобщаването му на страните.", "date": "2019.12.04", "title": "Съдът потвърди избора за кмет на варненския район Приморски"}
{"url": "https://offnews.bg/futbol/priatelkata-na-ronaldo-podkrepi-bojkota-mu-na-zlatnata-topka-716864.html", "text": "Приятелката на португалската мегазвезда на Ювентус Кристиано Роналдо Джорджина Родригес го защити от нападките, които бяха отправени към него заради отказа да присъства на церемонията за \"Златната топка\".Роналдо остана трети в класацията и не се появи в Париж, където за рекорден шести път беше коронясан Лионел Меси от Барселона.\"Несравним, неудържим, смел, неконформист. Имаш числата и титлите. Затова си централна фигура с най-добрите резултати като Лигата на нациите, Купата на Италия, титлата от Серия А и най-добър футболист на Серия А. Но, за щастие, нито наградите, нито трофеите говорят за теб, въпреки че ги имаш в изобилие.Това, което най-добре говори за теб, си ти самият - твоята страст, твоят глад за развитие, твоята колегиалност, защото си вдъхновение във футбола и спорта за милиони и милиони хора. Не те е страх от предизвикателствата, излизаш от зоната си на комфорт и продължаваш да се развиваш и да показваш на света, че си номер 1. Обичам те\", написа Джорджина.Ден по-рано и сестрата на Роналдо Катя Авейро също използва социалните мрежи, за да отговори задочно на критиците му. Сред тях беше и родната звезда от близкото минало Христо Стоичков, който го упрекна, че ходи само на церемонии, на които очаква да получи награда.", "date": "2019.12.04", "title": "Приятелката на Роналдо подкрепи бойкота му на \"Златната топка\""}
{"url": "https://offnews.bg/ikonomika/biudzhet-2020-dotuk-po-visoki-zaplati-na-chinovnitcite-i-poveche-za-o-716911.html", "text": "Парламентът прие част от закона за държавния бюджет на второ четене. Работата по него продължава и утре. Какво бе прието дотук:Приходи 28 млрд. лв, разходи - 14 млрд. лвСлед над 3 часа обсъждане парламентът прие рамката на държавния бюджет на второ четене. В Бюджета за 2020 г. се предвижда приходите в бюджета да бъдат малко над 28 млрд. лева, а разходите – 14 млрд.Предвиждат се трансфери към общините, Държавното обществено осигуряване, Националната здрава осигурителна каса за над 12 млрд. Вноската в общия бюджет на Европейския съюз пък ще е 1, 4 млрд. лв.По време на дебата от БСП обвиниха, че финансовото министерство умишлено занижава прогнозата за приходите, за да може в края на годината преизпълнение на приходите и излишъкът да се разпределя с постановления на Министерски съвет.Опозицията критикува, че Бюджет 2020 е копие на миналогодишния и няма никакви заложени реформи, а само наливане на повече средства. “Приходните агенции работели добре, правителството създавало такава добра бизнес среда. Нито едно от тези неща не е вярно. Последни сме по заплати, сивия сектор е 30% у нас. Народното събрание трябва да разпределя, а не постфактум с постановление на Министерския съвет. Да коригираме прогнозата на финансовия министър Горанов“, каза от трибуната Николай Тишев (БСП).Министърът на финансите Владислав Горанов се позова на статистиката, според която през последните години има съвсем малко разминаване между планираните приходи и реалните, а отклонение от 1-2% било съвсем нормално.За текущата 2019 г. той отчете, че ще постъпят с 53,8 млн. лв. по-малко или неизпълнението на бюджета се очертава в рамките на 0,2%.Повече пари за съдебната властБюджетът на Висшия съдебен съвет ще е 49, 5 млн. лв. За следващата година парите за ВКС са в размер на 21, 8 млн. лв. За прокуратурата са предвидени 289 млн. лв, а за съдилищата на Република България е предвиден бюджет от 378, 2 млн. лв. за 2020 г. “Получи се общо сумарно увеличение със 70 млн. лв. в бюджета на съдебната власт спрямо предходната година”, сметна министърът на правосъдието Данаил. Смятам, че това увеличение ще обезпечи работата на съдебната система включително и ще послужи за увеличение на възнагражденията вътре в съдебната система средно аритметично с около 10 %., каза Кирилов.Рекорден бюджет за отбранаРазходите за Министерство на отбраната за 2020 г. се предвижда да бъдат 1, 5 млрд. лв. Като към тях се добавят и парите предвидени за модернизация на армията сумата минава 2 млрд. и ще надхвърлят 2% от Брутния вътрешен продукт.Увеличените средства са предвидени за трето поред 10-процентно увеличение на заплатите, за назначаване на 800 нови военнослужещи, за капиталови разходи, както и за провеждането на поредица от мащабни учения.Заложени са средства за купуване на 150 бронирани машина за пехотата и 2 нови кораби за флота.15 % ще бъдат увеличени заплатите на социалните работнициС 15 % ще бъдат увеличени заплатите на социалните работници в Агенцията за социално подпомагане през следващата година. Това е едно от малкото предложения на БСП, които бяха одобрени от мнозинството. „За“ гласуваха единодушно 199 народни представители. Необходимите за увеличението на заплатите средства са в размер на 5 млн., което няма да се отрази на държавния бюджет, само в в бюджета на Министерство на труда и социалната политика (МТСП), който бе одобрен. Той е в размер 1, 4 млрд. лв. „Знам колко е тежка работата на социалните работници. Това са едни от хората, които получават най-ниски доходи в държавния сектор. Както и беше споменато заплатата на начинаещ социален работник е близка до минималната. Същевременно социалната сфера се товари с непрекъснато нови задължения, нови дейности, предвид на приетите нови закони през тази и преходната година. Затова колегите социални работници, работещи в АСП - близо 4700 заслужават по-високо увеличение на заплатите от 1 януари 2020 г. от предвиденото 10-процентно увеличение”, каза зам.-председателят на Социална комисия и депутат от ГЕРБ Светлана Ангелова.Увеличение на заплатите ще има и в МВР, както и в другите звена на държавната администрация.", "date": "2019.12.04", "title": "Бюджет 2020 дотук: По-високи заплати на чиновниците и повече за отбрана"}
{"url": "https://offnews.bg/sviat/bezsrochna-natcionalna-stachka-vav-frantcia-ot-utre-transportat-shte-716862.html", "text": "Безсрочна национална стачка започва във Франция утре. Очаква се няколко милиона работници и служители в държавния и частния сектор да се включат в протестните действия.  Очакват се силни смущения в обществения живот, особено в градския транспорт, предупреди МВнР. По информация на българското посолство в Париж стачката ще обхване железниците (SNCF), като ще бъдат осигурени само 10% от влаковете на територията на страната, регионалните влакове TER (Transport express régional), от които ще пътуват само 3 %; влаковете Intercités ще бъдат почти изцяло анулирани, особено в регионите Бретан и Окситания.В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита.Синдикатите на наземния персонал на авиокомпанията „Ер Франс\" също са призовали към стачка, поради което може да се очакват затруднения при обработката на пътници и багажи.На 5 декември са планирани повече от 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор\" (Gare du Nord) и да продължи до „Плас дьо ла насион\" (Place de la Nation), уточнява Външно. Стачка са обявили и в сферата на образованието – очаква се 40% от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците).Има призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите.Препоръчваме на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата, особено в Париж, съветва МВнР. При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2019.12.04", "title": "Безсрочна национална стачка във Франция от утре, транспортът ще е блокиран"}
{"url": "https://offnews.bg/obshtestvo/ot-denia-na-sv-varvara-zapochvat-zimnite-praznitci-zhenska-koleda-e-716666.html", "text": "Християните почитат днес св. великомъченица Варвара, започват зимните празници. Денят е известен и като Женска Коледа. Имен ден празнуват Варвара и Варадин.Според народните вярвания Св. Варвара и Св. Сава, чийто ден се отбелязва утре, са сестри, а Св. Никола е техен брат. Народът ни свързва трите празника и с поговорката „Варвара вари, Сава пече, Никола гости посреща“.Света Варвара е родена в края на 3 век в семейството на аристократ-езичник. Тя била изключително красива и ревнивият ѝ баща я затворил в кула, където тя растяла далеч от хорските очи. Варвара изучавала света само от прозореца, който разкривал вълшебна гледка и питала прислужниците си кой е създал тази красота. Имала много време да размишлява за твореца. Когато дошло време да се омъжи, баща й й разрешил да излиза, Варвара се запознала с християни и приела свето кръщение.По искане на бащата Варвара е измъчвана, осъдена на смърт и обезглавена.У нас св. Варвара е смятана за покровителка на децата от болести, тя ги предпазва от дребната шарка. На този ден майките я умилдстивяват с питка с мед.В някои части от страната св. Варвара е почитана и като покровителка на домашните птици.", "date": "2019.12.04", "title": "От деня на Св. Варвара започват зимните празници, Женска Коледа е днес"}
{"url": "https://offnews.bg/politika/poritcanie-razkaianie-i-minimalna-pensia-250-lv-ot-iuli-sled-snoshtn-716860.html", "text": "Депутатът от ГЕРБ Спас Гърневски бе наказан с порицание от председателят на парламента Цвета Караянчева заради скандалите в пленарна зала във вторник вечерта, а самият той се разкая. Тогава бившият син кмет на Пловдив се провикна „червени боклуци“ към депутатите на БСП, които бяха окупирали трибуната на пленарна зала.Те протестираха, че председателстващият заседанието Емил Христов не допусна искането им предложението за 300 лв. минимална пенсия да бъде гласувано поименно и извънредното заседание на което се гласуваше бюджетът на ДОО за следващата година.Тази сутрин Гърневски се извини от парламеннартаната трибуна. „Съжалявам, вчера си позволих реплики, които не трябваше да правя“, каза Гърневски. „През целия ден бяхме свидетели на провокации и на обиди. Краят на парламентарния ден се случи нещо, което не бива да се случва в този парламент да бъде обградена трибуната на Народното събрание. Хора да призовават председателя да се отстрани от мястото, от което води заседанието. Това ме провокира и аз също си позволих реплики, които не трябваше да направя. Съжалявам за това“. „Ако някой се е почувствал засегнат, съжалявам, че се е припознал и му се извинявам“, завърши леко двузначно Гърневски.Караянчева каза в началото на заседанието, че наказанието на Гърневски е обсъдено на председателски съвет. БСП обаче настоя Гърневски да бъде отстранен от минимум едно заседание заради \"Червени боклуци\". „Ако аз вчера съм нарушил, а вероятно съм нарушил правилника, моля също да бъда наказан“, каза още Свиленски, който беше един от най-шумните социлисти настояващи за поименно гласуване. „По-важното е, че Спас Гърневски е член на Комисията по парламентарна етика“, отбеляза Свиленски.Караянчева след това свика нов председателски съвет по искане на председателя на групата на ГЕРБ Даниела Дариткова, която призова да не руши имиджа на парламента с караници в залата.„Не беше постигнато единодушие за наказанието на Спас Гърневски и то остава порицание“, заключи Караянчева след почивката.„Хубавото е, че се разбрахме за едно. Оттук нататък от залата да отсъства езикът на омразата, да не се използват обидни квалификации и за всяка лично аз поемам ангажимента да наказвам народните представители с цялата строгост на правилника“, каза Караянчева.Караянчева допусна до гласуване предложението на БСП и Атака за поименно гласуване на текстовете за минималната пенсия, след като вчера Христов не направи това, но то бе отхвърлено. В крайна сметка депутатите решиха от 1 юли 2020 г. минималният размер на пенсията за стаж и възраст да бъде 250 лв. От 1 януари до 30 юни 2020 г. минималният размер на пенсията за стаж и възраст ще бъде 219,43 лв.Първоначалното предложение за минимален размер на пенсията за стаж и възраст от 1 юли 2020 г. бе за 234, 12 лв., но между двете четения от управляващата коалиция предложиха 250 лв.БСП и ДПС поискаха минималната пенсия да бъде от 250 лв. още от 1 януари, но и техните предложения бяха отхвърлени. В ДПС бяха сметнали, че за това ще са нужни само 80 млн. лв.", "date": "2019.12.04", "title": "Порицание, разкаяние и минимална пенсия 250 лв. от юли след снощния скандал в парламента"}
{"url": "https://offnews.bg/obshtestvo/ivajlo-kalfin-falshivite-telk-i-bolnichni-se-izdavat-ot-meditcinskite-716849.html", "text": "Проблемът на фалшивите ТЕЛК и фалшивите болнични не е в социалната система, те се издават от здравната система, от медицинските специалисти. Това заяви в студиото на БНТ Ивайло Калфин – бивш министър на труда и социалната политика.Според него тези \"дефекти\" могат да се преборят с електронна здравна карта, електронни документи. \"Очевидно някой има интерес това да не се случва. Не е виновен министърът на труда и социалната политика\", коментира Калфин.По думите на бившия социален министър отношението към хората с увреждания трябва да се промени и много други теми в социалната сфера трябва да се преразгледат. \"Социалната политика не замества доходите от труд, тя е солидарност на обществото към хората, които временно или дългосрочно имат проблеми с нормалната интеграция в обществото“, допълни Калфин.Според него там, където има измама, тя идва от медицинската преценка и това не е в ресора на социалния министър. Напоследък много неща се приписват на социалния министър, а би трябвало да се адресират към здравния, смята Калфин.Що се отнася до схемата за източване на НОИ чрез фалшиви документи за пенсиониране, Калфин коментира, че това е възможно тъй като става дума за досиета преди 1997 г., когато в НОИ не е имало електронен архив.\"НОИ има електронна информационна система от 1997 г. Преди това архивите са в папки, документи и в трудовите книжки на хората. Когато изчезнат документи, остават само трудовите книжки и затова е възможна тази измама. В случая става въпрос за стаж, НОИ няма начин да прецени дали едни документи са верни или не, ако са преди 1997 г. Проблемът се е появил, когато са изнесени тези досиета от НОИ\", обясни бившият социален министър.", "date": "2019.12.04", "title": "Ивайло Калфин: Фалшивите ТЕЛК и болнични се издават от медицинските специалисти"}
{"url": "https://offnews.bg/obshtestvo/vazrastna-zhena-pochina-pri-pozhar-v-sliven-716853.html", "text": "82-годишна жена почина при пожар в Сливен тази нощ, съобщиха от МВР в града. Сигнал за инцидента е получен в 2:30 и е изгасен за около 20 мин. Пострадалата жена е изнесена от жилището в тежко състояние заради вдишания дим.Починала е на път към болницата. Вероятната причина за пожара е електрическа печка с реотани, на която загиналата се е отоплявала, тъй като до отоплителния уред е имало горими материали. ", "date": "2019.12.04", "title": "Възрастна жена почина при пожар в Сливен"}
{"url": "https://offnews.bg/sviat/naj-malko-17-zaginali-pri-tajfun-vav-filipinite-716854.html", "text": "Най-малко 17 са жертвите след тайфуна Камури във Филипините, съобщи агенция Блумбърг. Щетите, нанесени от Камури на селското стопанство, са за 15,7 млн. долара. Летището в Манила затвори вчера за 12 часа всички четири терминала. Големи щети има и в летището в Легаспи в провинция Албай. Това е двайсетият тайфун, който връхлита Филипините тази година. Скоростта на ветровете е дотигнала 150 км/час, посочва агенция ТАСС. ", "date": "2019.12.04", "title": "Най-малко 17 загинали при тайфун във Филипините"}
{"url": "https://offnews.bg/futbol/manchestar-siti-se-varna-na-vtoroto-miasto-716832.html", "text": "Шампионът на Англия Манчестър Сити се наложи над Бърнли с 4:1 като гост в двубой от 15-и кръг на Премиършип и се върна на второто място във временното класиране с 32 точки, колкото има и Лестър, но \"лисиците\" са с мач по-малко.Габриел Жезус даде преднина на “гражданите” в 24-ата минутна и отново той в 50-ата увеличи аванса на отбора си.Последваха голове за Сити на Родри (68) и Рияд Марез (87), а почетният гол за Бърнли отбеляза Роби Брейди минута преди края на редовното време.В друг мач от кръга Кристъл Палас надви Борнемут с 1:0. Домакините играха с човек по-малко от 19-ата минута, когато Мамаду Сако получи директен червен картон. Въпреки това “орлите” стигнаха до победата с гол на Джефри Шлуп в 76-ата минута.", "date": "2019.12.04", "title": "Манчестър Сити се върна на второто място"}
{"url": "https://offnews.bg/sviat/erdogan-dovolen-ot-sreshtata-na-nato-v-london-otkriva-dzhamia-v-kejmb-716826.html", "text": "Турският президент Реджеп Ердоган даде положителна оценка на приключилата в Лондон 4-странна среща на лидери от НАТО по въпроса за Сирия, предаде Анадолската агенция.Той разговаря с френския президент Еманюел Макрон, премиера на Великобритания Борис Джонсън и с канцлера на Германия Ангела Меркел. Срещата бе при закрити врати в резиденцията на британския лидер и продължи около 50 минути.От турска страна присъстваха външният министър Мевлют Чавушоглу, финансовият /и зет на Ердоган/ Берат Албайрак, министърът на отбраната Хулуси Акар, ръководителят на националната разузнавателна агенция Хакан Фидан. Преговорите се състояха в рамките на лидерската среща на НАТО по повод 70-годишнината на алианса.В последния ден от визитата си в Обединеното кралство Ердоган ще се включи в церемонията по откриването на джамия в Кеймбридж.НАТО трябва да се реформира в съответствие с произтичащите от тероризма асиметрични заплахи, заяви Реджеп Ердоган преди отпътуването си за Лондон, цитиран от БНР. Според него, ако Гърция предприеме стъпки по отношение на споразумението между Либия и Турция за определяне на морските граници в Източното Средиземноморие, Анкара също си запазва правото да реагира.Турският лидер поиска безусловна подкрепа за борбата на Анкара с тероризма от съюзниците ѝ в НАТО. Турция иска сирийските кюрдски Сили за народна защита, които тя смята за клон на ПКК, да бъдат обявени за терористична организация.Анкара заплаши, че ще блокира плановете на Алианса по отношение на Полша и прибалтийските страни, ако искането ѝ не бъде удовлетворено, но американският секретар по отбраната Марк Еспър се обяви против идеята. Тя не се подкрепя и от други страни.Турция си запазва правото да предприеме стъпки и незабавно ще направи каквото е необходимо, подчерта Ердоган във връзка с евентуални реакции на Гърция или други страни срещу подписаното миналия понеделник между Либия и Турция споразумение за границите в Средиземно море.Действията на Гърция, Египет и Кипър няма да повлияят на споразумението между Турция и правителството на националното съгласие в Триполи, допълни турският президент. Той поясни, че гръцкият премиер Кириакос Мицотакис е поискал среща с него в Лондон по въпроса.По-рано Мицотакис заяви, че Атина ще повдигне въпроса за подписания меморандум между двете страни на срещата в Лондон поради едностранния характер на определяне на морската граница.", "date": "2019.12.04", "title": "Ердоган доволен от срещата на НАТО в Лондон, открива джамия в Кеймбридж"}
{"url": "https://offnews.bg/obshtestvo/stolichnoto-parno-se-promenia-shte-si-prodava-toka-kojto-proizvezhda-716827.html", "text": "\"Топлофикация-София\" ще продава сама тока си на енергийната борса догодина. Сега посредник за това е фирмата \"Гранд енерджи дистрибюшън\", свързвана с бизнесмена Христо Ковачки. На заседанието на СОС преди два дни лидерът на групата на \"Демократична България\" Методи Лалов , че настояват за незабавни оставки на всички членове на Надзорния и Управителния съвет на дружеството. \"обяви още от името на ДБ Лалов. Топлофикация София, която има още един договор с \"Гранд енерджи дистрибюшън\" - за координатор на балансираща група, е утвърдила и правила, според които ще се изпратят покани до всички фирми, вписани в регистъра на фирмите-координатори на Комисията за енергийно и водно регулиране. Шефът на Топлофикация София инж. Кремен Георгиев на 18 ноември, а Надзорният съвет на дружеството постави на му Александър Александров. Председателят на СОС Елен Герджиков  ден по-късно, че Георгиев се е оттеглил, заради криза на доверието между него и кмета Йорданка Фандъкова. Така ще бъде осигурена възможност за напълно прозрачен и максимално изгоден за дружеството избор, твърдят от \"Топлофикация - София\".Съобщението на \"Топлофикация София\"Съгласно приетата през юли 2019 г. от Столичния общински съвет стратегия за финансова стабилизация и технологично обновление на „Топлофикация София“ ЕАД, топлофикационното дружество извърши необходимата подготовка за самостоятелно участие на българския електроенергиен пазар.Управителният съвет на дружеството утвърди изискванията за провеждане на процедура за избор на координатор на стандартна балансираща група и Вътрешни правила за участие на Българската независима енергийна борса. Двата документа ще бъдат достъпни на сайта на столичната Топлофикация – www.toplo.bg, в рубриката „Законодателна рамка“. Съгласно изискванията на чл. 91 от Закона за енергетиката и чл. 56, ал. 19 от Правилата за търговия с електрическа енергия /ПТЕЕ/, „Топлофикация София“ ЕАД, в качеството си на производител на електрическа енергия от високоефективно комбинирано производство следва да избере фирма - координатор на стандартна балансираща група. Фирмите-координатори на балансиращи групи са посочени в публичния регистър на Комисията за енергийно и водно регулиране и те ще бъдат поканени да представят оферти, като по този начин ще бъде осигурена възможност за напълно прозрачен и максимално изгоден за дружеството избор.Управителният съвет на „Топлофикация София“ ЕАД взе решение и за самостоятелно участие на компанията на „Българската независима енергийна борса /БНЕБ/през 2020 г. С оглед максимално ефективната позиция на дружеството по отношение реализирането на произвежданата собствена електрическа енергия, са заложени следните условия: избор на пазарен сегмент за продажба през БНЕБ на електрическа енергия; анализ на финансовия риск, произхождащ от продажба на произведената електрическа енергия и риска от липса на купувач и невъзможност за реализация на количествата, и най-важното - възможност за авансово плащане по двустранни договори за продажбата на енергияУтвърдената Процедура за избор на координатор на стандартна балансираща група и Вътрешни правила за избор на купувач на произведената от дружеството нетна активна електрическа енергия осигуряват пълната прозрачност при реализирането на една важна дейност, от която зависят производствената и финансова стабилност на „Топлофикация София“.", "date": "2019.12.04", "title": "Столичното парно се променя: Ще си продава тока, който произвежда, без посредник"}
{"url": "https://offnews.bg/obshtestvo/ochertaha-gigantski-parkomesta-kato-rezerve-za-veloaleia-spasi-sofi-716830.html", "text": "Гигантски паркоместа пазят място за нова велоалея в София. Те са обособени по бул. „Патриарх Евтимий“ между бул. „Витоша“ и ул. „Княз Борис“ временно, съобщи Столична община. Паркоместата са с по-голяма дължина, защото в тях е запазен габаритът за велоалея от бул. „Витоша“ до Петте кьошета, която ще се реализира догодина. Това е направено по изискване на Пътна полиция, за да се избегне оставането на нерегулиран участък от пътното платно (200 метра от бъдещата велоалея), в рамките на който може да възникне ПТП, уточняват от СО. По този начин при реализацията на велоалеята няма да е необходимо и премаркиране и нараняване на новоположената асфалтова настилка.Преди ден настилката в този участък беше възстановена и с нея е въведена новата организация на движение, която предвижда велоалея от южната страна и възможност за обособяване на бус лента. Догодина велоалеята по бул. „Патриарх Евтимий“ ще бъде изпълнена в целия участък от бул. „Витоша“ до Петте кьошета и това ще даде свързаност между велоалеите на бул. „Витоша“ и бул. „Прага“, уточняват от С\"Московска\" 33. Поводът е недоволство в социалните мрежи от паркоместата с дължина, на която могат да паркират два автомобила един зад друг. Те се появиха след като бяха свалени огражденията за строежа на третия лъч на метрото при градинката \"Св. Георги\". ", "date": "2019.12.04", "title": "Очертаха гигантски паркоместа като 'резерве' за велоалея, Спаси София искат подобрен проект"}
{"url": "https://offnews.bg/politika/smeniat-oblastnia-upravitel-na-pernik-dnes-716829.html", "text": "Правителството ще гласува днес предложението на премиера Бойко Борисов за смяна на областния управител на Перник Ирена Соколова заради водната криза. До оставката се стигна след на гражданите за оставка на досегашния областен управител.Министър-председателят обяви, че Соколова за нерешения проблем с водата и че вече я е уведомил за решението си.За водната криза в града се заговори открито след местните избори, а от средата на ноември беше наложен и режим на водата заради критичното ниво на язовир \"Студена\".Днес експерти ще обсъждат в регионалното министерство начини за увеличаване на дебита на язовира.", "date": "2019.12.04", "title": "Сменят областния управител на Перник днес"}
{"url": "https://offnews.bg/futbol/osnoven-igrach-na-ludogoretc-na-krastopat-716833.html", "text": "Головата машина на Лудогорец Клаудиу Кешеру е с изтичащ договор и около него вече започнаха да се навъртат кандидати за подписа му. Според румънското издание Ziare, местният гранд ФКСБ иска да се подсили с 33-годишния таран.Офанзивата за подписа му обаче вероятно ще се отложи за лятото.Кешеру има договор с \"орлите\" до 30 юни 2020 г. Самият той обаче призна при награждаването си за най-добър нападател за 2019 г. на Румъния, че вероятността да остане в Разград е 80% и просто трябва да седне с ръководството и да подпише.\"Договорът ми с Лудогорец приключва през юни. В момента анализирам възможностите пред себе си, но те са малко. Все още не съм взел окончателно решение. Сега ни предстои много важен мач в Лига Европа. Така че предварително не искам да говоря за това, но вероятността да остана там е 80%, добави голаджията.Кешеру изрази надежда, че националният отбор ще успее да се класира за Евро 2020 през баражите, в които на полуфиналите Румъния гостува на Исландия, а на финал може да срещне България.", "date": "2019.12.04", "title": "Основен играч на Лудогорец на кръстопът"}
{"url": "https://offnews.bg/tehnologii/testovete-na-offroad-bulgaria-com-akumulatorna-bormashina-parkside-716793.html", "text": "Това ревю е поредното от “Тестовете на OFFRoad-Bulgaria.com”. Инициативата набира скорост, дойде и моят ред. А като говорим за ред, планирам в бъдеще да създадем сериозен отбор от „тестери“. Защото аз, а съм сигурен още много хора в днешно време, предпочитат да получат информация не от рекламни послания, а от конкретни хора, всеки от които индивидуален и с различен поглед. Тук има много колеги, които могат, знаят и биха представили един продукт, инструмент и прочее. Ще го направят така, че да е възможно най-информативно и полезно за останалите. Така че, включвам се, скоро очаквайте и много други…Пък и ти, читателю, знай..., че освен да се чете трябва и да се пише…! Помисли в какво си добър, къде и кога да те включим!А на мен ми се падна това, от което всички разбират.Имам предвид бормашина, не футбол. Макар че като гледам на терените какво става, ще се окаже, че съм експерт и по футбол… Спокойно мисля, че мога да драсна едно ревю... Децата ми гледат телевизионната рубрика \"How it is made\", т.е. \"Как се прави\", за футбола само ще променя заглавието нa: \"Как да не се прави\"... И пиша ли, пиша... каквото виждам.Сега обаче за инструменти ще пиша и веднага питам: Ако имате само един инструмент вкъщи, кой ще е той?Не бързайте и не се подвеждайте от темата на ревюто... Чук ще е!А по ред на използваемост, след чука, са отвертката и клещите. Бормашината идва веднага след тях - първият в редицата \"електрифициран\" инструмент.Откакто човекът е открил окръжността, респективно кръглите отвори, си мечтае за нещо, което да ги прави бързо и лесно. Почти не се сещам за ремонт или някаква майстория, без нужда от бормашина. И, естествено, всички разбират от бормашини. Даже и жена ми, която още не може да различи болт от винт, но може да посочи бормашината, да познае какво е, да уцели от първи път как се държи и даже подскача съвсем малко като натисне бутона.Кое според мен е най-дразнещото в една бормашина – КАБЕЛЪТ! Ако го има. Един отвор да трябва да се направи, се почва с кабели, размотавай, включвай, пробивай. Добре, че преди време измислиха акумулаторните бормашини. Завърти, сложи бургия, натисни – готово! Който пръв се е сетил да го направи - бравос и хвала! А когато се налага да се направи нещо на двора и по колата, е направо незаменимо улеснение. Бормашината, която получих, е с батерии, така че доволен продължавам.Първо, \"сухата информация\", какво точно получих за тестове:ТЕХНИЧЕСКИ ДАННИ:Акумулаторна батерия: литиево-йонна, max. 12 V (2,0 Ah)Max. въртящ момент: 28 NmРазмер на патронника: Ø max. 10 mm т.е. до какъв диаметър на опашката свредла и прочее можете да поставите.Номинални обороти на празен ход: 0 – 350 min⁻¹ (1-ва скорост) / 0 – 1300 min⁻¹ (2-ра скорост) (Има две скорости, превключваеми с бутон, редуктор вътре, преполагам)Производителят представя уреда по следния начин:За улеснение и максимален комфорт при работа инструментът е снабден с ергономична ръкохватка, с меко противоплъзгащо покритие и е конструиран компактен и лек.Разполага с вградено LED осветление за удобство, при употреба в слабо осветени помещения, и със зарядно устройство за бързо зареждане.Пълното зареждане на батерията отнема само час, след което зарядното се изключва автоматично.Акумулаторната бормашина Parkside е с редуктор с 2 предавки, възможност за плавно регулиране на оборотите и бърз стоп (което осигурява по-добър контрол при работа с инструмента).Може да се избира между 19 степени на въртящ момент и допълнителна степен за пробиване.Бързото превключва без инструменти между функциите за пробиване и за завинтване. Налични са метален бързо свиващ се патронник с бързо освобождаване и интегриран магнитен държач за битове в шпиндела.Автоматично фиксиране на вала SPINDLE LOCK.Да поразгледаме машината! Идва в куфарче. Ако не ви мързи всеки път да я прибирате в него, изглежда отлично, а като я сложите на рафта, е супер подредено.На вид - малка, прибрана, удобно стои в ръката, а според жена ми била красива (според мен я впечатли светодиодчето отпред, което служи за фенерче). Мен пък ме учудва колко много време им трябваше на конструкторите да се сетят да слагат фенерче на ръчните машини.Батериите са литиево-йонни, което е добре, бързо се зареждат, (под час реално) нямат памет и не е зор да ги мисли човек. Слагат се на зарядното и след малко машината е готова за работа. Впрочем тук ще ви споделя едно \"тайно знание\", с което може да намалите амортизацията на всякакви литиево-йонни батерийни пакети, включително на телефони, ноутбуци, че и на настоящата бормашина. За батериите, най-доброто състояние, в което най-малко се амортизират с времето, е когато са заредени между 50% до 80%. \"Под\" и \"над\", не е добре. Дръжте ги така, доколкото и когато ви е възможно, ще изкарат най-дълго…Първи впечатления:Малка (за мен), удобна, лека!Фенерчето отпред, освен че свети, когато работи, може да се включи и самостоятелно, (с леко натискане на спусъка) - определено е удобно. Не ми харесва, че светодиодът е леко синкав, можеха да сложат по-приятен.Заключването на патронника е удобно, стягане-отвиване, става безпроблемно и бързо. Голям плюс!Откачването на патронника (с натискане на червената част и издърпване) е добра идея, а с \"отличен\" оценявам \"хрумката\" шпинделът да е направо с място за „битчета“ (с магнитче). Така няма нужда от преходници и постоянно завиване-отвиване. С тази машина махате патронника и веднага я ползвате за завиване на болтове, винтове и прочее… Слагате патронника, пробивате… Бързо и удобно. Може и да не се сваля бургията.Регулируемото усилие на патронника, на мен ми е неособено информативно като усещане, не че има голямо значение, важното е да работи. Макар че, признавам си, не я ползвам особено тази екстра. Винаги съм на „макс“, нямам нерви да регулирам и съобразявам усилие… Когато трябва, ще спра или поне така си мисля.Има информация за състояние (заряд) на батерията (цветна светодиодна стълбица) - тук отбелязвам още един плюс, особено ако нямате идея колко е заредена, или кога за последно сте я ползвали.Накратко, общите впечатления:Уредът си заслужава, определено. Понеже често ползвам бормашини, вкъщи си имам няколко. Големи, средни, с кабел, с батерии, стари и нови, от най-висок клас за професионална употреба и даже такива, останали от времето на соца. А най-ползваната от тях е..., която ми е най-близо! Хората дефинитивно сме мързеливи (съдейки по мен предимно) и каквото и да си говорим, гледам да ми най-удобно. Затова, каквото е \"под ръка\" - с това работя.Бормашината Parkside на LIDL има ценните качества, да е малка, лека, неособено скъпа и хич да не ми се налага да я мисля.Всъщност аз открих инструментите на LIDL случайно. Един ден супер \"яката\" водойструйка, която имаме вкъщи, взе, че се повреди. Случва се, разбира се, особено когато много ти трябва нещо и ти е важно да работи. Докато се организираме със сервиз и т.н., пазарувайки в LIDL (има добър черен шоколад 70%+ на уникална цена), брат ми гледа някаква водоструйка... На смешна цена! И я взема за вкъщи, докато се поправи голямата.А то, да се окаже, че и работи и то не лошо. Свършихме си работа тогава. С течение на времето, понеже е малка като размер и удобна общо взето, на когото му потрябва - все за нея се хваща. Но един хубав ден и тя взе, че се повреди. Викам си, въобще не е загуба, изкъртихме я от работа, отдавна се изплати, хвърляме я. Брат ми обаче се сеща, че имала гаранция. Разправям му: \"Остави тая работа, всички знаем с гаранциите как стои въпросът, винаги измислят нещо защо си си сам виновен.\" Казвам да я зарязва и толкоз. Той обаче, докато пазарувал (имаме LIDL съвсем наблизо), питал за гаранцията, връща се ентусиазиран да пробва. Занася я с бележката, (в най-близкият до нас магазин, не откъдето сме я взели) дава я, а те му казват след седмица да се обади. Смея се аз: \"Да бе, чакай ти от \"умрял писмо\". Но не щеш ли, след седмица следва учтиво позвъняване. Да ми минел да си вземе водоструйката. Бре, викам си, това не може да е истина, как пък я оправиха, според мен двигателят беше \"дал фира\".А брат ми се връща... с нова водоструйка, нов модел, още по-добра от изгорялата... Без въпроси, без обяснения от рода: \"А някога да е попадала капка вода върху нея?\"И така. Това беше моментът, в който открихме вкъщи инструментите нa Lidl. Да, не са предназначени за постоянна професионална употреба. Ако направя металообработващ цех, ще си купя други инструменти. Но за ежедневните дреболии вкъщи, разните постоянни малки ремонти по 4х4 и всякакви домашни дейности, нямат равни. Най-вече, защото покупката на такъв инструмент не е въпрос, който трябва внимателно да се съобрази със семейния бюджет, достатъчно са евтини. От друга страна, дали примерно тази бормашина, герой на моето ревю, може да пробие няколко милиона дупки, преди да се амортизира, хич не ме касае. Със сигурност за следващите години ще са по-малко. За сметка на това обаче, само батерията на една от другите ми бормашини струва два пъти по-скъпо от цялата бормашина на Lidl. А ако се повреди, докато пазарувам, ще ми я сменят без въпроси и условия... И точно безусловната гаранция принципно променя моето отношение.Ако преди години някой ми беше казал, че ще си купувам инструменти от Lidl, добре щяхме да се посмеем на този виц. Върти се планетата, променя се светът...Резюме:За парите си добра ли е машината? - ДА!Става ли за домашни ремонти, дребни поправки, работа по лека кола, 4х4? - ДА!Изисква ли някакви специални умения при работа или пък особена подготовка? - НЕ!Аз лично ще я ползвам ли? - ДА!", "date": "2019.12.04", "title": "Тестовете на OFFRoad-Bulgaria.com: Акумулаторна бормашина Parkside"}
{"url": "https://offnews.bg/futbol/penata-dobre-che-niama-balkansko-parvenstvo-pak-shte-sme-posledni-716836.html", "text": "Треньор №1 на ХХ век у нас и почетен президент на ЦСКА Димитър Пенев коментира в критичен стил случващото се в българския футбол и по върховете на БФС.Пената говори пред Дарик радио, като отново беше колоритен в изказа си.\"Някои от нашите ръководни кадри, които са били държавни футболисти при мен, не си слагат навреме зелето в бъчвите да улегне. Футболно ние не просто сме закъсали, а сме толкова долу, че все едно не сме в Европа. Добре, че няма Балканско първенство, че и на него са сме на последно място\", казва Пената.Той се спира по-подробно на играта на ЦСКА.\"Всички играчи ги харесвам така спортно облечени, с тези добри панталонки и хубави прически, но не ми харесват няколко неща като изпълнението, отношението и вътрешното взаимоотношение.Трябва да подобрим играта при тези добри условия. Срещу Лудогорец някои от нашите действия бяха все едно водим с три точки, а не изоставаме. Ръководството дава условия на европейско ниво. Проблемът е бързото текучество, което променя състави\", казва Пенев.Той пожелава весели празници на всички без значение от клубни пристрастия.\"За празниците желая здраве на всички. Ще вдигнем наздравица с вечния съюз - водка и кола. Ще прескочим Новата година както Стефка Костадинова, ще си бъде добре и весело\", завършва Пенев.", "date": "2019.12.04", "title": "Пената: Добре, че няма балканско първенство, пак ще сме последни"}
{"url": "https://offnews.bg/kultura/prof-dimitrina-georgieva-giurova-savova-e-nositel-na-darzhavnata-nagr-716851.html", "text": "Министър-председателят Бойко Борисов награди днес проф. Димитрина Георгиева Гюрова-Савова за изключителния ѝ принос за развитието на националната културна идентичност и духовни ценности с Държавната награда \"Св. Паисий Хилендарски\" за 2019 г. Проф. Димитрина Георгиева Гюрова-Савова е български режисьор и театрален педагог. \"Искрена и дълбока благодарност за отличието, което получавам днес за скромната си творческа кариера.\", заяви проф. Димитрина Георгиева Гюрова-Савова. Наградата е учредена на 28 юли 2000 г. Присъжда се ежегодно. Тя включва почетен знак с лика на Св. Паисий Хилендарски, грамота и парична награда на стойност 10 000 лева. ", "date": "2019.12.04", "title": "Проф. Димитрина Георгиева Гюрова-Савова е носител на Държавната награда \"Св. Паисий Хилендарски\" за 2019 г."}
{"url": "https://offnews.bg/obshtestvo/sluzhitelite-na-agentciata-po-bezopasnost-na-hranite-izlizat-na-protes-716835.html", "text": "Работещите в Българска агенция по безопасност на храните (БАБХ) излизат на протестен митинг за „Достойни заплати и достойни условия на труд\". Началото е в 11 часа на площад \"Независимост\", съобщи БНР. Протестът е организиран от Национална федерация „Земеделие и горско стопанство“ към КТ „Подкрепа“.Заради ниското заплащане в Агенцията по храните не достигат ветеринарни специалисти, затова предупреждават отдавна и синдикатите и ръководството на агенцията.По думите на директора на агенцията проф. Паскал Желязков има държавни ветеринари, служители на БАБХ, които отговарят за по няколко населени места заради недостиг на кадри. В същото време работните заплати са с около двеста лева под средната за страната.Анелия Иванова от Федерация \"Земеделие\" в КТ\" Подкрепа\" заяви, че искането на протестиращите е да бъдат заделени 105 млн. лв. разходи за БАБХ на отделен ред в бюджета на Министерството на земеделието, храните и горите като целеви средства. По този начин ще се гарантира дейността на агенцията, която е единственият компетентен орган, който се занимава с безопасността по цялата хранителна верига.Според Иванова предложенията им, внесени още през лятото в комисията, не се взимат предвид. „Министърът на финансите изобщо не обръща внимание на политиките и програмите, т. е. пуска един бюджет, който за нас абсолютно не е съобразен с това, което трябва да свърши Агенцията. След това, когато се наложи да се изсипват едни пари за обезщетяване на земеделски стопани, тези пари се намират. Настояваме тази практика да спре“.Светла Василева, председател на Федерацията на независимите синдикати, подчерта, че исканията на служителите в БАБХ за увеличение на бюджет на Министерството на земеделието и храните с 15 млн. лв. са справедливи.  Дефицитът в министерството е в размер на 10 млн. Той се дължи на извършени структурни промени в БАБХ и извършени всички заложени цели на правителствената програма.\"Бюджетът за разходи за персонал в министерството през 2019 г. беше 108 млн. За 2020 г. има правителствено решение – с 10 млн. беше завишен и той беше 118 млн. Тъй като дефицитът е точно 10 млн., това означаваше, че всички работещи 7500 души щяха да получат 0% увеличение. Финансовият министър беше категоричен, че няма да увеличи бюджета на МЗХ. В комисията г-жа Танева направи предложение да бъдат прехвърлени средства от „Разходи“ в „Разходи за персонал“ 10 млн., което осигурява 10% увеличение\", каза още Василева.От КТ „Подкрепа“ обаче се обявяват против това прехвърляне. Протестът не е подкрепен от КНСБ.", "date": "2019.12.04", "title": "Служителите на Агенцията по безопасност на храните излизат на протест"}
{"url": "https://offnews.bg/obshtestvo/4-chasa-bez-voda-shte-sa-dnes-zhitelite-na-zapaden-park-716818.html", "text": "„Софийска вода” временно ще прекъсне днес водоснабдяването в жк. „Западен парк“, съобщиха от дружеството. Провеждане на тестове за измерване налягането във водопроводната мрежа в жк. „Западен парк“ налага спиране на водоподаването от 12:00 до 16:00 часа на жк. „Западен парк“При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Сава Михайлов“ пред бл. 52. ", "date": "2019.12.04", "title": "4 часа без вода ще са днес жителите на Западен парк"}
{"url": "https://offnews.bg/sviat/doklad-sakrushitelni-dokazatelstva-za-impijchant-na-tramp-kamarata-n-716828.html", "text": "Американският президент Доналд Тръмп е възпрепятствал разследването за импийчмънт на Камарата на представителите и е злоупотребил с власт. Това твърди доклад на водената от демократи Комисия по разузнаването, одобрен от Камарата на представителите. В документа от 300 страници пише, че Тръмп е оказал натиск върху Украйна да разследва политическия му съперник Джо Байдън и сина му Хънтър. И се казва още: \"Президентът е поставил личните си политически интереси над интересите на Съединените щати, опитал е да подкопае целостта на изборния процес в САЩ и е застрашил американската национална сигурност\". Белият дом коментира, че докладът е резултат от \"едностранчив измамен процес\", както и, че се състои от клевети, съобщи БНР. Говорителят на президента Стефани Гришам заяви още, че в него няма доказателства. \"Този доклад не отразява нищо повече от тяхното чувство за неудовлетвореност. В него са написани неща като тези на блогър, който се стреми да докаже нещо, когато няма доказателства за нищо.\", коментира Гришъм. Очаква се документът да послужи като основа за формулирането на обвинения за импийчмънт от правната комисия в Камарата на представителите, която заседава днес. ", "date": "2019.12.04", "title": "Доклад: Съкрушителни доказателства за импийчънт на Тръмп, Камарата на представителите го одобри"}
{"url": "https://offnews.bg/obshtestvo/snegat-spira-sledobed-studat-prodalzhava-716812.html", "text": "Сняг ще вали до обяд, после валежите навсякъде спират. В много райони на страната времето ще се изясни и ще изгрее слънце. Ще духа обаче до умерен североизточен вятър, а с него ще продължи да прониква студен въздух.Максималните температури ще са предимно между 1 и 6 градуса, според прогнозата на НИМХ.Над планините до обяд облачността ще е значителна, с превалявания от сняг главно в южните райони на страната. След обяд облачността ще намалее до предимно слънчево. Ще духа до умерен източен вятър. Ще е по-студено с максимална температура на 1200 метра около минус 1, а на 2000 метра - около минус 6 градуса.По Черноморието ще духа умерен, временно и силен север-североизточен вятър. Максималните  температури на брега ще са между 4 и 8 градуса, а сред вълните от 2-3 бала термометрите ще се качат до 13-14 градуса. В четвъртък и петък сутрин ще бъде студено, с минимални температури предимно между минус 5 и 0 градуса. Максималните температури ще се повишават и в петък на места ще достигат 10 градуси. ", "date": "2019.12.04", "title": "Снегът спира следобед, студът продължава"}
{"url": "https://offnews.bg/zdrave/zhenite-chiito-majki-sa-stradali-ot-polikistozni-iajchnitci-sa-5-pat-716856.html", "text": "При дъщерите на жени, страдащи от синдром на покликистозните яйчници, патологията се развива пет пъти по-често, отколкото при останалите. Това показва научна публикация в Nature Medicine, цитирана от „Гардиън“.Експертите открили гени, които отговарят за наследственото предаване на болестта. Те предполагат, че концентрацията на мъжки полови хормони в матката по време на бременност има важна роля за развитието на заболяването.Шведски учени са анализирали медицинските истории на около 30 000 жени и техните майки. Оказало се, че при дъщерите на пациентки със синдром на поликистозните яйчници, заболяването се развило в 3,4% от случаите. При останалите момичета разпространеността на този синдром била 0,6%.„Нашето изследване показва, че при жените, чиито майки са страдали от това заболяване, има повишен риск от появата му. Синдромът на поликистозните яйчници често не се регистрира в официалните медицински документи. Много жени си поставят диагнозата сами, но и много живеят с този проблем без диагностика и се чувстват добре\", казва авторът на изследването Елизабет Щенер-Викторин от Каролинския университет в Стокхолм.По-рано се смяташе, че синдромът на поликистозните яйчници се унаследява в 10% от случаите. Данните се оспорват от по-нови изследвания. За да проверят достоверността им шведските специалисти са направили първоначално изследвания върху животни. Така установили, че важен рисков фактор за унаследяването на болестта е концентрацията на андрогени (мъжки полови хормони) в матката.В новата статия учените са описали 4 гена, чиято ненормална експресия била наблюдавана както при експериментите с гризачи, така и при жените със синдром на поликистозните яйчници. Д-р Щенер твърди, че точно тези гени могат да бъдат доказателство за развитие на болестта.\"Своевременната диагностика и лечението на този синдром са много важни, за снижаване на нивото на мъжки хормони, защото това може да повлияе на бъдещите деца и внуци на жените страдащи от заболяването\", казва д-р Щенер пред „Гардиън“.Синдромът на поликистозните яйчници е хормонално разстройство, което се развива при повишена изработка на мъжки полови хормони (андрогени). То е съпроводено с нарушения в менструалния цикъл и с образуването на малки кисти в яйчниците. Това заболяване предизвиква затруднения при освобождаването на яйцеклетката от фоликула и може да бъде показател за безплодие. Точните причини за синдрома на поликистозните яйчници все още са неизвестни.Според СЗО от тази болест страдат около 116 млн. жени по цял свят (3,4%). Тези данни обаче не са показателни за реалната заболеваемост, тъй като много от жените не са диагностицирани.", "date": "2019.12.04", "title": "Жените, чиито майки са страдали от поликистозни яйчници, са 5 пъти по застрашени от заболяването"}
{"url": "https://offnews.bg/obshtestvo/tazi-godina-e-bila-po-suha-za-iazovir-studena-no-s-malko-716907.html", "text": "Годината наистина е била по-суха, но с малко, показват спътниковите данни за валежите във водосбора на язовир Студена от програмата \"Коперник\" на GEO POLYMORPHIC CLOUD.През 2019 г. валежите в станция Чуйпетлово, селото над язовир Студена, са по-малко, но са сравними с валежите през предишните 4 години. В графиката на GEO POLYMORPHIC CLOUD се вижда, че за периода ноември 2013 - ноември 2014 г. количеството на валежите за района е 800-1000 мм, а за станция Чуйпетлово - почти 1200 мм. През 2015 г. и 2016 г. количеството на валежите в станция Чуйпетлово е около 900 мм, през 2017 г. - около 700 мм.През миналата година, когато имаше опасност язовирът да прелее и Перник се притесняваше да не го залее Струма, валежите в станция Чуйпетлово са около 900 мм.През тази година, за която всички ни убеждават, че е исторически суха, валежите са около 700 мм. GEO POLYMORPHIC CLOUD има и данни за водната площ на язовир Студена, отново за периода 2014-2019 г.През първите години хектарите варират между 119/115/100, съответно за 2014-2015-2016. През 2017 година хектарите достигат малко под 100 - 96. За 2018 г. отново са 112 хектара. През 2019 година обаче водната площ достига само 39 хектара. За една година има намаление със 73 хектара, тоест три пъти. От данните за наличния обем на язовир Студена се вижда, че през септември 2018 г. той е почти 20 млн. куб. м, през март 2019 г. пада до почти 10 млн. куб. м.През септември 2019 г. е малко над 10 млн. куб. м. и следващите месеци продължава да спада, за да достигне до около 7 млн. куб. м през ноември.Същевременно осреднените данни за наличния обем на язовир Студена за периода 2009-2018 г. показват, че обикновено през ноември той е около 16 млн. куб. м.\"Министерският съвет освободи областния управител на Перник заради водната криза. Всъщност с това уволнение, както и с уволнението преди на директора на ВиК Перник, Борисов прикрива, че основният виновник за кризата седи до него - на масата на Министерски съвет. Комплексните и значимите язовири, какъвто е язовир Студена, са изключителна държавна собственост и тяхното състояние и използване законодателят е поставил в ръцете на Министерство на околната среда и водите. Министър Нено Димов, на базата на актуалната информация за състоянието на язовира през предходния месец, прогнозата за очаквания приток, хидрометеорологичната обстановка и преценката на исканията на потребителите на вода е разпределял водите на язовир \"Студена\" всеки месец. Неговото министерство е отговорно по закон и за контрола върху спазването на режимите, които е подписвал всеки месец\" - коментира председателят на Асоциацията на парковете в България и общински съветник в СОС Тома Белев.\"От данните нa Geo Polimphorphic cloud се вижда, че макар 2019 година да е малко по-суха, няма климатични основания за малкия обем води в язовира. Още през ноември 2018 година по данните, които министър Димов е имал, е трябвало да му светне жълта лампа, че нещо не е наред. От май месец 2019 г. лампата е трябвало да мига в червено и да пищят сирени. Министър Димов явно е спал непробудно до октомври. Трябва да е ясно кой поема лично вината за водната криза в Перник - или е Димов (както е по закон), или ще е Борисов\" - заяви още Тома Белев.", "date": "2019.12.04", "title": "Тази година е била по-суха за язовир Студена, но с малко"}
{"url": "https://offnews.bg/politika/radev-balgaria-e-vtorata-strana-v-nato-sled-sasht-s-tolkova-visok-raz-716912.html", "text": "Не виждам бъдещето на НАТО като съюз между производители и клиенти, а на партньори, които заедно гарантират сигурността си, развиват високи технологии и заедно произвеждат военно оборудване. Това заяви президентът Румен Радев след срещата на държавните и правителствените ръководители на страните членки на НАТО в Лондон.Радев подчерта, че в НАТО се поставят разделителни линии между държавите, които отделят над 2% от своя БВП за отбрана и тези, които са под 2%, но е нужен дебат и за друго разграничение, което изобщо не се поставя на дневен ред – страните се делят също така на производители и клиенти.„България за тази година, но не и за следващата, не и за другата, е над въпросните два процента и то чувствително. Ние сме втората страна в НАТО след САЩ с такъв висок разход за отбрана и над 60% от тези разходи отиват за модернизация. Знаете защо – закупуването на изтребителите Ф-16 с авансово плащане от 100%. Затова поставих и въпроса какво означава справедливо разпределение на разходите“, заяви президентът.Радев е на мнение, че oт една страна са силните икономики, които произвеждат военно оборудване за свои нужди и за експорт и които при модернизация инвестират в собственото си развитие и не подлагат на натиск социалните си системи. „Но когато ти си страна с по-слаба икономика, не толкова високотехнологична и не произвеждаш тези оръжия, 100% от разходите, които даваш за модернизация, отиват в други богати страни. За нас наистина е товар, защото засяга нашите социални системи“, твърди той.Президентът добави, че това лишава по-слабо развитите страни от възможността да инвестират в собствените си икономики и задълбочава технологическата и икономическата пропаст между страните членки.Във връзка с това българският държавен глава е предложил както на генералния секретар на НАТО Йенс Столтенберг, така и на президента на САЩ Доналд Тръмп дебат за нови форми на партньорство в НАТО, които да насърчават индустриалното сътрудничество и трансфера на технологии към държави като България.Румен Радев е предложил на президента на САЩ да подкрепя много по-активно и да стимулира държавите, които изразходват повече от 2% за отбрана, с индустриално сътрудничество и трансфер на технологии.„Мисля, че това е заслужен стимул - при положение, че нашите правителства са решили да отделят тези средства“, добави българският президент.", "date": "2019.12.04", "title": "Радев: България е втората страна в НАТО след САЩ с толкова висок разход за отбрана"}
{"url": "https://offnews.bg/sviat/tramp-nareche-kanadskia-premier-dvulichnik-i-obiden-napusna-sresht-716913.html", "text": "Американският президент Доналд Тръмп нарече канадския премиер Джъстин Трюдо \"двуличник\" и отмени заключителната си пресконференция на срещата на върха на НАТО в Лондон.Причината - видео, разпространено от канадската телевизия CBS, на което се чува как Трюдо иронизира Тръмп.Кадрите показват как вчера, по време на приема в Бъкингамския дворец, британският премиер Борис Джонсън пита френския президент Еманюел Макрон защо е закъснял.Трюдо отговаря вместо френския президент и казва, че Макрон е закъснял, защото е трябвало да участва в 40-минутна пресконференция заедно с Тръмп. Канадският премиер казва също така, че хората от екипа на американския президент \"направо са останали с увиснали ченета\".Реакцията на Тръмп не закъсня: \"Трюдо е двуличник. Мисля, че е добро момче, но истината е, че му заявих директно, че не плаща два процента за отбрана. И мисля, че хич не е щастлив по този повод. Той не плаща два процента, а трябва да плаща два процента. Канада има пари.\"В заключителната декларация след срещата си в Лондон държавните и правителствените ръководители на страните членки на НАТО посочват, че Китай и Русия поставят \"предизвикателства\" пред Организацията на Северноатлантическия договор. В документа е отбелязано също така, че страните членки заедно ще предприемат по-категорични действия срещу тероризма. ", "date": "2019.12.04", "title": "Тръмп нарече канадския премиер ''двуличник'' и обиден напусна срещата на върха на НАТО (видео)"}
{"url": "https://offnews.bg/ikonomika/imotniat-pazar-prez-2019-tarsiat-se-3-stajni-zhilishta-nad-90-kv-m-716855.html", "text": "Ръстът на цените на имотите през 2019-а се забавя и стойността им остава близка до нивата от 2018-а година. Купувачите търсят най-вече по-големи, 3-стайни жилища над 90 кв. м. в райони с добра инфраструктура и в качествени сгради. Ваканционните имоти стават по-дoстъпни и там купувачите са преобладаващо българи.Това са част от тенденциите в имотния сектор през изтичащата година, които очертаха участниците в бизнес закуска, организирана от специализирания сайт Imoti.net.Купувачите се насочват най-вече към новото строителство, обемът на продажбите се увеличава. С добра реализация са дори проекти в доскоро не особено предпочитани квартали на столицата като \"Банишора\" и \"Люлин\" благодарение на добрата инфраструктура, коментира изпълнителният директор на агенция Bulgarian Properties Полина Стойкова. Агенцията специализира главно в продажби на жилища ново строителство.Според Стойкова пазарът в столицата се движи основно от български купувачи, което означава, че той е стабилен и здравословно построен. Повишаването на обема на сделките пък се дължи на ниските лихви по кредитите, ръста на доходите и миграцията към големите градове. Според изпълнителния директор на Bulgarian Properties в момента клиентите имат голям избор заради големия брой нови сгради.В Пловдив агенцията регистрира леко отдръпване на купувачите, като ръстът в цените е с 6% в сравнение с 18%-те през 2018-а. Във Варна нарастването на цените е по-умерено и стойностите на имотите се изравняват с тези в Бургас. Преди кризата от 2008-а година цените в морската столица бяха по-близки до тези на имотите в столицата, припомни Полина Стойкова.Единствената чуждестранна активност се забелязва в сделките с ваканционни имоти, но и там доминиращо клиентите са българи. Нашенци са 50 на сто от купувачите на имоти в Банско и Слънчев бряг, а в Боровец и Пампорово пазарът се движи изцяло от българи, обобщиха от Bulgarian Properties. След отдръпването на руснаците от Слънчев бряг цените регистрират лек спад и жилища се продават под 500 евро/кв.м. В Банско цените са малко над 400 евро на кв.м, като има и имоти по 10 000 -20 000 евро.Особено оживление на пазара на ваканционни имоти агенция Bulgarian Properties регистрира от октомври насам. Изглежда купувачите са настроени да посрещнат Лято 2020 в свой имот на морето, добави Полина Стойкова.Спад в продажбите през 2020-а не се очаква, прогнозира Георги Шопов от Националната асоциация на строителните предприемачи (НАСП). Според него София има необходимост от още жилища заради продължаващата вълна от млади хора, които се насочват към града. В същото време хората търсят да заменят по-малките си едностайни и двустайни жилища с по-големи, а живеещите в панелни апартаменти при възможност търсят имот в по-нови сгради.Представител на по-малка агенция за имоти коментира, че прогнозите не са толкова оптимистични, защото много от офертите застояват дълго, а купувачите дълго отлагат избора на имот. В същото време се очаква голям брой нови жилища да излязат на пазара и това да наруши баланса между търсене и предлагане.Някои оферти при вторичния пазар застояват заради завишени цени. Там силно се усеща конкуренцията на новото строителство, коментираха още специалистите.За повишеното търсене на имоти потвърди и анализ на Пощенска банка, представен от Николай Лазаров - началник управление \"Продажби и индивидуално банкиране\". Според анализа на банката през 2019-а търсенето на ипотечни кредити е нараснало с 44% спрямо предходната година. 55% от хората без жилище планират да закупят свой дом, като от тях половината смятат да ползват ипотечен кредит. При финансирането банката отчита 7,53% ръст на средната цена на жилищата в София, като най-често кредит се взема за купуване на 3-стайни апартаменти над 90 квадратни метра. Средният размер на кредита само за година се е покачил с 10%. Най-често заем за жилище теглят хора между 30- и 40-годишна възраст с доходи между 1000 и 2000 лева и със самоучастие - средно 15% от цената на сделката. Банката съответно е покривала средно 85% от цената на имота. 50% от отпуснатите кредити са с София, а 75% в големите градове - София, Пловдив, Варна, Бургас.", "date": "2019.12.04", "title": "Имотният пазар през 2019: Търсят се 3-стайни жилища над 90 кв. м, ваканционните имоти са основно за българи"}
