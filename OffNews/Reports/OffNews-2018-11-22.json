{"url": "https://offnews.bg/sviat/rusia-mozhe-da-razpolozhi-raketi-na-teritoriata-na-svoi-saiuznitci-692499.html", "text": "Русия може да разположи ракети на територията на свои съюзници, ако САЩ разположат такива оръжия в Европа, заяви руският депутат Константин Косачов, цитиран от Асошиейтед прес и БТА.Косачов, който е председател на комисията за външни работи към горната камара на руския парламент, каза, че намерението на САЩ да се изтеглят от Договора за ликвидиране на ракетите със среден и малък обсег от 1987 г. може да подготвя почвата за разполагане на забранени от споразумението ракети в Европа.Той предупреди, че ако бъде извършено подобно разполагане, Русия ще вземе на прицел американските ракети със свои оръжия.По думите му Русия може също така да отговори на подобен ход, като разположи сходни ракети по-близо до своите съседи, а \"ако е необходимо, на територията на свои съюзници\".Според него тези варианти са хипотетични и Русия все пак се надява, че договорът може да бъде запазен.", "date": "2018.11.22", "title": "Русия може да разположи ракети на територията на свои съюзници"}
{"url": "https://offnews.bg/sviat/povdignaha-novi-obvinenia-na-gruevski-692500.html", "text": "Повдигнаха нови обвинения срещу бившия македонски премиер Никола Груевски, съобщиха от македонската прокуратура, цитирани от Франс прес и БТА. Груевски е осъден на две години затвор за злоупотреба с власт по делото \"Танк\". Той обаче успя да избяга в Унгария, където получи политическо убежище. Днес бившият македонски премиер получи нови обвинения - за \"незаконно финансиране\" на партията си ВМРО-ДПМНЕ в периода 2009 г. - 2015 г., както и заради възлагането на търга за изграждането на партийната централа, се казва в съобщението на прокуратурата.Според македонските медии незаконното финансиране на партията му е за най-малко 4,6 млн. евро. За тези нови обвинения прокуратурата иска Груевски да бъде задържан. Груевски е разследван по още няколко случая за корупция и незаконно подслушване на опозиционери. Той казва, че е жертва на политическо преследване от страна на правителството, ръководено сега от отдавнашния му противник, социалдемократа Зоран Заев.Скопие поиска от Унгария да му предаде Груевски, който демонстрираше близостта си с правителството на унгарския премиер Виктор Орбан. Двамата имат по-специално твърда позиция по въпроса за имиграцията, припомня Франс прес.", "date": "2018.11.22", "title": "Повдигнаха нови обвинения на Груевски"}
{"url": "https://offnews.bg/sviat/zapodozrian-za-neuspeshnia-prevrat-v-cherna-gora-ruski-shpionin-e-patu-692501.html", "text": "Служител на руското военно разузнаване, издирван от Черна гора за подготовка на опит за преврат, е пътувал често до България в периода 2013 - 2016 г. Това показва . Черна гора издирва чрез Интерпол двама служители на руското военно разузнаване за опита за преврат. Вече беше потвърдена самоличността на единия от тях - Едуард Шишмаков.Вторият е известен досега с името Владимир Попов, но според разследването истинското му име е Владимир Николаевич Мойсеев - служител на руското разузнаване с чин полковник или подполковник.Между 2013 и 2016 г. Мойсеев е пътувал често до Грузия, България и Гърция, но не е ясно какво точно е правил там.Пътуванията му до България през 2015 г. обаче съвпадат с момента, в който поне двама сърби от паравоенни оотряди, сражавали се в Донбас и обучавани в лагери на ГРУ в Ростов на Дон, са установили своя база у нас.  Един от тях - Братислав Живкович, е изгонен през 2017 г. от Румъния по обвинения в шпионаж \"за чуждестранно военно разузнаване\".Според разследването на \"Белингкат\" Мойсеев е роден на 29 май 1980 г. в село Пивкино в Курганска област, учил е в селско училище, изкарал е казарма и е завършил като лейтенант Висшето военноинженерно командно училище в Тюмен. Част от обучението включва криптиране на радиокомуникации и дистанционно взривяване на експлозиви.По-късно той се преместил в Москва, където е обучаван във воинска част №48427. Това според журналистите е основната дислокация на 45-и отделен гвардейски разузнавателен полк със специално предназначение. Именно спецназ части от този полк са участвали през 2008 г. във войната в Грузия.Мойсеев живеел във военно общежитие, но след това се преместил в апартамент в района, в който живеел и един от заподозрените за отравянето на Сергей Скрипал във Великобритания Александър Мишкин. Под фамилията Попов руснакът редовно пътувал със самолет до Полша, България, Украйна, Молдова и Сърбия, като понякога си е купувал билети с истинското си име.Според разследването по време на пътуванията си той често минавал за кратко през София (пътувайки от Атина за Истанбул) и през Варна или Бургас (пътувайки от Тбилиси или Сочи до Москва). Мойсеев е бил в Полша по времето, когато в руското посолство е работил друг заподозрян за опита за преврат в Черна гора - Едуард Широков, разпознат от журналистите като агента от руското военно разузнаване Едуард Шишмаков.Прокуратурата в Черна гора смята, че в Сърбия Мойсеев е подготвял опита за преврат от 6 октомври 2016 г., а в Молдова властите го подозират в участие в опит да предизвика безредици в Гагаузия - автономен район с етнически малцинства, сред които и българи.Делото за опита за преврат е и срещу лидерите на проруски черногорски опозиционни партии Андрия Мандим и Милан Кнежевич, както и срещу няколко граждани на Сърбия.Според \"Белингкат\" \"Попов\" е пътувал през 2012-2016 г. като \"фотокореспондент\" и \"журналист\" за списание \"Морско застраховане\" и дори под негово име излизат няколко статии. Издател на вече несъществуващото списание е Никита Минин, който потвърждава, че \"Владимир Попов\" е работил за списанието. По думите му пътуването на Попов до Белград било \"за събиране на информация за участието на сръбската речна флотилия в Първата световна война\", но до статия не се стигнало.Депозирани в съда от черногорската прокуратура документи по делото за метежа съдържат разписка от хотел в сръбската столица, на която са личният телефон на Минин и името на полк. Едуард Шишмаков. Минин казва, че никога не е познавал такова лице, включително и под псевдонима му Широков.Разследването на \"Белингкат\" обаче установява, че през 2000-2001 година той е служил в същото поделение на десантчици в Москва, където години по-късно служи и Моисеев.", "date": "2018.11.22", "title": "Заподозрян за неуспешния преврат в Черна гора руски шпионин е пътувал често до България"}
{"url": "https://offnews.bg/izvan-terena/gratciata-katrin-taseva-prodava-zlatnia-si-medal-za-dobra-kauza-692478.html", "text": "Нужно е преди всичко да бъдем добри хора. Такъв урок индиректно даде на всички свои почитатели гимнастичката Катрин Тасева, след като обяви, че продава така трудно извоювания и единствен в кариерата й златен медал от Световна купа, спечелен на бухалки, както и уредите, с които го е спечелила за благотворителна кауза.Може би много от хората ще се запитат кой заслужава такава жертва? Отговорът дава самата Катрин. Повод за постъпката й се оказа нуждата от средства за лечението на Иван Тодоров, който години наред води тежка борба за живота си.Така един боец като нашата грация, реши да помогне на друг, който се намира в труден период, но не се предава. А какво е един златен медал, пред един живот?\"\".", "date": "2018.11.22", "title": "Грацията Катрин Тасева продава златния си медал за добра кауза"}
{"url": "https://offnews.bg/temida/ne-se-chuvstvam-kato-lichnia-prokuror-na-borisov-v-zapisite-ti-si-go-692502.html", "text": "В записите на премиера Бойко Борисов с бившия градски прокурор на София Николай Кокинов няма престъпление, а разследването по тях е приключило преди Сотир Цацаров да стане главен прокурор. Така обвинител №1 коментира в Шоуто на Слави случая от 2013 година с , в които Кокинов казва на Борисов адресираната към Цацаров фраза „Ти си го избра“.Не се чувствам личният прокурор на Бойко Борисов, заключи Цацаров, заявявайки, че не премиерът избира главния прокурор. В същото време той нападна бившия си колега с това, че в записите пред Борисов той лобирал, за да бъде повишен в апелативен прокурор на София. \"Нито едно евро, от това което твърди г-н [Цветан] Василев, не е стигало до мен\". Така Цацаров отговори на  за това, че депутатът Делян Пеевски му е носил всеки месец 100 хил. евро. „Ако наистина е давал на някого 100 хиляди евро на месец за главния прокурор, аз му твърдя съвсем сериозно, че те не са стигали до мен. Нека той сам си направи заключенията“, каза още Цацаров.Още утре прокуратурата ще започне проверка по случая с жилището на финансовия министър Владислав Горанов. Така Цацаров коментира случая с декарацията на Горанов пред комисията за предотвратяване на корупцията и отнемане на незаконно придобито имущество, от която става ясно, че той обитава 180 кв. апартамент в столицата без да плаща за него. Не зная фактите, които ми съобщавате, но ми се струва, че те заслужават проверка, обърна се Цацаров към водещия. \"Мога да ви гарантирам, на базата на това, което ми цитирахте току що, че още туре такава проверка ще стартира. Можете да бъдете сигурен в това\", категоричен е Цацаров.Главният прокурор обяви готовност и за повдигане на обвинения на членове на правителството заради бездействието им по случая с концесията на \"Юлен\".Цацаров припомни, че в резултат на проверката на прокуратурата е изпратено предложение до Министерския съвет за незабавни действия, с които да приведе концесията в съответствие с концесионния договор, да ограничи концесионната площ до размера, който е по договор и да защити интересите на държавата по отношение на концесионното възнараждение. Главният прокурор каза, че ако продължава липсата на каквито и да е действия от страна на правителството, „а това продължава“, прокуратурата ще започне действия, „независимо кой как ни прехвърля проблема“.Според Цацаров реалният собственик на „Юлен“ „не е тайна“, но не го посочи, тъй като не разполагал с данните от проверката.На въпрос колко време прокуратурата чака правителството да предприеме действия, Цацаров отговори, че става въпрос за „два – три месеца“. На последвал въпрос дали това е срокът по закон, той отговори: “Този въпрос трябваше да зададете на снощния си гост“, визирайки премиера Бойко Борисов.Цацаров цитира бившия главен прокурор Никола Филчев, според когото корупцията е държавна политика и никаква друга политика не е в състояние да я спре, а също и че без службите и контролните органи прокуратурата е само едно деловодство. „За да може прокуратурата да провежда годни разследвания, е необходимо на нея да бъдат представяни точни, ясни и не спирани от нивото на разследваните лица оперативни данни от съответните служби. Прокуратурата не разкирва престъления, тя осъществява обвинения“, каза още Цацаров.В този смисъл според него отговорът на въпроса \"Кой?\" е: \"Всички\".В същото време той не се съгласи с констатациите, че нямало осъдени политици, давайки примери, че по време на мандата му са обвинени министри, зам.-министри и „други фигури от политическия живот“, а само преди по-малко от месец е била , което Цацаров определи като „добър атестат“.Той каза, че последните акции срещу олигарси не са свързани с предстоящите избори и че едва след като водещият му задал този въпрос, той си дал сметка, че догодина има избори.От интервюто стана ясно още, че по сигнала на депутата от БСП Елена Йончева за строителството на оградата на границата ДАНС са констатирали неправомерно завишаване на цената на строителните услуги. В момента е назначена експертиза, която да потвърди или отхвърли тези твърдения.Цацаров смята, че главният прокурор не е напълно безконтролен и за статута му имало „легенди“. Той каза, че парламентът, ВСС и съдът контролират актовете на прокуратурата, а и в момента подчинен на Цацаров прокурор може да го разследва. „Реално всеки прокурор може да повдигне обвинение на главния прокурор – това не ми изглежда логично“, обясни той и допълни, че в момента работна група в Министерството на правосъдието работи над законови промени, с които се предлага механизъм за повдигане на обвинение на „тримата големи“ в съдебната система – главния прокурор и двамата председатели на върховни съдилища. „В момента такъв механизъм има но няма гаранции“, каза Цацаров.По случая с „прангите“ на Десислава Иванчева и това, че обвинени в по-тежки престъпления не били в ареста, Цацаров отново се оправда със съда. Прокуратурата иска най-тежката мярка за неотклонение, а съдът разрешава или не. Според него това в какви условия е поставена бившата кметица на столичния квартал „Младост“ зависи от Министерството на правосъдието, но те не се отличавали от условията, в които са поставени всички останали арестанти. „Белезниците на краката не се поставят от прокуратурата, а от Министерството на правосъдието. Каквото съм имал да кажа за тези белезници на краката на министъра на праводъсието, аз съм го казал. Няма основания Иванчева да бъде превилигирована, но няма и основание да бъде поставена в ситуация, при която е по-жестоко третирана“, обясни той.", "date": "2018.11.22", "title": "Не се чувствам като личния прокурор на Борисов, в записите \"Ти си го избра\" няма престъпление, заяви Цацаров"}
{"url": "https://offnews.bg/kultura/black-friday-i-za-kontcerta-na-godsmack-692488.html", "text": "Bulgarian Live Music решиха да изненадат феновете на Godsmack и по време на “Black Friday“ манията пускат 200 билета на терен, които могат да бъдат закупени само утре, 23-и ноември. Билетите ще бъдат пуснати в продажба в 10:00 часа в мрежата на Eventim. Дългоочакваното първо гостуване на рок бандата в София, ще се проведе на 30-и март в „Арена Армеец“.„Решихме и ние да уважим черния петък и да зарадваме феновете, които не спират да търсят правостоящи билети. Все още има и малко останали седящи места, така че всеки който иска да види групата да побърза“, споделят от BLM.Godsmack, 30 март 2019-а, зала „Арена Армеец“. Билетите са в продажба в мрежaта на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи. Цените на терен са 70 лева, а седящите са на цени от 80 и 90 лева.", "date": "2018.11.22", "title": "BLACK FRIDAY и за концерта на Godsmack"}
{"url": "https://offnews.bg/obshtestvo/izpuskat-po-speshnost-iazovir-kraj-ajtos-692480.html", "text": "Започва спешно изпускане на язовира край айтоското село Съдиево, предаде . Причината е, че съоръжението е пълно на 100% и ако другите водни съоръжения над него прелеят, представлява реална опасност за населеното място.Причината за препълването на язовира е, че това лято не е ползван за напоителни нужди.По думите на кмета на селото Щерион Щерионов язовирът е много опасен, тъй като е на високо място и селото се пада в подножието. Стената му е стабилна, но над него има още четири водоема.", "date": "2018.11.22", "title": "Изпускат по спешност язовир край Айтос"}
{"url": "https://offnews.bg/obshtestvo/rabotno-obleklo-pod-naem-692491.html", "text": "Нашите работници са нашите супергерои. Без тях бизнесът ни нямаше да е същият, може би дори нямаше да го има...Както всички себе уважаващи се супер герои, те имат нужда от подходящи костюми, за да могат да се справят с всички препятствия, които се изпречват на пътя им по време на работния ден. Решението на това предизвикателство е ефективно, чисто и .Този казус е един от многото за един мениджър и е разбираемо защо - на фона на всички други отговорности се добавят и редица фактори, вървящи ръка за ръка със суперкостюмите - изработка, поправка, изпиране, складиране и още много други. Идват и куп въпроси относно фирмата изпълнител, правилната материя, подходящите цветове и типа работа, за да може облеклото да осигури максимална безопасност за екипа и същевременно да въведе чувство на единство и фирмено самочувствие. Всички тези процеси, въпреки полезността си за работния процес, също така утежняват работния процес не само от гледна точка на време, но и на финансова основа.С работно облекло под наем вашият суперотбор е винаги готов, мениджърът е щастлив, а бюджетът не е надхвърлен. Този тип услуга включва и множество други функции, съпътстващи предоставянето на суперкостюми включително:- осигуряване на индивидуално гардеробно пространство за съхранение;- ежеседмична поддръжка и доставка;- поемане отговорност за рециклирането на текстила и екологичното изхвърляне на износената работна униформа, когато дойде моментът за бракуване.Всичко това улеснява работния процес за участващите страни на работното място и гарантира организирано, отговорно, качествено и достъпно работно облекло. За да могат вашите герои да бъдат супер всеки ден.", "date": "2018.11.22", "title": "Работно облекло под наем"}
{"url": "https://offnews.bg/futbol/sinia-balgaria-podkrepi-novia-shef-692489.html", "text": "От влиятелната организация на фенове на Левски Тръст \"Синя България\" изразиха задоволство от назначението на Павел Колев за изпълнителен директор на клуба.Ето какво написаха в сайта си от организацията, която е миноритарен акционер в Левски:\"Тръст \"Синя България\" изразява удовлетворение от обявеното назначение на Павел Колев на поста изпълнителен директор.То се явява продължение на реформата, която тече в клуба и вече засегна маркетинга и мърчандайзинга.Тръст \"Синя България\" припомня, че за реформа беше постигнато споразумение с мажоритарния акционер г-н Спас Русев, а с треньорското назначение на Славиша Стоянович и това на Павел Колев вече са изпълнени две от точките в него.В лицето на миноритарния акционер Тръст \"Синя България\" Павел Колев има пълна подкрепа, като се надяваме след 1 януари 2019 г. да работим съвместно за благото на Левски\".", "date": "2018.11.22", "title": "\"Синя България\" подкрепи новия шеф"}
{"url": "https://offnews.bg/obshtestvo/lidl-za-statiata-na-di-tcajt-dannite-sa-nekorektno-predstaveni-692492.html", "text": "Лидл излезе с опровержение на , според който масло от веригата магазини е по-скъпо у нас, отколкото в Германия, на фона на по-ниските заплати в България. Според веригата авторът на материала е посочил продукт масло, но не е цитирал марка или клас и не е посочил цената в Германия, което \"поражда сериозен риск да бъдат подведени потребителите в България\". Оттам допълват, че \"сравнение на цени на два различни пазара може да има претенцията за точност, само ако всички фактори за формиране на цената са еднакви или най-малкото съобразени със съответната им тежест при ценообразуване\".Публикуваме изявлението на Лидл без редакторска намеса:", "date": "2018.11.22", "title": "Лидл за статията на Ди Цайт: Данните са некоректно представени"}
{"url": "https://offnews.bg/analizi-i-komentari/v-stranata-na-bojko-i-slavi-nito-politikata-politika-nito-shouto-692484.html", "text": "Каква поредна пиарна драма, драги зрители!Има ли изненадани днес, през 2018 година!А аз още в далечната 2003 г. бях написал анализ за президента Първанов \"В страната на Бойко и Слави\".Идеята беше, че това са двете страни на една и съща монета, два скачени съда, два сиамски близнака, като единият прави от политиката шоу, а другият - от шоуто политика. И затова нито политиката ни ще бъде политика, нито шоуто - шоу.За мен бе важен тогава проблемът за качеството на демокрацията ни и за зрелостта на българите като граждани. Защото националната сигурност е пряко свързана и с тях. Ако нямаме стратегираща, визионерска, просветен, високо образован, ценностно възпитан и съвременно мислещ политически елит и ако имаме опростачвана и опримитивявана, с промивани мозъци и държана в състояние на плебс сива маса пасивни зрители на жизнено важните процеси в страната ни, то за каква национална сигурност на България като модерна, демократична, нормална и европейска държава изобщо може да иде реч!Тогава алармирах президента, че макар и да не е по конспиративен замисъл, но двамата герои на анализа ми, всъщност могат да изпълнят една определена роля, за да получим накрая европейска уж по форма, но ориенталска всъщност по съдържание територия, от която младите ще бягат и в която старите ще вегетират, а всички останали ще страдат неоценени, изолирани, загърбени и оковани от ситуацията, докато заприличат на дърветата в парка, които съхнат и вехнат, обгазявани и обрязвани, осичани и обрулвани, но не могат да мръднат от местата си, вкоренени в земята, в която рано или късно ще се превърнат...Така че снощното шоу за мен е само доказателство, че много от нещата, които съм виждал преди 15 години са се осъществили.За жалост и болка.Както се казва на чист футболен език - играхме добре на полето на демокрацията, но нямахме малшанс...P.S.Беше ми любопитно как съм разсъждавал онези години, сякаш цяла вечност е изминала оттогава. Чувствам се и преуморен и твърде стар в сравнение с онова време.Защото през изминалото време на България не ѝ беше леко, а напоследък започва да ѝ става все по-тежко:В \"Страната на Бойко и Слави\" става дума за опасностите пред нашето общество и демокрацията ни от този тип „феномени”, които „пипат” елементи от ниското и низкото у човека, комуникират директно с плебса, използват език, съдържащ не малко арогантност, опростачващи внушения, мачовска нахъсеност и рушат представите за благоприличие и възпитание, но гъделичкат приятно неизбити комплекси и стаявани доскоро в потурите на общественото мнение въжделения.\"Б. ред. - Мнението на проф. Николай Слатински е от профила му във фейсбук. ", "date": "2018.11.22", "title": "В страната на Бойко и Слави: Нито политиката - политика, нито шоуто - шоу"}
{"url": "https://offnews.bg/sviat/mazh-opita-da-nalozhi-hristianstvoto-na-pleme-pronizaha-go-sas-strela-692490.html", "text": "27-годишен американски мисионер беше пронизан със стрела, след като опитал да наложи християнството на племе, живеещо на остров в Индийския океан.Алън Чау решил да опита да наложи християнството на сентинелците, които са смятани за най-изолираното племе в света и са настроени изключително враждебно към чуждоземци. Индийските власти дори са забранили достъпа на външни хора до остров Северен Сентинел. Чау обаче решил да опита да се сприятели с тях. Той стигнал близо до острова с помощта на рибари, а с кану достигнал до самия остров. Мъжът занесъл и подарък на местните - ножица, безопасна игла и топка за американски футбол. Той осъществил първия си контакт с племето на 15 ноември, след което се върнал на кораба на рибарите. Ден по-късно той отново се отправил към острова, като оставил на рибарите бележките си, които поискал да бъдат предадени на близките му, ако не се върне. На следващия ден рибарите видели племето да влачи тялото на Алън Чау на плажа и да го заравя в пясъка. Според световните агенции мъжът е бил пронизан със стрела. В бележките си той написал, че не вини сентинелците, ако решат да го убият. ", "date": "2018.11.22", "title": "Мъж опита да наложи християнството на племе, пронизаха го със стрела"}
{"url": "https://offnews.bg/temida/sadat-nalozhi-miarka-podpiska-na-mladezha-risuval-varhu-pametnika-n-692487.html", "text": "Софийският градски съд наложи мярка за неотклонение \"подписка\" на 22-годишния младеж, който беше задържан, след като рисува върху Паметника на Съветската армия. Траян Димитров написа върху паметника \"Бежанци, добре дошли, Льо Пен - отивай си\". Според съдията съдържанието на надписа не е цинично и грубо и няма основание на Димитров да бъде арестуван.Съдът постанови още, че липсва опасност той да се укрие или да извърши друго престъпление, затова му наложи мярка \"подписка\".Студентът е обвинен в хулиганство, извършено с дързост и изключителен цинизъм. Ако бъде осъден, той може да получи до 5 години затвор. Адвокатът на Траян Димитров обясни, че той е готов на споразумение с прокуратурата, ако обвинението се промени на обикновено хулиганство. ", "date": "2018.11.22", "title": "Съдът наложи мярка 'подписка' на младежа, рисувал върху Паметника на Съветската армия"}
{"url": "https://offnews.bg/sviat/kulata-v-piza-veche-e-po-malko-naklonena-692482.html", "text": "Прочутата кула в Пиза вече е наклонена по-малко. 58-метровият монумент се е изправил с 4 сантиметра благодарение на инженерни разработки за запазване на паметника. Експертната група, която се занимава с реставрационните работи, обяви, че след 17-годишни наблюдения кулата в Пиза е стабилна. Експертната група е създадена след значими строителни работи между 1993 г. и 2001 г. под ръководството на инженера Микеле Ямиолковски, а целта е спасяване на кулата, която е заплашена от срутване.При строителните работи за над 28 млн. евро кулата, която бе наклонена 4,5 метра спрямо вертикалната си ос, беше изправена с 40 сантиметра.Малко вероятно е обаче кулата да бъде съвсем изправена, още повече че винаги е била наклонена.Строежът ѝ започва през август 1173 г., а кулата започва да се накланя още след построяването на първите етажи. Накланянето се увеличава след приключването на строителството ѝ през 1372 г.", "date": "2018.11.22", "title": "Кулата в Пиза вече е по-малко наклонена"}
{"url": "https://offnews.bg/112/mazh-skochi-na-relsite-pred-idvasht-vlak-na-zhp-garata-v-stara-zagora-692495.html", "text": "Мъж скочи на релсите пред идващ влак на жп гарата в Стара Загора и оцеля по чудо.Инцидентът е станал тази вечер. Мъжът е скочил пред влака от Бургас за София, който навлизал на територията на старозагорската гара, съобщи bTV.Мъжът скочил на релсите на първи коловоз. При падането обаче попаднал между релсите и така оцелял. Около половин час отнело на специализираните екипи на пожарна и Спешна помощ да извадят мъжа изпод композицията.Мъжът се е разминал без счупвания и сериозни наранявания, за което допринесла намалената скорост на влака и бързата реакция на машиниста. Около 50 пътници са прехвърлени на влака за Пловдив, откъдето пътуващите за София ще бъдат извозени с автобуси. Движението на влаковете през гарата в Стара Загора не е спряно. ", "date": "2018.11.22", "title": "Мъж скочи на релсите пред идващ влак на жп гарата в Стара Загора, оцеля по чудо"}
{"url": "https://offnews.bg/medii/kak-se-izmenia-populistkata-propaganda-u-nas-po-malko-gromi-es-povec-692462.html", "text": "Наблюдава се значителен спад на пропагадните материали по темата „Залезът на Европа“ заради високата и дори нарастваща популярност на ЕС сред българите, както и сред гражданите на другите страни членки на съюза. За сметка на това пропагандата за \"домашна употреба\" се засилва.Това отчита доклад, изготвен от Фондация за хуманитарни и социални изследвания. Проучването на пропагандните съобщения в българските медии през 2017 г. измерва честотата на употребата на пропаганден език и съдържанието на публикации от избрани пикови дни.4 опорни точки на популистката пропагандаИзследването се спира на четири от основните акценти на популистката пропаганда:  „Залезът на Европа“; „Продажните елити на България“; „САЩ/НАТО като световен хегемон-кукловод“; „Въздигането на Русия“.В доклада се констатира, че Българското европредседателство, за чието популяризиране част от пропагандните медии получават финансиране, също е обяснение за ниския брой пропагандни публикации за \"Залезът на Европа\". Атаките срещу ЕС са не само сравнително малко на брой, но са и умерени по своя тон. Основните им акценти обаче остават непроменени спрямо предните години.Пропагандата обвинява Евросъюза, че е пряко отговорен за бежанската вълна и за процеса на ислямизация на Европа, както и че е отстъпил от изконните християнски ценности и е поставил в опасност националния суверенитет на страните членки. Заклеймяват се либералните елити, доминиращи ЕС, като напълно деструктивни, доколкото свеждат светогледа си само до пазар. Като отговор на тези заплахи в пропагандните публикации се препоръчва спешно и спасително сближаване на ЕС с Русия.Откритата геополитическа пропаганда отстъпва позиции за сметка на пропагандата за „домашна употреба“, се констатира още в изследването. Атаките предимно са насочени срещу вътрешните политически и икономически противници, като предпочитаните цели са реформаторските политически партии и реформаторските политики, например съдебната реформа. През 2017 г. публикациите, охулващи „продажните соросоиди и безродници“ у нас, са били 16 703.Статиите по темата „Продажите елити на България“ свидетелстват за осезаемо усилване на тенденциите от предходните години. Антидемократичната пропаганда в България, макар да заема наготово опорните точки и дори директно калкира част от речника на руската пропаганда, най-често се употребява за локални тактически цели. Олигарсите използват притежаваните или финансирани от тях медии, за да набедят за \"чужди агенти\" и \"марионетки\" и да дискредитират с всички възможни средства своите противници. Привилегирована мишена на пропагандните публикации е съдебната реформа, нейните инициатори и поддръжници, пишат авторите на изследването. САЩ, НАТО и Западът продължават да са главен глобален злодей, като активността също нараства, макар да се наблюдават известни промени в образа на САЩ след избора на Доналд Тръмп за президент. Тенденцията е НАТО и Пентагонът да бъдат превърнати в привилегирования враг, а за Тръмп да се запази опцията „приятел“.След избора на новия президент пропагандата в публикациите се раздвоява. Представя се лошият САЩ на предишните администрации, на американския политически и бизнес истаблишмънт, от една страна, и “добрият” САЩ на Тръмп и американския народ, от друга страна.Основният акцент в пропагандата е, че избирането на Доналд Тръмп за президент поражда очакванията за скорошен и тотален разгром на неолибералните, соросоидни, глобилистки елити и рязък обрат в американската външна политика в посока на сближаване с Русия. Тиражира се мнението, че Северноатлантическият съюз е фрагмент от миналото и организация без бъдеще.Темите „Нарасналата политическа и духовна мощ на Русия“ и „Мощта на руското оръжие“ са във видим подем в сравнение с предходната година, сочи още проучването.Наблюдава се рязка промяна на пропагандните приоритети в полза на пряката позитивна пропаганда, възхваляваща политическата и духовна мощ на Русия и руското оръжие, за сметка на дефанзивния пропаганден език, обругаващ враговете на Русия или оправдаващ анексията на Крим. Една от причините е промяна в тона на официалните говорители и медии на Кремъл. Те търсят път за нормализация на анексията на Крим и отмяна на санкциите, чрез по-миролюбив език.Основният акцент в този вид пропаганда е представянето на руската военна намеса, а не западната, като решаваща за успешното приключване на войната в Сирия.Темата “Враговете на Русия” е в отстъпление по броя на пропагандните публикации в сравнение с предишната година. Русофобията е определяна като някакво заболяване, което е изцяло деструктивно в национален и международен план. Русофилията се отъждествява с разумната политика, която всяка една европейска страна трябва да следва, за да осъществи националните си интереси. Тази разумна и национално отговорна политика по презумпция е съзвучна с приоритетите и целите на руската външна политика.", "date": "2018.11.22", "title": "Как се изменя популистката пропаганда у нас: По-малко громи ЕС, повече 'враговете на народа'"}
{"url": "https://offnews.bg/temida/apelativniat-sad-varna-v-aresta-tretia-obviniaem-po-deloto-sreshtu-iva-692493.html", "text": "Апелативният специализиран наказателен съд върна в ареста бившия кмет на столичния район \"Младост\" Петко Дюлгеров, който е един от обвиняемите по делото срещу Десислава Иванчева и заместничката ѝ Биляна Петрова.Съдът отмени определението, с което мярката на Дюгеров беше променена от \"задържане под стража\" на \"домашен арест\". Определението е окончателно и не подлежи на обжалване.Дюгеров, Иванчева и Петрова са подсъдими по дело за подкуп в особено големи размери, поискан и получен от строителния предприемач Александър Ваклин. Дюлгеров е посочен като помагач и беше пуснат под домашен арест в края на миналия месец.Специализираният наказателен съд уважи тази седмица искането на прокуратурата Иванчева и Петрова да останат със забрана за напускане на страната.", "date": "2018.11.22", "title": "Апелативният съд върна в ареста третия обвиняем по делото срещу Иванчева"}
{"url": "https://offnews.bg/gimnastika/gratciite-ni-shte-uchastvat-v-ima-takova-shou-na-neshka-robeva-692494.html", "text": "Българският национален отбор по художествена гимнастика ще участва в благотворителния спектакъл \"Има такова шоу\", съобщиха на страницата на събитието.Станалият традиционен предколеден жест към публиката, организиран от легендарната Нешка Робева, ще зарадва и тази година зрителите в зала 1 на НДК на 12 декември.Освен ансамбълът по художествена гимнастика, в спектакъла ще вземат участие Националният отбор по естетическа гимнастика, националният отбор по аеробика, шампионите от младежката Олимпиада по акробатика Мариела Костадинова и Панайот Димитров, национали по скокове на батут, децата от няколко български клуба по художествена гимнастика, известни лица и гласове.Събраните приходи от спектакъла ще бъдат разпределени между участниците в шоуто с цел да подпомогнат подготовката им към изкачването на спортния \"Олимп\".", "date": "2018.11.22", "title": "Грациите ни ще участват в \"Има такова шоу\" на Нешка Робева"}
{"url": "https://offnews.bg/ikonomika/razhodite-za-personal-sa-naj-goliamoto-predizvikatelstvo-pred-biznesa-692458.html", "text": "Разходите за персонал са най-голямото предизвикателство за бизнеса в Европа зарадиди тенденцията на ръст на заплатите и тежестта от високите данъци и осигуровки.Това е един от изводите от проучването за бизнес климата \"Европейско икономическо проучване 2019\" на Европалати, представено днес в Българската търговско-промишлена палата, която също се включва в изследването, съобщи БТА.Други трудности пред бизнеса са вътрешното търсене и цените на енергията и на суровините, което е особено валидно за страните от Централна и Източна Европа, вкл. и България, поради нарастващите разходи за природен газ и динамиката в цените на суровия петрол.Проучването е направено през септември и за България са анкетирани близо 600 фирми, каза председателят на БТПП Цветан Симеонов.По думите му темата за разходите за персонал са особено чувствителна тема и у нас, особено сега, когато правителството под натиска на протестите започва да отделя по-големи средства за различни сектори - за ръста на заплатите в държавния сектор, в образованието, здравеопазване. В същото време той посочи, че обявените вчера от работодателските организации след среща при премиера Бойко Борисов граници на ръст на заплатите в частния сектор догодина не са непостижими при условие, че няма сериозни трусове в страната. Друг проблем пред бизнеса е свързан с липсата на квалифицирани кадри, показват данни от изследването. Близо 54 на сто от анкетираните в България очакват подобрение на бизнес средата догодина, докато за 2018 г. делът им е бил 63 на сто. Има известни очаквания за намаление на инвестиции, които компаниите от България ще направят в своята дейност.По темата за обявеното вчера от премиера намерение да предложи намаляване на субсидиите за партиите с предупреждението, че има голям риск от това, Цветан Симеонов посочи, че и сега фирмите плащат на партиите допълнително и изтъкна, че е по-добре е бъде разтоварен бюджетът, тези пари да бъдат оставени у данъкоплатците, които реализират печалба. По-добре е тези пари да работят в икономиката, отколкото да се изтеглят от икономиката и да бъдат похарчени за партийни цели, голямата част от които раждат идеи, които не са в полза на българската икономическа среда и за фирмите, допълни председателят на БТПП.", "date": "2018.11.22", "title": "Разходите за персонал са най-голямото предизвикателство пред бизнеса"}
{"url": "https://offnews.bg/sviat/postradaliat-pri-otravianeto-na-skripal-politcaj-zaradi-novichok-zagu-692498.html", "text": "Полицаят, който пострада при отравянето на бившия руски шпионин Сергей Скрипал и дъщеря му Юлия, за първи път разказа за случилото се и обяви, че семейството му е загубило дома си и всичките си вещи. \"Загубихме всичко, което имаха децата, колите, загубихме всичко\", каза детектив сержант Ник Бейли пред Би Би Си. Бейли имал досег до нервнопаралитичното вещество, когато бил изпратен с двама свои колеги в дома на Скрипал - веществото било напръскано върху дръжката на вратата. Тяхната задача била да проверят дали няма други пострадали. Няколко часа след посещението в дома на Скрипал на 4 март Бейли се почувствал зле. \"Зениците ми се свиха, беше ми горещо и се потях силно\", разказва 38-годишният мъж и обяснява, че първоначално е отдал това на умората и стреса.Два дни по-късно вече бил толкова зле, че бил откаран в болница. \"Беше ужасно, бях объркан, не знаех какво се случва и беше много страшно\", казва той. Бейли е приет в болницата в Солсбъри, където лекарите опитали да намерят правилната комбинация от лекарства, за да изведат отровата от организма му. През това време учени работили непрестанно, за да открият с какво вещество са отровени Сергей и Юлия Скрипал и Ник Бейли. След като учените установили, че веществото е \"Новичок\", лекарите съобщили на Бейли с какво е отровен. \"Имаше страх от неизвестното, защото е толкова опасно да го имаш в организма си. Знаейки какво беше състоянието на другите двама, бях вцепенен от страх\", обяснява Бейли. Лекарите разказват, че за първи път са се сблъскали с такова отравяне. Според тях съществувало съвсем реалното предположение, че и тримата може да починат.Лечението се оказва стресиращо и болезнено. \"Бях в съзнание през цялото време. Поставиха ми много инжекции... Постоянно имах по пет или шест системи. След известно време тялото ми стана безчувствено\", допълва той. Един от другите двама отровени бил в съседната стая, която била охранявана от полицаи. По думите му сестрите влизали при него със защитно облекло, но семейството му било допускано без предпазни мерки, което му се сторило много странно.  Бейли обяснява, че носел ръкавици и маска, когато отишъл в къщата на Скрипал и не знае как отровата е достигнала до кожата му. \"Не знам. Може да съм наместил маската или очилата, докато съм бил в къщата, ако е била върху ръката ми\", посочва той. Бейли така и не се срещнал със Сергей и Юлия Скрипал. Четири месеца по-късно двама британци също бяха отровени с \"Новичок\" - 44-годишната Доун Стърджис и 45-годишният Чарли Роули, като Доун почина. \"Сърцето ми е с Доун и нейното семейство, защото аз успях да изляза от болницата, а тя, за съжаление, не\", казва още Ник Бейли.По-късно се оказа, че двамата са намерили парфюм и Доун пръснала от него върху китките си.Това дало идея на разследващите, които сега предполагат, че именно така отровното вещество е било внесено в страната. Според тях в бутилката имало достатъчно от веществото, за да бъдат отровени хиляди хора. Връщайки се вкъщи, след като е бил в дома на Скрипал, Бейли несъзнателно е пренесъл отровата със себе си. Семейството така и не било допуснато да се върне в къщата. Полицаят казва, че физически се е възстановил бързо - излязъл е от болницата само след две седмици и половина. Повече време обаче му отнело да се справи с травмата от случилото се. \"Отне повече време заради всичко, което ни се случи. Ние не само загубихме къщата си, но и всичките си вещи.. Загубихме всичко\", обяснява той. Ник Бейли казва още, че има притеснения за бъдещето си, като понякога си мисли дали отравянето няма да има бъдещи последствия, но допълва, че не може да контролира това. ", "date": "2018.11.22", "title": "Пострадалият при отравянето на Скрипал полицай: Заради Новичок загубихме дома си и всичките си вещи"}
{"url": "https://offnews.bg/tenis/sedem-shampioni-ot-golemia-shlem-shte-uchastvat-zaedno-s-grigor-v-briz-692455.html", "text": "Станаха ясни имената на повечето участници в турнира от сериите \"АТP 250\" в Бризбейн. Както бе потвърдено още преди седмици, най-добрият ни тенисист Григор Димитров отново ще открие сезона си там.Хасковлията спечели титлата през 2017 година в австралийския град. През тази година той достигна до полуфинал, но загуби в три сета от бъдещия шампион Ник Кирьос.Двамата ще бъдат част от схемата и през новото издание. Освен тях обаче на кортовете в Бризбейн ще се появят още Рафаел Надал, Анди Мъри, Кей Нишикори, Алекс де Минор, Жо-Вилфред Цонга, Кайл Едмънд, Джон Милман и др. Турнирът стартира на 30 декември тази година, а финалът е предвиден за 6 януари.Макар да има 80 титли в кариерата си, Надал никога не е печелил тази в Бризбейн. Той дебютира в надпреварата през миналия сезон, когато отпадна на четвъртфиналната фаза от Милош Раонич.От заявените до момента тенисисти единственият друг освен Димитров, който има във витрината си купата от Бризбейн, е Анди Мъри. Британецът спечели турнира последователно през 2012 и 2013, когато на финала победи именно хасковлията.", "date": "2018.11.22", "title": "Седем шампиони от Големия шлем ще участват заедно с Григор в Бризбейн"}
{"url": "https://offnews.bg/futbol/mondial-2022-kakvo-triabva-da-znaem-za-svetovnoto-v-katar-692446.html", "text": "След четири години ще се проведе Световното първенство по футбол в Катар. От избирането на страната за домакин от ФИФА до днес полемиките не спират - феновете се интересуват по кое време на годината ще се проведе първенството и дали ще може да консумират алкохол. Ето какво още трябва да знаем:Кога ще се проведе?Турнирът ще се състои от 21 ноември до 18 декември, когато е и Националният ден на Катар. Това ще доведе до размествания в календара на различните европейски шампионати. Вариант за разрешаване на този проблем би било да се измести зимната пауза. От УЕФА заявиха, че решение за Шампионска лига и Лига Европа няма да бъде вземано до 2021 година.В колко часа ще започват срещите?По въпроса ФИФА все още няма отговор, но тъй като часовата зона на Катар е три часа пред Великобритания например (час пред България), се очаква часовете да са удобни за зрителите пред телевизора. От Върховната комисия на Катар за доставка и наследство обявиха следното: \"Повече от три милиарда фенове от Азия и Европа ще се възползват от праймтайм часовете по време на турнира благодарение на удобните часове на мачовете\".Какви ще са температурите?За щастие ще е доста по-хладно, отколкото ако се проведе през лятото, когато температурите достигат 40 градуса. Отново от комисията споменават, че средната температура ще е между 18 и 24 градуса, което е перфектно за играчи и фенове.Ще могат ли феновете да консумират алкохол?\"Алкохолът не е част от катарската култура\", продължават от катарската комисия пред Би Би Си. В страната е незаконно да се пие алкохол и да си в нетрезво състояние на публични места. Все пак алкохол е разрешен в хотелите и такъв ще бъде случаят и на Мондиала. Също така ще може да се закупи алкохол от специално обособени за целта места. Какви точно ще бъдат тези зони, все още не е ясно, като организаторите планират направата на фен паркове. Все пак ФИФА ще има последните дума относно това дали ще има алкохол по стадионите.Колко лесно ще бъде да се присъства на мачовете?Организаторите планират да използват същата система като тази в Русия преди няколко месеца, която осигуряваше свободна виза за феновете. Хора от 80 страни вече могат да се възползват от тези визи.Ще могат ли хора с различни сексуални наклонности да присъстват на стадионите?\"Въпреки че хомосексуалността е забранена в Катар, всеки фен е добре дошъл\", заяви говорител на Върховната комисия. Той продължи, че Катар е бил домакин на много значими международни спортни събития и всички фенове са били приети радушно и са били в безопасност. Световното първенство няма да е различно.Къде са стадионите и построени ли са?Най-голямото разстояние между два стадиона е от \"невероятните\" 55 километра. Toва са Ал Байт, намиращ се в Ал Хор,  и стадион Ал Вакра, от едноименния град. С оглед на дистанцията, организаторите обмислят да пуснат специални пакети, позволяващи на феновете да присъстват на два мача от груповата фаза в един ден. Най-близко разположени един до друг са стадионите Ал Раян и Едюкейшън Сити Стейдиъм - делят ги по-малко от 5 километра. Единственият готов стадион е Халифа Интернешънъл, който побира 40000 души и се намира 12 км от столицата Доха. Всички останали са в различен етап на строеж, но до 2020 година ще са готови. Какъв е бюджетът за турнира?Организаторите твърдят, че парите похарчени за стадиони и тренировъчни бази е 6.5 милиарда щатски долара. Заради забавените реформи в страната възникнаха опасения за спазване на човешките прави спрямо чуждестранните работници. В страни от политическите и социални проблеми, президентът на ФИФА, Джани Инфантино е на мнение, че Световното първенство ще остави велико наследство за Катар.Колко е добър отборът на Катар?За 96-тите в листата на ФИФА това ще бъде първи Мондиал. Наскоро победиха Швейцария с 0-1 и Еквадор с 4-3, а срещу Исландия не се огънаха и завършиха 2-2. Наличието на звезди като Шави и Уесли Снайдер също оказва влияние за националите на страната домакин \"Финалите в Русия бяха най-добрите до момента. В Катар трябва да са още по-добри\", продължи Инфантино.", "date": "2018.11.22", "title": "Мондиал 2022: Какво трябва да знаем за Световното в Катар"}
{"url": "https://offnews.bg/obshtestvo/balgarski-poshti-vremenno-spira-priemaneto-na-pratki-za-kanada-692485.html", "text": "„Български пощи“ временно спира приемането на всички пратки (писма, колети и EMS пратки) за Канада в пощенските станции.Причината е ротационна стачка на пощенските служители в Канада продължава.Обработката и доставката на вече изпратени пратки след началото на стачката на 22 октомври 2018 г., се извършват с големи закъснения.Стачката ще се отрази сериозно и на обработката и доставката на входящите пратки от Канада, като се очакват сериозни забавяния.", "date": "2018.11.22", "title": "'Български пощи' временно спира приемането на пратки за Канада"}
{"url": "https://offnews.bg/futbol/nash-natcional-izprevari-shakiri-kejn-i-levandovski-po-asistentcii-v-692461.html", "text": "Защитникът на българския национален отбор Страхил Попов завърши на 2-о място по асистенции в турнира Лига на нациите, като е изпреварен единствено от халфа на Реал Мадрид Марко Асенсио.Десният бек е единственият наш футболен национал, който намира място в топ 5 на която и да е индивидуална статистика на УЕФА.Попов подаде и за попадението срещу Словения в последния домакински мач, завършил 1:1, като по този начин увеличи сметката си на 4 голови подавания. Той е и човекът, който е изработил всичките домакински голове на България в този турнир, показва статистиката.Защитникът подаде за успеха с 1:0 над Норвегия, за двата гола във вратата на Кипър, както и сега при равенството със словенците.На върха в класирането остана Марко Асенсио от Испания, който има 5 голови подавания. Заедно с роденият в Благоевград бранител на Касъмпаша 2-ото място с по 4 подавания за гол се нареждат Андрия Живкович (Сърбия) и арменската звезда Хенрих Мхитарян.След тях са Джердан Шакири (3, Швейцария), Хари Кейн (3, Англия), Роберт Левандовски (2, Полша) и другио.", "date": "2018.11.22", "title": "Наш национал изпревари Шакири, Кейн и Левандовски по асистенции в Лига на нациите"}
{"url": "https://offnews.bg/obshtestvo/posledno-tramvaj-po-grafa-za-ignazhden-692457.html", "text": "Трамваят по столичната улица \"Граф Игнатиев\" ще тръгне при всички случаи преди Коледа, заяви днес зам.-кметът по транспорта на София Евгени Крусев. Така до Игнажден - 20 декември, се очаква трамвайното движение да бъде възстановено. Ние сме в активен диалог с представителите на бизнеса, които безспорно са притиснати от дългия ремонт в района, заяви Малина Едрева, шеф на групата на ГЕРБ в СОС. Тя подчерта, че скоро започва поетапно премахване на загражденията около обекта. Целта е да улесним придвижването и достъпа до търговските обекти, поясни още тя. Един от вариантите, които се обсъждат за компенсации на бизнеса в района на ремонта, е търговците да получат място за безплатна реклама в трамваите, които пътуват по Графа. Ние също правим срещи с бизнеса и живущите в района на ул. „Граф Игнатиев“, заяви председателят на групата на БСП в СОС Калоян Паргов. По думите му трябва да се изработи правен механизъм, за да бъдат компенсирани търговците по Графа, както и при следващи подобни проекти. Проблемът не трябва да се разделя на ляво и дясно, той е общ и трябва да се реши, след като се обсъди и направи общ механизъм за компенсация на търговците, каза още Паргов. ", "date": "2018.11.22", "title": "Последно: Трамвай по Графа за Игнажден"}
{"url": "https://offnews.bg/bojni/stojka-petrova-se-klasira-na-final-na-svetovnoto-po-boks-692497.html", "text": "Стойка Петрова се класира за финала в категория до 54 килограма на световното първенство по бокс за жени в Ню Делхи (Индия).Петрова, която е двукратна европейска шампионка, спечели с 5:0 съдийски гласа срещу монголката Нандинцецег Мягмардулам в полуфинален двубой на шампионата на планетата.В спор за титлата българката ще срещне представителката на Тайпе Ю Тинг Лин. Финалът е в събота, 24 ноември.", "date": "2018.11.22", "title": "Стойка Петрова се класира на финал на световното по бокс"}
{"url": "https://offnews.bg/politika/okonchatelno-limit-ot-5000-leva-obezshtetenie-za-dalechni-rodnini-na-692456.html", "text": "Депутатите приеха окончателно промените в Кодекса за застраховането, с които се въвежда лимит до 5000 лева за обезщетения за неимуществени вреди за братя, сестри и по-далечни роднини и близки на загинали в катастрофи.Лимит няма да има за преките роднини - родители, деца и съпрузи на загиналите. От \"Атака\" се въздържаха при гласуването, а председателят на бюджетната комисия и депутат от ГЕРБ Менда Стоянова ги упрекна, че така застават зад идеята за увеличаване на застраховките \"Гражданска отговорност\".\"Не искаме нашата застрахователна премия да се увеличава двойно и тройно и приемайки промените в Кодекса за застраховането, тя няма да се увеличи\", каза тя.Промените предвиждат да се изработи методика за обезщетенията. \"Тя ще бъде изработена съвместно с гаранционния фонд, Министерство на здравеопазването, Министерство на труда и социалната политика. Тази методика ще даде критерии, индикатори и възможност за еднакво прилагане и изчисляване на обезщетенията при имуществени и при неимуществени обезщетения в резултат на катастрофа\", обясни Стоянова. До въвеждането на този лимит се стигна, след като управляващите първо предложиха лимит да има неимуществените вреди и за най-близките роднини на загиналите - до 20 000 лева. Това предизвика обществено недоволство, а премиерът Бойко Борисов нареди предложението да не се приема, докато не бъде изяснено. В крайна сметка се стигна до консенсуса лимитът да бъде само за далечни роднини.", "date": "2018.11.22", "title": "Окончaтелно: Лимит от 5000 лева обезщетение за далечни роднини на загинали при катастрофи"}
{"url": "https://offnews.bg/politika/po-predlozhenie-na-bsp-sofia-sos-s-deklaratcia-protiv-promiana-na-sad-692468.html", "text": "Столичният общински съвет прие предложената от групата на БСП декларация срещу промяна на границите на съдебни райони на територията на Столична община.Проектът за декларация беше предложен от председателя на групата на социалистите Калоян Паргов в началото на сесията на СОС в четвъртък. Тя предизвика бурни дебати в залата, но в крайна сметка кметът на София Йорданка Фандъкова се съгласи да бъде добавена още една точка в дневния ред и в края на заседанието да бъде гласувана декларацията.По време на сесията на СОС беше свикано извънредно заседание на Комисията по местно самоуправление и нормативна уредба, която обсъди текста и направи корекции. Така \"Сега очаквам от Висшия съдебен съвет да се съобразят с мнението на гражданите, на районните и селските кметове и с това на органа за местно самоуправление Столичния общински съвет, коментира Калоян Паргов. - Когато сме заедно, можем да повлияем на всяко решение. Благодаря за подкрепата. Радвам се за постигнатия консенсус в СОС и за това, че този път от ГЕРБ се решиха да подкрепят предложение на БСП. С тази декларация изразихме нашата солидарност с гражданите от засегнатите райони\".Пълният текст на Декларацията: Ние, общинските съветници от София, категорично се противопоставяме на предложението за промяна на границите на съдебни райони на територията на Столична община. Подобно предложение накърнява правата и законните интереси на широк кръг от граждани на столицата.Считаме, че предложението за промяна на границите на съдебните райони на Софийски районен съд, при която част от населените места/кметства от районите Кремиковци, Панчарево, Нови Искър, Банкя, Искър, Овча купел и Витоша ще преминат към Районен съд - Елин Пелин, Районен съд - Костинброд, Районен съд - Перник и Районен съд - Самоков ще ограничи правото на достъп на гражданите до справедлив съдебен процес, при условията на равно и състезателно начало.Участието на гражданите на столицата в подготовката и провеждането и делата им, които ще са подсъдни на съседните съдебни райони, ще бъде сериозно затруднено поради увеличаване на необходимото време и разходите им за транспорт, в т.ч. и междуградски. Към настоящия момент живеещите в кметствата от посочените райони осъществяват достъпа си до съдилищата в град София, ползвайки услугите на столичния градски транспорт, който е значително по-евтин и времево достъпен в сравнение с междуградския транспорт.Противно на всякаква логика е и административните услуги за гражданите на територията на София да се извършват от Столична община, а съдебните услуги - от други районни съдилища. Категорични сме, че начинът на райониране на съдилища трябва да следва административното деление на територията и да се ръководи от принципа за достъпно и близко до хората правосъдие.Не приемаме тезата, че съдебните райони на Софийски районен съд и Софийски градски съд трябва да се ограничат, за да се постигне увеличаване на натовареността на съседни съдебни райони. Запазването на тези райони обаче не трябва да е за сметка на интересите на част от гражданите на София, защото с промяната на границите на съдебните райони се създава изкуствено разделяне на столичани - една част ще ползват услугите на столичните съдилища, а другата - на съдилищата от съседни съдебни райони.Присъединяваме се към становището на районните кметове и кметовете на кметства, изразено пред кмета на СО г-жа Фандъкова, както и към нейното лично становище, че промените на границите на съдебните райони са несправедливи и ще затруднят голяма група от граждани да упражняват надлежно конституционното им право на съдебна защита.", "date": "2018.11.22", "title": "По предложение на БСП-София: СОС с декларация против промяна на съдебните райони"}
{"url": "https://offnews.bg/kultura/rumanskiat-rezhisior-radu-zhude-pristiga-u-nas-za-premiera-na-film-s-b-692469.html", "text": "Провокативната копродукция с българско участие, спечелила Голямата награда „Кристален глобус” и наградата на “Europa Cinemas” на фестивала в Карлови Вари - „Не ме интересува дали историята ще ни запомни като варвари”, ще могат да видят почитателите на Киномания. Прожекцията в кино „Люмиер Лидл” е на 29 ноември от 19:00 часа и за нея специално пристига режисьорът на продукцията Раду Жуде.“Не ме интересува дали историята ще ни запомни като варвари” са думи, изречени пред Министерски Съвет в Румъния през лятото на 1941 г., когато започва етническото прочистване на Източния фронт. Филмът се опитва да разсъждава върху това изявление.През 1941-ва година румънската армия избива в Одеса близо 20 000 евреи. В наши дни една млада театрална режисьорка иска да постави спектакъл по този мрачен епизод от историята, като направи възстановка пред широка публика на обществено място, но непрекъснато среща пречки, както от властите, така и от местните жители.За филма си Раду Жуде казва: „Припомняйки си мрачната ни история, взорът ни назад се пълни с онзи ужас, с който ангелът на историята на Уолтър Бенжамин гледа към миналото. Там, където ние виждаме верига от събития, той вижда една единствена катастрофа, която трупа развалини върху развалини и ги стоварва в краката му”.Продуцентът от българска страна Росица Вълканова нарече филма „зловещо актуален навсякъде, където популизмът набира скорост”, както и „зов за събуждане” .Режисьорът Раду Жуде вече има „Сребърна мечка” от Берлинале отново за филм - копродукция с България. През 2015 г. той получава престижната награда за румънско-българско-чешката копродукция „Аферим”, на който български продуцент също е Росица Вълканова.", "date": "2018.11.22", "title": "Румънският режисьор Раду Жуде пристига у нас за премиера на филм с българско участие"}
{"url": "https://offnews.bg/zvezdi/chelsi-klintan-e-edna-ot-100-te-zheni-na-bi-bi-si-692459.html", "text": "Дъщерята на бившия американски президент Бил Клинтън и бившия кандидат за президент Хилъри Клинтън е избрана за една от 100-те жени на Би Би Си.В интервю пред радиото на Би Би Си тя разказва повече за семейството си и за бъдещата си работа.Челси Клинтън казва, че публичните очакванията към майка ѝ „винаги са били много различни“ в сравнение с тези към баща ѝ. По думите ѝ Бил Клинтън винаги е подкрепял Хилъри в нейната работа, но добавя, че би било нелоялно да се каже, че нейните постижения са получили една и съща ясна оценка като тази на баща ѝ.Клинтън разказва случка в Арканзас 1980 г., когато върху Хилъри Клинтън е било указано голямо напрежение относно фамилията ѝ, която по онова време е Родъм. „Накрая майка ми го направи, защото ѝ се струваше толкова глупава борба и искаше да се съсредоточи върху работата, към която се чувстваше призвана.“Интересен е фактът, че Челси, която към момента е заместник-председател на организацията с нестопанска цел \"Фондация Клинтън\", не отрича възможността да гради кариера в политиката. Тя заявява, че няма скорошни планове да се кандидатира за длъжност, но не я изключва в бъдеще.„Макар че със сигурност не е сега, това не означава никога, защото се надявам, че всеки, който го е грижа за бъдещето на нашата страна, ще се почувства по този начин. Независимо дали мисли да се кандидатира за местен училищен съвет или президент\".Тя добавя, че се надява повече хора да замислят за кандидатура в кабинета, защото това ще \"служи на нас, за да имаме по-добър избор в избирателната урна\".Към момента Челси Клинтън е издала две детски книги с картинки, в които показва силни и успели жени.Една от жените в книгата ѝ е Каролин Хершел, астроном, открил осем комети през 18-ти век, но е по-малко известна от брат си Уилям, който е открил Уран.\"Мисля, че е изключително важно, особено сега, да осветим толкова много жени, които са помогнали да се донесе знание в света - не само в науката, но и в много други области .\"Какво е \"100 жени на Би Би Си\"?Тази година медията избира 100 влиятелни и вдъхновяващи жени по света и споделя техните истории.Въпреки техните постижения те са засенчени от работата на роднини от мъжки пол. Именно поради тази причини Би Би Си иска да ги покаже.„Това е една значима година за правата на жените по цялото земно кълбо, така че през 2018 г. \"Би Би Си 100 жени\" ще отрази жените, които използват страст и непримиримост, за да предизвикат истинска промяна в света около тях“, пишат от медията.", "date": "2018.11.22", "title": "Челси Клинтън е една от 100-те жени на Би Би Си"}
{"url": "https://offnews.bg/politika/deputatite-preodoliaha-prezidentskoto-veto-na-uvelichenieto-na-danaka-692470.html", "text": "Депутатите преодоляха ветото на президента Румен Радев върху увеличението на данъка на старите коли.Мнозинството в парламента подкрепи отново върнатите от държавния глава поправки в Закона за корпоративното подоходно облагане. Увеличението на налога за колите беше заложено през преходните и заключителните разпоредби на проекта.Срещу ветото бяха 130 народни представители - ГЕРБ, \"ОБединените патриоти\", Воля и независимите депутати. Подкрепиха го само БСП и ДПС.Мотивът на ДПС беше, че увеличението не е справедливо. \"Данъчната справедливост е едно много обтегаемо понятие. Справедлив е според мен онзи данък, който данъкоплатецът с желание още на 1 януари отива и застава пред гишетата и иска да плати. Досега такъв данъкоплатец не съм виждал\", каза Рамадан Аталай. Депутатите от левицата също обявиха, че са против увеличението. \"Ситият на гладния не вярва. ГЕРБ трябва да размислят и да подкрепят ветото на държавния глава\", каза Георги Гьоков.\"Обединените патриоти\" бяха против ветото, но обявиха, че са готови да предложат нови промени, с които да изменят увеличението на данъка за старите коли - отново ще поискат за колите с газова уредба да има по-нисък налог. Тази тяхна идея беше отхвърлена при приемането на поправките на второ четене. По време на дебатите от ГЕРБ пак обясниха, че това е мярка срещу замърсяването на въздуха, но не пропуснаха да споменат и президента, който наложи вето на повишаването на налога. \"Откакто приключиха президентските избори, президентската двойка се движи само в насрещното движение\", каза лидерът на парламентарната група на ГЕРБ Цветан Цветанов. Повече хора са гласували за президента Румен Радев, отколкото за ГЕРБ, отговори социалистът Таско Ерменков. Според друг депутат от БСП - Иван Иванов, пък не президентът, а управляващото мнозинство се движи в насрещното и то срещу своите граждани. \"Мерките са необмислени и ненавременни. За това говори реакцията на българските граждани, които мигновеноизлязоха на улицата и адекватната реакция на президентската институция, която съвсем мотивирано ви върна като първокласници\", каза още Иванов.С отхвърлянето на ветото мнозинството в парламента окончателно реши - данъкът за старите автомобили ще се увеличи с до 30%, а за по-екологичните автомобили - ще има бонус. За колите със сертификат ЕВРО 1, 2 и 3 ще има увеличение. Тези, които са с последна категория - Евро 6, ще получат намаление в данъка с около 10-20 %.Всяка община ще определя колко точно да бъде данъкът на колите, а в закона за заложени параметри до колко може да се повиши налогът. Увеличението ще засегне около 2,4 млн. коли.Стойността на данъка ще се определя от два компонента - имуществен и екологичен. Годишният размер на налога ще се определя по формула, където двата компонента ще се умножават.Имущественият компонент ще се състои от две части - мощността на двигателя и годините на колата, които също се умножават.Границите, в които ще се определят дължимите пари за мощността са:- до 55 kW включително - от 0,34 до 1,20 лв. за 1 kW;- над 55 kW до 74 kW включително - от 0,54 до 1,62 лв. за 1 kW;- над 74 kW до 110 kW включително - от 1,10 до 3,30 лв. за 1 kW;- над 110 kW до 150 kW включително - от 1,23 до 3,69 лв. за 1 kW;- над 150 kW до 245 kW включително - от 1,60 до 4,80 лв. за 1 kW;- над 245 kW - от 2,10 до 6,30 лв. за 1 kW;При годините на колата стойностите, които участват в формирането на имуществения коефициент са:- Над 20 години - 1,1- Над 15 до 20 години включително - 1- Над 10 до 15 години включително - 1,3- Над 5 до 10 години включително - 1,5- До 5 години включително - 2,3Екологичният коефициент се определя само то екологичната категория.- без екологична категория - 1,10-1,40-\"Евро 1\" и „Евро 2\" 1,10-1,40-\"Евро 3\" 1,00-1,10-\"Евро 4\" 0,80-1,00-\"Евро 5\" 0,60-0,80-\"Евро 6\" и \"ЕЕV\" 0,40-0,60.", "date": "2018.11.22", "title": "Депутатите преодоляха президентското вето на увеличението на данъка за старите коли"}
{"url": "https://offnews.bg/temida/40-godishen-mazh-vliza-v-zatvora-zaradi-otvlichane-na-nepalnoletno-mo-692471.html", "text": "Подсъдим за отвличане на непълнолетно момиче ще изтърпи ефективно наказание от 1 година лишаване от свобода при първоначален общ режим. 40 - годишният Марин И. от Добрич влиза в затвора, след като Окръжният съд одобри постигнатото между него и прокуратурата споразумение.Мъжът е осъден за това, че на 24 юли т.г., в съучастие с 18-годишен младеж, е отвлякъл непълнолетно момиче от село Крушари. Двамата извършили престъплението спрямо девойка, с която 18-годишният по-рано живеел на семейни начала.Намерението им било да я накарат отново да заживее с него. Мъжете предварително знаели, че момичето доброволно няма да се съгласи и решили да я доведат в Добрич против волята й. Стигнали с такси до дома на пострадалата в Крушари и насила я качили в колата. Подсъдимият, който няколко месеца преди престъплението, живеел на съпружески начала с майката на съучастника си, уверявал шофьора на таксито, че може да кара спокойно, тъй като девойката е негова снаха. Момичето било отведено в апартамент в Добрич, въпреки че през целия път викало и се съпротивлявало, плачело и искало да бъде освободено.Малко след отвличането в полицията бил подаден сигнал за случилото се и още същия ден пострадалата била освободена.  Пред Окръжния съд подсъдимият се призна за виновен, увери, че е сключил споразумението доброволно и е наясно, че то е окончателно и има последиците на влязла в сила присъда.Досега той е осъждан три пъти, като е извършил отвличането в изпитателния срок на предходно негово условно осъждане за срок от 5 месеца. Поради това обстоятелство сега мъжът ще трябва да изтърпи ефективно и това наказание.Другият участник в отвличането също вече е осъден. Неговото наказание е условно “лишаване от свобода“ за срок от 1 година, отложено с 3-годишен изпитателен срок.Съдът разпореди да се уведоми пострадалата, че може да предяви граждански иск за нанесените й неимуществени вреди.", "date": "2018.11.22", "title": "40-годишен мъж влиза в затвора заради отвличане на непълнолетно  момиче"}
{"url": "https://offnews.bg/kultura/posledna-obikolka-na-pistata-za-enio-morikone-692466.html", "text": "„Последна обиколка на пистата“ ще направи един от най-изтъкнатите композитори Енио Мориконе, който на 90 г. ще издаде своята автобиография и ще направи прощален концерт в Париж. Концертът е предвиден за 23 ноември в парижката Арена, съобщава БГНЕС.Списание „Пари мач“ публикува статия, в която самият Мориконе разказва за себе си, музиката, композирането и хората, с които е работил през годините.\"Професията ми е композитор. Когато излизам на сцената, винаги съм много нервен, много загрижен за детайлите. До толкова, че не дирижирам друга освен собствената си музика. Но като цяло не се налага да се оплаквам, изпълненията често са перфектни\", казва диригентът. Той разказва, че често се взира другаде, защото чува музиката в главата си. Композиторът обаче прави и неочаквано заключение. „Най-лошото е, че съм убеден, че музиката е напълно безполезна, че е порок. Тъй като тя отнема толкова време, че трябва да пропусна много други неща заради нея.\"Мориконе разказва за режисьорите, с които е работил. „Работих предимно с италианци и американци и нямам точна представа за френските режисьори“, споделя той. По думите му през годините има страхотни преживявания. „Аз съм много горд, по-специално, че композирах музиката на \"La cage aux folles\" („Клетка за чудаци“), важен филм за своето време. Работих много с Анри Верней. Отказах само за последния му филм, защото ми поиска ориенталска музика. Тъй като това не е моята култура, аз не се чувствах на ниво\", уточнява музикантът.Важен факт през годините работа е, че той никога не е искал да се повлияе от режисьора. „Чета сценария и не искам да споря с него преди да помисля върху собствените си идеи. След това може да обсъждаме, дори и твърдо да отстоявам идеите си. Мога да приема малки промени, запазвайки моята идентичност на композитор. Ако, от друга страна, не намираме приемливо съгласие, което да е достойно както за мен, така и за режисьора, тогава предпочитам да отхвърля проекта. Но това много рядко се случва. Винаги успяваме да намерим приятелско решение\", разказва Мориконе.Той трудно общува с Куентин Тарантино, въпреки че именно неговият филм \"Les Huit salopards\" (“Омразната осморка“) носи първия Оскар за Енио Мориконе. „Куентин Тарантино имаше доверие в мен. Той дойде в Рим и каза \"да\" на всичко, което му предложих. Що се отнася до наградата \"Оскар\", не знам какво се е случило в съзнанието на журито, но може би това беше начин Академията да се извини, че не ми го даде за \"Mission\" („Мисията“).“Мориконе смята, че музиката е интернационална. \"Тя не означава италианска музика. Музиката е интернационална. Тя няма бариери или произход. Просто слушайте пеенето на птиците, за да го разберете.\"", "date": "2018.11.22", "title": "Последна обиколка на пистата за Енио Мориконе"}
{"url": "https://offnews.bg/zimni/parvata-suha-mrezha-na-aleksandar-georgiev-vdahnovi-niu-jork-rejndzh-692473.html", "text": "Роденият в Русе, вратар на Ню Йорк Рейнджърс от Националната хокейна лига, записа нов силен мач за своя отбор.Вратарят бе блестящ при победата над градския съперник Ню Йорк Айлендърс, записвайки първият \"шътаут\" в кариерата си отвъд Океана. Георгиев взе участие в цялата среща и успя да отрази всичките 29 изстрела към своята врата. С победата си \"Рейнджърс\" прекъснаха серия от 8 поредни поражения от този съперник.За победителите се разписаха Крис Крейдър, Филип Хитил, Коди МакЛеод, Нийл Пионк и Кевин Хейс.\"Те направиха всичко, за да ми помогнат и съм им много благодарен. Това бе специален момент и съм щастлив, че бяха тук, за да го видят\", сподели 22-годишният хокеист.Иначе \"Рейнджърите\" дръпнаха с 3:0 още след първата третина и след това не погледнаха назад, за да спечелят за 9-и път в последните си 11 мача, с което тимът се изравни с лидера в дивизия Метрополитън Кълъмбъс. Те надвиха \"Островитяните\" едва за 2-и път в последните 14 двубоя срещу тях.", "date": "2018.11.22", "title": "Първата \"суха мрежа\" на Александър Георгиев вдъхнови Ню Йорк Рейнджърс"}
{"url": "https://offnews.bg/politika/siderov-imal-lichni-prichini-da-ne-glasuva-novia-vitcepremier-na-obed-692442.html", "text": "Лидерът на \"Атака\" и съпредседател на \"Обединените патриоти\" Волен Сидеров обясни, че имал лични причини да не участва във вчерашното гласуване, при което Марияна Николова беше избрана да замести Валери Симеонов в правителството.Тя е част от кабинета от квотата именно на коалицията, на която Сидеров е съпредседател.Той не подписа и номинацията, с която Николова беше предложена за поста. На документа са подписите само на другите двама лидери на \"Обединените патриоти\" - Красимир Каракачанов и Валери Симеонов.Днес Сидеров обясни, че не е подписал кандидатурата, защото не познава Николова.\"Не знам на какво е способна и тя изведнъж ми се предлага. Само заради това. Не смятам, че е нужно да подписваме тримата някаква номинация. Това е квота на НФСБ. Или се приема, или не се приема. Не е нужен моят подпис и моето одобрение\", каза той. Попитан защо и депутатите от \"Атака\" не са били в залата при гласуването, той отговори: \"Те не са кукли на конци. Всеки решава сам.\"Сидеров обаче бил готов да се види с Николова. \"Срещам се с всеки, който пожелае\", уточни той.Лидерът на \"Атака\" каза още, че никога не е поставял условие да подкрепи Николова, ако той е водач на евролистата на \"Обединените патриоти\". Той дори заяви, че \"никога в никакъв формат не е ставало въпрос\" да води листи. По информация на OFFNews обаче той няколко пъти е повдигал темата през последните месеци. Подобни негови намерения , а нейни домакини бяха той и евродепутатът Николай Бареков. Там беше представено проучване на „Института за модерна политика”, според което Волен Сидеров е най-припознаван като лидер на \"Обединените патриоти\", а Бареков директно обяви, че вижда у Сидеров водач на евролиста.Сидеров обаче твърди, че е питал единствено дали \"Обединените патриоти\" ще се явяват заедно на евровота догодина, но все още не е получил отговор от партньорите му в коалицията. \"Това е логичен въпрос. Той ме интересува наистина, защото без нашия общ успех с ГЕРБ, който да бъде по-добър от този на БСП и ДПС, отиваме на предсрочни избори. Мисля, че това всяко дете от 1 до 4 клас го разбира. Това ме интересува единствено като загриженост за устойчивостта на управляващата коалиция\", обясни Сидеров. Лидерът на \"Атака\" обаче обясни, че не иска да поставя срокове, до които колегите му в \"Обединените патриоти\" да кажат дали ще са заедно на евроизборите. Противно на сегашното му изказване на 21 септември през партийния вестник на \"Атака\" Сидеров постави ултиматум за същото - поиска до две седмици НФСБ и ВМРО да кажат дали трите партии ще се явяват заедно на евроизборите, срокът изтече, а отговор нямаше.Сидеров каза още, че няма конфронтация с Валери Симеонов. \"Критиките ми бяха към неговата роля на вицепремиер. Изкараха хора на улицата неговите политики\", каза той.\"Хубав семеен живот имам, прекрасна жена и дете, галерия имам дори, да се карам с някого е последното на ума ми\", добави лидерът на \"Атака\".На въпрос дали бившият вицепремиер Валери Симеонов е седнал на неговото място в пленарната зала, той отговори: \"Моето място историята ще го определи\".Сидеров каза още, че на предходните парламентарни избори \"Атака\" са жертвали себе си в името на управлението - можели да влязат и сами и да имат 10-11 души. Сега обаче партията му имала само 7. Повод за думите му е това, че \"Атака\" остана с депутат по-малко след връщането на Валери Симеонов в парламента. Сега формацията на Сидеров има най-малко депутати в \"Обединените патриоти\"- НФСБ имат 9, а ВМРО 11.", "date": "2018.11.22", "title": "Сидеров имал лични причини да не гласува новия вицепремиер на 'Обединените патриоти'"}
{"url": "https://offnews.bg/kultura/oratnitca-alter-ethno-e-apdejt-na-vsichko-koeto-mislim-za-folklora-692476.html", "text": "Основен елемент в музиката ви е фолклорът. Какво е той за вас и как си обяснявате нарастващия интерес на по-младите хора към фолклора и завръщането към корените?Ася: Фолклорът е основен елемент в моя живот още от малка. Тъй като съм завършила “НУФИ - Широка лъка” и музикалната академия в град Пловдив, приемам тази музика, не само като професия, но и като призвание! За мен е голяма радост да виждам как все повече млади хора започват да я обикват и да се интересуват от нея. Българският фолклор е в нашето минало и корени, а младите хора са нашето бъдеще. Щастлива съм, че в днешно време двете неща могат да вървят ръка за ръка!Попа: Не мисля, че е връщане към корените, а по-скоро е константа и развитие! Фолклорът е жив организъм, който не спира да се развива и обогатява, което разбира се е и начин на живот. Това е за мен!Християн: Аз не намирам, че това е някаква нова тенденция. Много българи се отъждествяват с фолклора. В него се оглеждат манталитета, обичаите, характерните черти, ако щете, комплексите на българина. Той може да бъде както икона, така и карикатура и в това е неговата гениалност. Но преди всичко емоцията, която създава една фолклорна мелодия. Най-важният въпрос е как възприемаме фолклора, също така как възприемаме самите себе си. Мисля, че нашата музика поставя този въпрос на първо място.На 30 ноември в Mixtape ще представите третия си студиен албум, който се казва Alter Ethno. Името на албума предполага ли някакви изменения в музиката ви?Ася: Нашият нов албум е преплитане на алтернативно с етно и обратно, което се подразбира и от името. Тук феновете ни могат да чуят много различни елементи събрани в едно. В “Alter Ethno” музиката на “Оратница” е една колаборация от модерни ефектни ритми и джаз елементи, които са преплетени с африкански, ориенталски и австралийски звуци! Разбира се, накрая се връща към основата на всичко, а именно - нашият красив български фолклор!Попа: Този албум е много различен от предходните 2 и дори името му предвещава алтернатива на предните ни албуми.Християн: Всички имаме своето Alter Ego. Ego значи Аз - моята същност, това, което съм аз. Нашата същност е свързана с фолклора - нашето Ego e Ethno. Тук ние представяме нашето Alter Ethno - другото Аз на народната музика. Това звучи доста абстрактно… Музиката ни е изпълнена с много нови неща, които сме научили в последните две години, различна е.От къде черпите вдъхновение за творчеството си?Попа: Разбира се, от музиката!Християн: От всичко, което ни впечатлява наоколо, от съмишлениците ни - всички, които ни подкрепят и са ни приятели, от тези, които не ни одобряват и критикуват - всичко е вдъхновение.Последното ви присъствие на клубна сцена е европейското ви турне от декември 2017. Как се отрази изминалата една година на съвместната ви работа и отношения като формация?Ася: Изминалата една година, беше много ползотворна и вълнуваща за всички нас. Получихме предложение да участваме в изложба за откриването на Българското Европредседателство пред Народния театър “Иван Вазов” на 11.01.18 г., последвано от покана и за закриването на 16.05.18 г. Следващият голям проект, в който взехме участие съвместно с невероятния Георги Стрезов, беше Световното първенство по художествена гимнастика в София. За нас това беше голяма стъпка и незабравима емоция! В края на лятото започнахме да работим по-усилено, върху нашия трети албум и с нетърпение очакваме премиерата на 30.11.18 г. Всички тези преживявания ни помагат да се сближим и опознаем все по-добре, а това за мен е едно от най-важните неща за добра работа в екип!Попа: ние не сме спирали да творим и обогатяваме. Участвахме в няколко предизвикателства, с които доста сплотихме екипа и погледнахме по-мащабно на творчеството си. Ъпгрейднахме се доста и може да се каже, че вече машината е смазана!Християн: Всяка група минава през различни етапи на развитие - перипетии, велики моменти, скандали. Една група е като едно семейство. Стига всеки да чувства, че развива себе си и се изявява като допринася за общото дело на екипа, тогава групата работи. Мисля, че при нас тази сплотеност расте все повече, особено когато влезем в творческия процес - той е безценен.Знаем за афинитета ви към дъбстеп, трап, дръм енд бейс, както и екзотични инструменти като диджериду. Какво да очаква публиката от новия ви албум?Попа: Конкретно нова концепция!Християн: Ние имаме афинитет към експерименталната алтернативна музика. Аз харесвам Pink Floyd, джаза от 60-те, африкански фънк от 70-те, а напоследък много се запалих по звука на аналоговите синтезатори от същия период и по-късно. Съвременната електронна музика и не толкова съвременен хип-хоп са ми също любими. Т.е. публиката може да очаква всичко. :)Многократно сте представяли музиката си в чужбина. Как се приема миксът от фолклор и модерни стилове извън България и намирате ли генерални разлики между българската и чуждестранната ви публика?Ася: Нашият микс от фолклор и модерни ритми се приема много добре в чужбина. Хората там страшно много се кефят на музиката ни и това се вижда на всеки наш концерт извън страната. В България нещата са малко по-различни. Тук има две разбирания на фолклорната музика - един по-традиционен и един по-модерен и съвременен. В единия вариант са хората, които харесват фолклора с новият му прочит и са една голяма част от нашата публика. Те ни харесват, подкрепят и не спират да пеят с нас на всеки концерт. Естествено, има и хора традиционалисти, които са с малко “по-консервативни” разбирания спрямо нашата музика. Ние не виним никого, защото всеки има право на избор. Лично мен това леко ме натъжава, защото макар да съм изучавала народно пеене и фолклор в традиционния им вид, не се страхувам да експериментирам и да го развивам в по-модерен вариант! Иска ми се и в България повече хора да са с такова мислене, но уви… Въпреки това съм щастлива след всеки наш концерт, защото виждам как с музиката си изпълняваме нашата мисия и достигаме до все повече и повече хора!Попа: Чак генерални разлики – според мен - не!Християн: Публиката иска да бъде развълнувана, разплакана, разсмяна, изпотена, опиянена - навсякъде. Немци се хващат на право хоро и крещят Мари Марийко без да знаят нито една дума какво значи. Българи, които не слушат народна музика, идват и те се хващат на хорото. Всичко е до вибрация, до усещане, без значение къде се случва концертът.", "date": "2018.11.22", "title": "Оратница: Alter Ethno е ъпдейт на всичко, което мислим за фолклора"}
{"url": "https://offnews.bg/stil/dizajnerat-na-drehata-ogito-cherpi-kogato-slagame-tezi-neshta-na-po-692422.html", "text": "Как Ви хрумна идеята за тази дреха? Защо точно Оги?Колекцията \"Miscible Displacement\" (2016) беше до голям степен базирана на елементи от фолклора. Традиции, техники, цветови гами, обеми, форми - премислени и изразени по съвременен начин, включвайки технически материи като дунапрен и спортни принтове. Идеята ми беше да направя хибрид между дигиталната ера и грубо отражение на съвременното българско общество. В Интернет попаднах на тази прочута снимка на Огнян. Намерих я за много показателна. Татуираното съобщение е кратко и ясно. Харесва ми откровеността и непукизма. Вярвам, че и той се гордее с нея - човек татуира подобни неща, за да бъдат показани. Снимката ме накара да се усмихна.Иронията, хуморът и идеята за епичен провал силно ме интригуват. В момента, в който започнем като общество да слагаме тези неща на показ и да бъдем по-самоиронични, тогава бихме могли да надскочим себе си и да еволюираме. Чувството на малоценност е нещо, което често срещам и не харесвам. Приятели от чужбина, които посещават България, се интересуват от историята ни и забележителностите, но и искат да посетят и места, които не фигурират в гайдове, както и обичат да научават за градски легенди и истории. От артистична гледна точка, това носи вдъхновение. Веднага се сещам за Хелена Дитрих: Има ли за Вас значение по какъв начин реагират хората на изкуството Ви?Интересно ми е да чувам коментари и критика върху работата ми. Това ме кара да си задавам въпроси, понякога такива каквито не бих. По такъв начин вярвам, че работата еволюира. Реакциите на хората имат своето влияние, но със сигурност не се целя да се харесам на широка аудитория. Абсолютно за всяко едно движение си има поддръжници, стига да има силна идентичност и замисъл.Защо много хора не разбират съвременното изкуство и го смятат за претенциозно? Хората, които разбират и вникват в съвременното изкуство, са хора, които първо разбират миналото му. Знаят кои са били важните периоди и защо изкуството се променя. Историята се развива, така и с изкуството. Има различни начини да погледнеш над една творба. Едно е да ти хареса тя повърхностно, и какво е изобразено в нея, друго е вниквайки да разбереш процеса и съобщението, което авторът има за цел да предаде на публиката.Ако някой не разбира въпросната дреха например, какво бихте му казали?Опитът на анализиране на работата е важен и даването на мнение след това. А не дали самата дреха сама по себе си им харесва или не.Според сър Роджър Скрутън изкуството трябва да е красиво - той се противи на мнението, че изкуството трябва да отразява действителността. Смятате ли творбите си за красиви или според Вас красотата няма значение в изкуството?Ако получа удовлетворение по време на процеса и гордост след завършването на принт, дреха или творба, това значи съм достигнал ниво на съвършенство. Това смятам за красиво, да - което не се случва често. Красотата е относително понятие. С годините, необичайното и гротесктното започна да ми привлича окото и да събужда емоции в мен. Ако говорим за цветове, форми или текстури, вдъхновение и красота се намира навсякъде, то дори да е захвърлен петнясан матрак на улицата. Лесно смилаемата информация е плоска и не успява да ме развълнува особено.Каква е функцията на изкуството според Вас? Каква е целта му?В днешно време изкуството е медиум, комуникация - свобода на реч без граници.Кое е по-красиво според Вас - Давид на Микеланджело или \"The Bed\" на Трейси Емин? Могат ли да бъдат сравнени?Инсталацията на Емин е свързана с истинско изживяване, което я прави автоматично интересна за мен, но поради липсата на усилен творчески процес зад нея, не съм особено голям фен. Ситуация, извлечена от ежедневието ѝ, и поставена в артистичен контекст, носейки силни емоции. Давид на Микеланджело е част от историята и творба на един гений. Изобразява съвършенството на мъжкото човешко тяло с перфектни пропорции. Работа, изработена в период от няколко години, плод на усилен труд.Виждате ли се някога да създавате \"нормални\" дрехи?() Да, и смятам, че съм го правил. Имат малки отклонения, но се носят, цапат, перат и късат като \"нормални\" дрехи. Даже можете да ги носите да си купите баничка с боза рано сутрин от пекарната - смятам, че ще ви посрещнат с усмивка на кантара.Системата на модната индустрия е безкрайно неетична поради ред причини и именно заради това, ако стартирам бранд, ще наложа промените за мен и моите работници такива каквито бих искал да видя на глобално ниво.Дрехите, които съм представял на шоуто в академията, са резултат от дълго проучване. Идеята на тези задачи е да си поставяме предизвикателства с цел да се научим на различни техники на изработка, глобализиране на цялостна концепция, правилно проучване на дрехи от изминали векове, кроене на сложни форми, което в бъдеще ще играе в наша полза. Даването на свобода на изразяване е с цел дълбоко вникване в същността и креативността на дизайнера.След представянето на шоуто, бях поканен да участвам в платформа представяща 5 млади дизайнери от Европа. Извлекох по-носаемите дрехи от колекцията и ги представих в техния шоурум в Париж. От там получих възможността да завържа контакт с няколко малки дизайн бутици в Ню Йорк, Лондон, Пекин и Хонг Конг.На любопитните продавачи концепцията и надписите бяха подробно обяснени - това не ги спря, напротив. Ако ви интересува, шест \"ОГИТА\" скитат из улиците някъде из Азия и едно Оги в Лондон. И оригиналното Оги си е в България - но той е безценен.", "date": "2018.11.22", "title": "Дизайнерът на дрехата 'Огито черпи': Когато слагаме тези неща на показ, надскачаме себе си като общество"}
{"url": "https://offnews.bg/analizi-i-komentari/zhurnalistite-sa-si-zhurnalisti-shoumenite-shoumeni-692477.html", "text": "Основен извод от гостуването на Борисов при Трифонов: Журналистите са си журналисти, а шоумените са си шоумени. Не знам какво са очаквали сценаристите, но се получи беззъбо, стандартно интервю с премиера. Задават му се някакви въпроси, той си повтаря опорните точки.Слаби въпроси, трябваше да се подберат по-добре. Оправданието, че са „на народа“, е слабо. Истинският журналист задава истински въпроси. А не „народни“. Не бяха засегнати важните теми – за липсата на глобална държавна стратегия, за неработещите институции, за ярката анти-европейска кампания, водена даже от членове на кабинета, за тоталната липса на реформи в почти всички обществени сектори, за възраждане на средновековна и комунистическа реторика и т.н. Трифонов се поддаде се на натиска на Борисов и не се справи с баражния огън на отвличащи вниманието фрази. Слаба подготовка на екипа на Шоуто. Няколко пъти имаше възможности Борисов да бъде засечен, че манипулира, но не беше направено.Стандартен Борисов. Повтори си опорните точки. Добро хрумване на екипа му да обърне дълговете в проценти. Ако Трифонов можеше да смята, щеше да го закове, но уви. Лошото за Борисов е, че отиде с цел да се справи с капана на Шоуто, а не да покаже как ще се развива страната. Явно това са му приоритетите.Като цяло, среща на двама „народни“ човека. По-добрият популист победи.Б. ред. - Мнението на пиар специалиста Любомир Аламанов е от профила му във фейсбук.", "date": "2018.11.22", "title": "Журналистите са си журналисти, шоумените-шоумени"}
{"url": "https://offnews.bg/politika/obshtestvenitci-i-intelektualtci-se-obiaviavat-protiv-nezakonnoto-obog-692376.html", "text": "Привържениците на националното единение, които се събират на Всенароден сбор на 26 ноември, предвиждат приемането на Национална стратегия. С нея ще се инкриминира насаждането на остра конфронтация в обществото, която подкопава националното единство и българската държавност и обслужва чужди интереси.Предлага се и лустрация за политици на всички нива, които са се обогатили от престоя си във властта. Предвижда се да бъдат изключени от обществения живот носителите на корупция и грабителство, както и наказателна отговорност и обществена нетърпимост към крадците на народното богатство.Всенародният сбор е първо по рода си събитие и се организира от Сдружение “Единение”, което обединява учени, бизнесмени, общественици и интелектуалци, както и 26 граждански организации.Инициаторите на Сдружението отхвърлят всякаква обвързаност с политически партии и държавни институции.", "date": "2018.11.22", "title": "Общественици и интелектуалци се обявяват против незаконното обогатяване на властта"}
{"url": "https://offnews.bg/ikonomika/trend-balgarite-ne-useshtat-po-dzhoba-si-dobrite-ikonomicheski-pokaza-692448.html", "text": "Мнозинството от българите подкрепят основните параметри на бюджета, но смятат, че публичните средства се харчат неефективно, показа национално представително проучване на \"Тренд\"*.Въпреки, че по-големият дял от анкетираните не са заинтересовани от параметрите на бюджета, 65% от всички запитани смятат, че те са важни.Сред акцентите в новия бюджет, с които обществеността е най-информирана, са повишаването на минималната работна заплата, увеличението учителските заплати и пенсиите. Тази информация е достигнала до най-много хора, съответно 82%, 75% и 74%. Най-силна подкрепа сред респондентите среща увеличението със 150 милиона лева на парите за хора с увреждания (95%), както и увеличаването на пенсиите (93%), повишаването на минималната работна заплата (92%), увеличаване на парите за здравеопазване (87%). Най-ниска подкрепа събират параметрите, свързани с повишаването на заплатите в бюджетния сектор (50%) и увеличаването на максималния осигурителен праг (52%), като въпреки това мнозинството от хората подкрепят тези мерки.Друг извод от него е, че въпреки добрите макроикономически показатели, 85% от българите не усещат подобрената икономическа ситуация по своя джоб.Липсата на ефективност на публичните средства се осъзнава като един от сериозните проблеми. Практически в нито една сфера няма превес на мнението, че парите се харчат ефективно. Това до голяма степен е следствие от ниското доверие на гражданите спрямо институциите, а не толкова върху техните наблюдения по сектори. Сферите, в които българите традиционно намират за проблематични пък се наблюдават най-сериозни натрупвания, като здравеопазването е типичен такъв пример, добавят авторите на изследването.", "date": "2018.11.22", "title": "Тренд: Българите не усещат по джоба си добрите икономически показатели"}
{"url": "https://offnews.bg/politika/ninova-se-oplaka-che-sreshtite-%d1%9d-v-stranata-se-provezhdat-pod-politc-692449.html", "text": "Лидерът на БСП Корнелия Нинова се оплака, че срещите ѝ в страната се провеждат под полицейско наблюдение, а от партията ѝ не са искали съдействие от униформените. От трибуната на Народното събрание тя отправи няколко въпроса към премиера Бойко Борисов и обяви, че настоява за отговори:Нинова изброи и няколко случая, в които е отивала в някое населено място, а там са я чакали униформени - в селатаМалко Шарково и Голямо Шарково, в Болярово, както и в Ямбол. \"Не излизайте с обясненията, че се грижите за моята сигурност, няма информация тя да е застрашена. Ходя свободно сред хората, слава Богу, чувствам се добре там и нямам проблеми. Нямам нужда от това внимание на органите на МВР. Насочете тези пари, тази енергия там, където обещахте – полицаи във всяко село, а не полицаи след лидер на опозицията\", каза още тя.Лидерът на БСП определи поведението на управляващите \"като грубо погазване на свободите и правата на гражданите, като полицейщина, като последен опит да спасите властта си с натиск, сплашване и наказание на инакомислещите български граждани\".Тя се обърна и към хората:", "date": "2018.11.22", "title": "Нинова се оплака, че срещите ѝ в страната се провеждат под полицейско наблюдение"}
{"url": "https://offnews.bg/obshtestvo/kogato-imate-rabota-s-majstori-kak-da-izbegnete-problemi-692479.html", "text": "Вече не е модерно да се казва „майстор да не ти влезе в къщата“, защото днешните представители на бранша се стараят да излязат от познатия модел и лошата слава на колегите си. И все пак, често се случва да сме разочаровани, когато у дома сме изправени пред предизвикателството на ремонта.За да се избегнат разминаванията между очаквания и резултат, трябва да се придържаме към някои важни съображения.Ясна целАко желаем да създадем жилището на мечтите си, трябва да сме наясно кое е възможно и кое не. Изграждането на предварителна стратегия е ключово. После обаче идва и реалността – да обсъдим със специалисти вариантите, да се консултираме за възможните ходове и да не се впускаме в необмислени рискове.Вероятно има , които са готови да угодят на собствениците на имоти на всяка цена, но крайният ефект ще бъде доста съмнителен. Затова поставяйте си постижими цели, а и не подценявайте мнението на експертите в областта.Професионална фирмаНаемането на хора от професионална фирма е едно добро начало, за да сте удовлетворени от свършените дейности. Ориентирайте се по отзивите за нея, по имиджа, който си е изградила във времето и от препоръките, които евентуално бихте получили.Ценни съветиБлизките и приятелите около вас винаги могат да бъдат полезни със своите ценни съвети, особено ако наскоро са преминали през крупен ремонт у дома. Те вече имат контакти на майстори, от които са доволни, могат да ви направят бърз разчет на разходите, а и да споделят опитност, за която дори не сте подозирали.Не е нужно всичко да взимате за чиста монета, а и не винаги ще е приложимо към ситуацията при вас, но въпреки това не пропускайте да ги попитате.Тестов периодС изпълнителите на задачите, които сте си поставили, бихте могли да се разберете за кратък тестов период. По време на него ще се убедите в качествата им, в отношението им и в самите им умения. Ако нямат възможност да поемат такъв ангажимент, поискайте поне да представят завършени проекти, от които да добиете лични впечатления за начина им на работа.ДоговорКогато две страни сключат договор, развръзката е много по-сигурна и всички са защитени, или поне повече, отколкото ако липсва такъв. Избягвайте лица, които ще се опитат да пропуснат този момент, защото после не само не може да предявите претенции към тях, но вероятно ще загубите и дадените до определен етап средства.", "date": "2018.11.22", "title": "Когато имате работа с майстори: Как да избегнете проблеми"}
{"url": "https://offnews.bg/ikonomika/shamar-ot-briuksel-vazobnoviavaneto-na-aetc-belene-e-nov-proekt-ne-s-692447.html", "text": "АЕЦ Белене няма да има, обявиха десните от Демократична България. Според тях това става ясно от отговорите на Еврокомисията на въпроси на евродепутата Светослав Малинов от обединението между ДСБ, Да, България и Зелените по темата.През септември той е отправил два парламентарни въпроса с искане за писмен отговор до Европейската комисия. Първият - за решението на управляващите да възобновят проекта АЕЦ „Белене“, а вторият - за новите изисквания за изграждането на атомни електрически централи в ЕС, приети след аварията в АЕЦ „Фукушима“.Европейската комисия сега е отговорила и на двата въпроса.А това означава, че тя ще изготвя и ново становище за съответствие на проекта с правилата на ЕС.В отговора Европейската комисия подчертава, че отдава първостепенно значение на ядрената безопасност и защитата на гражданите. Тя припомня, че европейското законодателство е изменено след аварията във Фукушима, за да се осигури по-високо ниво на ядрена безопасност и по-специално що се отнася до оценката на природните опасности, включително земетресения.В Европейския парламент се събират и подписи под отговорено писмо до българското правителство, в което се припомня земетресението от 1977 г. с епицентър Вранча, при което загинаха над 120 души, и много сгради бяха съборени в Свищов и съседните села по поречието на река Дунав.От Демократична България предупреждават правителството на Борисов да преустанови всички действия, чрез които могат да се натрупат нови разходи и да бъдат прахосани средства на българските данъкоплатци.Последната официална позиция по темата АЕЦ „Белене“ на Европейската комисия датира от декември 2007 г. След това с решение от март 2012 г. Народното събрание замрази изграждането на централата, като се основа на: убедеността, че високите стандарти за безопасност могат да се гарантират единствено с най-модерни технологии; опасенията от сеизмичния риск на площадката в Белене и невъзможността републиканският бюджет да финансира проект с недоказана икономическа ефективност. Въпреки това, през юни 2018 г. управляващите взеха ново решение за търсене на възможности за изграждане на АЕЦ „Белене“ съвместно със стратегически инвеститор.С днешните си отговори Европейската комисия заяви, че „възобновяването на проекта АЕЦ „Белене“ през 2018 г. представлява нов проект по смисъла на чл. 41 от Договора за Евратом“, което означава, че тя ще изготвя и ново становище за съответствие на проекта с правилата на ЕС. Европейската комисия подчертава, че отдава първостепенно значение на ядрената безопасност и защитата на гражданите. Тя припомня, че европейското законодателство е изменено след аварията във Фукушима, за да се осигури по-високо ниво на ядрена безопасност и по-специално що се отнася до оценката на природните опасности, включително земетресения.В Европейския парламент се събират и подписи под отговорено писмо до българското правителство, в което се припомня земетресението от 1977 г. с епицентър Вранча, при което загинаха над 120 души, и много сгради бяха съборени в Свищов и съседните села по поречието на река Дунав.Демократична България предупреждава правителството на Борисов да преустанови всички действия, чрез които могат да се натрупат нови разходи и да бъдат прахосани средства на българските данъкоплатци. Белене вече е затворена страница. Ние няма да допуснем повече Борисов да налива пари в джоба на енергийната мафия.", "date": "2018.11.22", "title": "Шамар от Брюксел: Възобновяването на АЕЦ Белене е нов проект. Не сме го одобрявали"}
{"url": "https://offnews.bg/obshtestvo/fenove-do-vchera-slavi-ti-si-sram-ot-izpalnitel-na-nema-takava-dar-692431.html", "text": "Симпатизантите на тв водещия Слави Трифонов го обсипаха с критики за снощното му интервю с премиера Бойко Борисов. Още по време на разговора в шоуто на официалната му фейсбук страница на предаването започна да се изсипва лавина от разочарование към водещия, който вече цяла година държи на трупчета политическия си проект и интервюира в безпрецедентен кастинг стотици кандидати да го последват.Ето само някои от гневните реакции на миролюбивото интервю. Запазен е оригиналният правопис, като са скрити само някои от най-обидните квалификации за Трифонов:Владимир Павлов В момента на гости е Бойко Борисов. Всичко изглежда нагласено. На всички въпроси на Слави, Борисов е готов с отговора. Мислех си, че Слави е пич, но си промених мнението. СЪЖАЛЯВАМDaniel Uzunov И аз му симпатизирах на Слави........до вчера, до предаването за президента. С днешното предаване с ББ се сгромоляса.Ана Мария Слави слушам те бойка и се ядосвам , че съм те бранила за референдума.. СЛАВИ ТИ СИ ЕДИН ГОЛЯМ Г**..ПО ЗЛЕ СИ И ОТ КИКИМЯНStoyan Bonchev Колко си на***ен и жалък ,Славчооо ;) ... Маските паднаха. Честито на нормалните хора и съболезнования на тъпунгерите, дето припознаваха Славчо като алтернатива и некъв бъдещ лидер ..Дълбокъта Страна Да беше питал.Щом сме стабилни благодарение на него що тогава населението намалява.Да беше питал щом като се има за толкова добър лидер излизат хора да протестират срещу него и му викат мафия, че има корупция, липсата на съд,мизерията,ниския стандарт на живот,тока.Що всяка вечер дават за отлагани дела и оправдаване на убиици на пътя и убиици изобщо и какви ли не скандали.Малко години за убииство.Що казват че оставката на Валери ще счупи коалицията после казват че я заздравява.Къв е този абсурд ако си примерен шофьор на пътя да си купиш кола на шофьор с нарушения и да плащаш четворно.Що само казва че такива данъци има в европа и за това трябва да ги има й тук но не й че трябва да има техните заплати.Що пенсията по закон е под тяхната определена граница на бедност.Щом закона им е виновен за увеличаване на заплатите 4 пъти годишно и казват щото закона е такъв що не го променят.Що подалите оставки министри и вицепремиери да стават депутати.Парламента поправително ли е.Щом бсп са се провалили с ктб що тогава герб не са оправили техната каша.Какви са тия срещи с работодатели и да се вземат мерки срещу такива изказвания на Домусчиев. Да му беше казал че Орешарски беше преди 5 години и да спре да се оправдава с него защото е имал 5 години да оправи всичко тяхно.Да му беше казал че няма право да каже каквото й да било против реферундама и всичко което каже е невалидно защото е волята на суверена и той трябва да се съобрази.Все пак данокоплатците са го израли и наели там.Те са му работодатели.Те му плащат охраната, обяда,заплатата и всичките привилегии.Слаб беше тази вечер.От 5000 въпроса сигурно си пропуснал доста гадни и съществени въпроси.Ужас беше.Stoyan Bonchev Оня Симеонов като те наричаше \"Жалък чалгар\" и всички подскачахте като ужилени. Днес доказа, че за нищо друго не ставаш.Борислав Цветанов Слави нищо не става от теб , нито един важен въпрос не зададе ,подлога на мутрата,прав беше Радев да не участва в тоя циркKollety Nikolov Освен че цялото интервю беше мноого слабо , ами на всичкото отгоре примиера си извади пищова от вътрешният джоб ;) , с готовите отговори на въпростите от \" народа \" .Martin Petrov Слави,не ставаш приятелю патриотски, от ГОДИНИ насам се репчиш на премиера в ефир ти и редколегията ти, ама като ти гостува Борисов гъг не смееш да му кажеш. Много, много се изложи пред над 3 милиона хора, които ти подкрепиха референдума, дано се вразумят, че не ставаш.Тодор Недялков Г-н Трифонов, Слави след срещата ви с Бойко Борисов разбрах защо президента отказа да дойде при вас.Hristo Kanaliev при акта ви с боко ползвахте ли дурекс или си имате доверие ?Todor Topalov Не мога да повярвам на какво интервю-подлога станах свидетел.Въпреки всички тези години който съм гледал шоуто и съм вярвал и подкрепял идеите които предлагат сценаристите и Слави, и след това интервю мога дакажа само: “ Боже пази България”Evgeniya Stefanova Слави, ти си срам за България! Не беше подготвен по нито един въпрос, и с лекота те финтира Борисов. Ако беше подготвен, щеше да знаеш, че който и да си внася горивото от Гърция или Сърбия, трябва да го вкара в данъчен склад в България, пък те всички данъчни складове са на Валентин Златев. Каквато цена определи той, за да влезе горивото в склада - такава ще е. Ако беше много подготвен по въпросите, които задаваш, щеше да знаеш, че външния дълг на България 2008 година е 13%, а 2018 година - 26%. Да, 26% е към днешна дата. Борисов те излъга, като каза, че е 20%. Като говориш за свобода на словото защо не спомена Елена Йончева например и репресиите срещу нея? Защо не спомена Милен Цветков или Ани Цолова? Защо нито веднъж не спомена думите \"корупция\", \"протести\" и \"бедност\", все едно по нашите географски ширини тия понятия не съществуват. Накрая Борисов се почувства толкова уютно в червеното ти кресло, че предложи пак да го поканиш да си побъбрите. Имаше шанс - проигра го. Подигра се с хората, които от седмици са навън в студа и протестират срещу същата тази мизерия и корупция, за които ти само си чувал. Срам и позор за България е това интервю!Мира Манолова Не те ли е срам, бе? Борисов извади листчето и ти разката фамилията, защото уж неволно показа на всички, че очевидно предварително си му казал какви ще са въпросите. И така го направи, че да разберем това...Тая вечер ти приключи като всичко, да си знаеш.Nikolai Demerdzhiev Славчооо ти си пълен палячо....снощи при отсъствието на Президентът изкара лешоядчетата сценаристчета и го разпънахте на кръст, главно от яд , че ви тегли майната и не дойде......а днес направи м***т на Бокича....къде бяха днес отворковците от снощи ( как се смях снощи като се изказаха , че какъв бил генерал Радев да коментира кой самолет бил подходящ....да бе , верно бил началник на ВВС и един от топ летците ни ама все пак хахахаха).....наведе се СлавчоооооДарина Гочева Днес Слави Трифонов ритуално се самоуби пред цяла БългарияDaniela Velinova Трябва да му се признае, че ББ има природна даденост да унищожава враговете си. Не е от акъл, просто го може. Така направи с \"обединените идиоти\", които само в сънищата могат да се надяват на успех в следващите избори. Така направи и тази вечер в шоуто на Слави, да не би да тръгне да прави партия и да излезе срещу него. Тази вечер унищожи всички мераци на Слави за политика, ако ги е имал, де :) След тази реклама тази вечер на ББ, няма да се учудя и за 4-ти мандат. Жалко.....Драго Димитров Всъщност Боко тиквата направи добро на много Българи като спука балона трифонов.Иначе щеше да има наивници които щяха да гласуват за него.Той не знае брутния вътрешен продукт как се изчислява и пита като първолак 21 %колко пари са.Боко 5 пъти му каза 21 %,а той пита колко.пари е това.Пълен палячо чалгар.Albena Shavel Славчо, изпей ни пак \"Нема такава държава\"! Изпей ни я бе Славчо.....Vasil Georgiev Трябва да сме благодарни на Трифонов за \"интервюто\" за това, че в свое лице - на време ни спести един нов Бареков в политиката.Светослав Петров От изпълнител на \"Нема такава държава\" стана герой в нея. Ако те болеше за тая държава щеше да водиш друг разговор с тоз кратун, ама ти си знаеш........ интереса ....Rossen Roussanov Слави, раболепното ти интервю снощи те превърна в политически труп...Дано финансово си заслужаваше... Мълча като болшевик на разпит за опустошителната демографска катастрофа, за разпродажбата на земята и оформянето на латифундии, за ограбването ни чрез златните концесии, за милионите откраднати чрез ДДС, за емигрантите, за ИК, за перманентната липса на печалба на Лукойл, за централата на Доган, за Пеевски, за русенската журналистка и причината да я убият, за златната дупка на Гергов, за законопроекта за опрощаване на милионите на Домусчиев... Нещастник, Бойко те разпра... Ако не се хванеш в ръце довечера Цацаров ще продължи купона - ще има перверзна некрофилна гавра с труп - проектът ти да влезеш в политиката...Светлин Арангелов Ванката по- добре да бе водил интервюто!Маргарита Босева Слави, Слави! Висок човек, а толкова ниско наведен!Марин Павлов Трифонов снощи намери отговор на въпроса защо България е на 111 място по свобода на словото...Заради такива като него...", "date": "2018.11.22", "title": "Фенове до вчера: Слави, ти си срам! От изпълнител на 'Нема такава държава' стана герой в нея"}
{"url": "https://offnews.bg/knigi/na-stop-predstaviane-na-nova-kniga-692437.html", "text": "Новият сборник с разкази на нашия автор Николай Фенерски ще бъде представен на 23. 11. 2018 в Dada Cultural Barул. Георги Бенковски 10 от 19,00 ч.Някои от текстовете в сборника са публикувани за първи път в offnews.bg, други са чисти, неопетнени и неосквернени от интернет.И понеже традиционният формат за представяне на книги в стил \"говорещи глави\" вече е прекалено скучен, се предвижда Фенерски и Бат Невен, твърде известен бургаски бард, да организират една образцова литературно-музикална вечеринка. Поканени са всички приятели и врагове.", "date": "2018.11.22", "title": "\"На стоп\" - представяне на нова книга"}
{"url": "https://offnews.bg/izvan-terena/da-probiagash-vsiako-gostuvane-na-liubimia-si-otbor-692460.html", "text": "Да присъстваш на гостуване на любимия си отбор е основна част от фолклора на запалянковците. Скот Кънлиф е фен на английския Бърнли и също не пропуска всяка визита на \"виненочервените\". Интересното е, че той го прави не с кола, влак или друго превозно средство, а... тичайки.Всичко започва с гостуването на Саутхямптън. Шофирайки, би отнело около 5 часа на феновете на Бърнли да се придвижат. Скот се нуждае от 9 дни за да покрие дистанцията от 432 километра. Ако искате и Вие да се пробвате, това би ви отнело 60 000 калории.  Всеки път началната точка за Скот е домът на Бърнли \"Търф Муур\", а покритото от него разстояние до момента се равнява на 45 пробягани маратона в рамките на едва 38 дни. Той планира да пробяга всички визити на любимците си като част от RunAway Challenge.С ранното свечеряване и падането на температурите, декември се очертава да е най-трудният месец за маратонеца. Ланкашърци ще имат три мача в Лондон в рамките на 22 дни. На първи декември ще се изправят срещу Кристъл Палас, а след това играят последователно срещу Тотнъм и Арсенал. Скот ще се прибере вкъщи в неделя сутрин след мача с \"шпорите\", който е на 15 декември, и още същия следобед потегля обратно към Лондон за мача с \"топчиите\".\"Това е предизвикателството\", споделя бегачът пред Би Би Си. \"14 последователни дни в които ще трябва да бягам по около 60 километра на ден\".Той споделя, че лудата му идея е с цел възстановяване от посттравматичен стрес в следствие на насилствени конфликти, бедност и мизерия, на които станал свидетел докато е бил в Индонезия и Източен Тимор.Определяйки работата си като \"живот на път\", Кънклиф очаква на сезона да е покрил 3000 мили и да е събрал 10 000 паунда за своята кауза. \"Надявам се моята мотивация да помогне и на други обществено-благотворителни инициативи. Искам да използвам опита си, за да могат и други да се възползват, а футболът е перфектния начин да обединим хората около тази кауза\".", "date": "2018.11.22", "title": "Да пробягаш всяко гостуване на любимия си отбор"}
{"url": "https://offnews.bg/temida/otmeniha-nakazanieto-na-politcaia-uvolnen-sled-katastrofata-s-bashtat-692439.html", "text": "Състав на Административния съд в Хасково отмени наказанието на бившия началник на РУ - Харманли към ОД на МВР - Хасково Неделчо Кирилов, което му бе наложено във връзка с  с бащата на президента Румен Радев - Георги на 17 август т. г., съобщава Нова тв, позовавайки се на съда.Кирилов е бил наказан от директора на ОД на МВР - Хасково дисциплинарно с \"порицание\" за срок от една година.Основанията за санкцията са били, че Кирилов не е упражнил контрол при документирането и обработването на пътния инцидент, не предприел дисциплинарни мерки спрямо обработвалите катастрофата служители и не изискал документация от ПТП-то.Съдът счита, че издадената заповед за наказанието е незаконосъобразна, поради извършено съществено нарушение на административнопроизводствените правила. Той установява нарушение на разпоредба, според която при определяне на вида и размера на дисциплинарните наказания се вземат предвид тежестта на нарушението и настъпилите от него последици. Имат се предвид също така и обстоятелствата, при които е извършено, формата на вината и цялостното поведение на държавния служител по време на службата.Съдебният състав намира в тази връзка, че цялостното поведение на служителя по време на служба не е било взето предвид при налагане на наказание над установения в закона минимален размер, пише в съдебното решение.Друг мотив е, че наказващият орган не е обсъдил и взел предвид становище на началник сектор към ОД на МВР - Хасково, в което е посочено, че предложеният в справката на комисията максимален размер на наказанието порицание на инспектор Кирилов за срок от една година е необосновано висок.Решението на съда в Хасково подлежи на касационно обжалване пред ВАС.", "date": "2018.11.22", "title": "Отмениха наказанието на полицая, уволнен след катастрофата с бащата на президента"}
{"url": "https://offnews.bg/analizi/donchev-dokato-protestirash-i-si-na-pokaz-triabva-da-si-na-visotata-692443.html", "text": "Преди години пишех дисертация за механизмите на революционна активност. Не успях да я завърша. Не поради липса на теоретичен потенциал, а защото, както каза един професор: „каква ти академична кариера, ти не можеш да стоиш на едно място“. Което беше вярно. Но е жалко, защото ми харесва да преподавам на умни, критични и подозрителни студенти, а и тезата беше добра. Надявам се един ден да ми остане време да я завърша, макар че, доколкото се познавам, ще я пренапиша.Без да съм търсил стари файлове и записки си спомням, че революциите може и да тръгнат от народния гняв или в преследване на дадена цел, но винаги продължават като опияняващата вакханалия на бъдещ творец. Не просто да определяш играта, не само да претворяваш държавата и обществото, но и буквално да пренареждаш света. Затова след успешна революция се сменя не само политическият режим, държавният и институционален ред, но и мерните единици, с които мерим света, имената на месеците и т.н. В един момент и да не е забравена, изначалната цел или причина за обществения гняв няма такова значение. Най-важно е да пребиваваш в опияняващото състояние на бунтовник - т.н. социокреативен синдром (или както казваше един герой на Уилям Бътлър от „Революция на пеперудите“: „Това е целта на революцията - да се забавляваме“).Припомних си всичко това, гледайки гневните младежи, които викат „оставка“ и „мафия“, веят знамена, карат коли или шестват.Припомних си как само преди две десетилетия правех почти същото. Редовно окупирахме университета. Мисля, че ми се събира седмица спане по банките, дори гладна стачка съм правил.Леко им завидях, защото е красиво да си бунтовник. Определено е по-комфортно да викаш срещу някого, отколкото да викат срещу теб.Не са толкова интересни конюнктурните анализи на недоволството, нито кой го организира, дали някой го субсидира, има ли политически ангажирани фигури. Сигурно има. Аз затова избягвам всякакви еднозначни определения за протеста. Но думата ми днес е за тези, които протестират спонтанно и са искрени в нестройната си теза, че „просто нещо трябва да се промени“. Не знам те какъв процент от протестиращите са, а и не това е най-важното.Млади момчета и момичета... 20+. Родени в края на миналия век. Те не помнят социализма. Не помнят най-драматичната част от прехода. Не помнят зимата 1996-1997 г. Могат да сравняват сега и тогава само по разказите на другите. Искам в аванс да обещая, че няма да развивам тезата „те са малки и още не знаят“. Напротив.Най-успокояващият и в същото време коварен политически аргумент е, че „ние все пак сме по-добри от другите“. Ясно е защо е успокояващ, а е коварен, защото целта в политиката не е само да бъдеш по-малко лош или по-добър от другия, а да бъдеш добър поне според приемливото ниво на очакванията.Младите хора, които в последните дни са по улиците, не помнят „другото“ и „другите“. Съзнателната част от живота им е минала, откакто България е член на ЕС. И въпреки че за този период страната номинално е увеличила брутния си вътрешен продукт два пъти, те не сравняват толкова „преди и сега“. Те ползват друга система за сравнение. Сравняват България с Австрия, Германия, Италия, Испания, където вече спокойно могат да пътуват.Географията срещу историятаТова, че обществото ни е постигнало нещо (нарочно не казвам държавниците или политиците), не носи удовлетворение, а фактът, че ни дели голяма дистанция от другите, предизвиква недоволство. „Ама нали и ние сме част от този Европейски съюз, защо сме по-бедни от другите???“. Това, че сме тръгнали от ниска база, не звучи като достойно оправдание. Единственото, което има значение, е, че желаното е различно от наличното.Това, че преди десетилетие е имало по-лоши пътища, а сега са по-добри, не е аргумент за задоволство. Аргумент за недоволство е, че пътищата не са като в Германия.Това, че за 10 години средната работна заплата е нараснала повече от два пъти, не е мотив за удовлетворение. Повод за недоволство е, че в Австрия заплатите са поне четири пъти по високи. Списъкът е дълъг...И всъщност младите хора са прави (не казвам „прави за себе си“).Да, благосъстоянието в масовия случай не зависи от държавата (зависи само, ако сте обект на социално подпомагане или сте на държавна служба).Да, понякога държавата влиза в ролята на универсалния виновен (по Фредерик Бастиа „Държавата е фикцията, чрез която всеки иска да живее за сметка на всички останали.“). Но в същото време държавата не е съвършена в опитите си да гарантира справедливост, нито може да твърдим, че е по-добра, сравнено с развитите държави от ЕС. И така на въпроса защо сме по-бедни от другите най-лесният, терапевтичен, най-консенсусен отговор е... държавата. На фона на вълните от популизъм и в други държави-членки това не бива да е изненада. Ако има нещо притеснително в този лесен отговор на въпроса е стаеното убеждение, че гражданинът няма много общо с държавата.Теоретично всяко недоволство, всяка форма на натиск би следвало да прави държавата по-добра. Да, системите се променят (понякога за добро) под натиск. Друг е въпросът какъв е конструктивният заряд в искането за „смяна на системата“. И то не за друго, а защото друга система със същите нрави (и обществени и политически) едва ли ще доведе до по-добър резултат. Хората, които чакат в автоколоните заради блокираните пътища, имат право да бъдат гневни. Още повече, че блокирането на път е незаконно и опасно.В същото време младите хора с качулки може би имат право да се опитат да пренаредят света. Той е станал достъпен, по-малък и неуютен. Свят, в който спокойно може да сравняваш себе си с другите. И разбира се по-болезнено е сравнението с по-богатите, а не с по-бедните. Или както казваше един мой колега (от времената, когато не бях политик) „бедността, освен недоимък, е социална триангулация - разликата между това, което ти имаш, и това, което има съседът“.Горчива радост е да караш „наточен баварец тройка“ на 15 години, при условие че някой кара нов. Няма значение дали е съседът или някой някъде по-на запад.Не бих укорявал никого за целите му, даже да не ги разбирам и да не ги харесвам. Аз самият едва ли съм се бунтувал навремето за безспорни стратегически приоритети.Много неща научих в университета - някои от професорите, други не от тях. Много научих и спейки на банките нощ след нощ с натъртени ребра, по време на поредната стачка.Научих, че докато протестираш и си на показ, трябва да си на висотата на моралните си претенции, защото иначе и ти, и каузата ти нямат здрава основа.Научих, че светът се променя трудно и даже, честно казано, „колкото повече се променят нещата, толкова повече остават същите“. Но пък, опитвайки се да промениш света, променяш себе си.Научих, че ако искаш да си готин и радикален, трябва да си неотстъпчив, но също така научих, че ако все пак искаш да постигнеш нещо, трябва да можеш да преговаряш или поне да разговаряш.Също така научих, че ако искаш да промениш нещо, трябва да участваш, да нагазиш, а не само да споделяш шумно горест.Това последното го научих доста по-късно и честно казано, още го уча.Дали давам съвети на протестиращите? Не, това са изводите от моите бунтове. Те имат право на техен и се надявам да научат нещо от него.Накрая научих, че гневът не е кауза. Ако искаш наистина промяна, трябват и добри идеи.Научих, че убедеността във вътрешната ти правота не стига, а че трябва да се правят другите съпричастни към нея. Разбира се, идеята не става по-добра от това, че я подкрепят повече хора, по пък това повишава вероятността да бъде реализирана. Добрата идея в нечия глава е самотна и немощна. Идея, зад която стоят много хора, е силна. Остава надеждата да е добра.", "date": "2018.11.22", "title": "Дончев: Докато протестираш и си на показ, трябва да си на висотата на моралните си претенции *"}
{"url": "https://offnews.bg/tenis/novata-tcel-na-simona-halep-e-uimbaldan-692450.html", "text": "Световната номер 1 в женския тенис Симона Халеп сподели, че главната й цел в през новия сезон е триумф в турнира от Големия шлем \"Уимбълдън\".\"Ако успея да преодолея травмата в гърба, започвам работа. Надявам се всичко да премине успешно. Искам да спечеля титла от Големия шлем и през 2019 година.Всяка година това ми е целта. \"Спечелих \"Ролан Гарос\" и сега \"Уимбълдън\" е моята цел. Уверена съм, че ще направя успешен сезон, дори и в началото да ми бъде трудно, тъй като в края на 2018 не играх много\", каза Халеп.Тази година 27-годишната тенисистка спечели три титли: Турнирът в Шенжен, Роджърс къп и Ролан Гарос. Игра и финали на откритото първенство на Австралия, турнирите в Рим и Синсинати.", "date": "2018.11.22", "title": "Новата цел на Симона Халеп е Уимбълдън"}
{"url": "https://offnews.bg/politika/valeri-simeonov-sedna-na-deputatskata-banka-692436.html", "text": "Бившият вицепремиер Валери Симеонов вече е действащ народен представител. Тази сутрин той седна на депутатската банка в пленарната зала наред с колегите си от ПГ на Обединените патриоти. Симеонов зае мястото на депутата от \"Атака\"/Обединени патриоти Меглена Александрова, която вече не е депутат.На страницата на Народното събрание той вече фигурира като народен представител от своята парламентарна група. Отбелязан е само като \"член\", а не като съпредседател.Преместването на подалия оставка като вицепремиер Симеонов размести конфигурацията в т.нар. \"малка коалиция\". \"Атака\" загуби един депутат, а НФСБ спечели един. Сега \"Атака' е със 7 народни представители, НФСБ с 9, а ВМРО с 11.", "date": "2018.11.22", "title": "Валери Симеонов седна на депутатската банка"}
{"url": "https://offnews.bg/112/mazh-i-zhena-napadnaha-germanka-v-sofia-politciata-gi-arestuva-692445.html", "text": "Криминално проявени мъж и жена са били арестувани след подаден сигнал на тел. 112 късно снощи в София.Около 2.00 часа мъж, който живее в района на улиците \"Опълченска\" и \"Охрид\" чул викове за помощ, идващи от близката градинка.Изпратеният веднага патрулен екип открил на място германска гражданка. Тя обяснила, че била нападната от мъж и млада жена, с които пътувала в автобус към България. Двамата ѝ обещали да ѝ съдействат за намиране на квартира в столицата, но след пристигането мъжът я заплашил с нож, след което от нея отнели около 100 евро, 100 долара и мобилен телефон. Потърпевшата е откарана за преглед в медицинско заведение.В резултат на организираните бързи оперативно-издирвателни действия не след дълго нападатели са арестувани – мъж на 50 години и жена на 21 години, и двамата с криминалистически регистрации. От тях са иззети използваното при нападението хладно оръжие, както и откраднатите пари и мобилен телефон.На задържаните са наложени полицейски мерки за неотклонение за срок до 24 часа. По случая е образувано досъдебно производство, работата по което продължава под на надзора на Софийската районна прокуратура.", "date": "2018.11.22", "title": "Мъж и жена нападнаха германка в София, полицията ги арестува"}
{"url": "https://offnews.bg/offtopic/shefat-na-sos-stana-tatko-za-parvi-pat-692454.html", "text": "Председателят на Столичния общински съвет Елен Герджиков стана баща за първи път. Дъщеричката му Румяна се е родила тази сутрин. Новината съобщи зам.-шефът на СОС Николай Стойнев в началото на заседанието на съветниците. Герджиков ще почерпи колегите си в късния следобяд, защото СОС има в дневния си ред 31 точки. Герджиков е качил снимка на новородената си дъщеря във фейсбук, под която е написал: “Добре дошла, малка Ру”. ", "date": "2018.11.22", "title": "Шефът на СОС стана татко за първи път"}
{"url": "https://offnews.bg/112/petima-dushi-sa-raneni-pri-katastrofa-kraj-zlatograd-692440.html", "text": "Петима души са ранени при катастрофа на входа на Златоград, съобщават от ОДМВР – Смолян.Катастрофата е станала около 20.30 часа на 21 ноември на път ІІІ-867 по пътя с. Бенковски – гр. Златоград, преди влизане в града лек автомобил Сеат Ибиза с кърджалийска регистрация, управляван от 53-годишна с инициали И.К. (гражданка на Руска федерация, постоянно пребиваваща в България), при движение с несъобразена скорост спрямо релефа и състоянието на пътя, навлиза в лента за насрещно движение и се удря в насрещно движещия лек автомобил „Фолксваген Пасат“, управляван от лице с инициали Х.Б. на 52 години от Златоград.Ранена е 53-годишната руска гражданка, която е получила контузия на таза, без опасност за живота, освободена за домашно лечение. От лекия автомобил „Фолксваген пасат“ са ранени водачът, който е с контузия на гръден кош, без опасност за живота, 38-годишна жена от с. Долен, общ. Златоград, която е получила контузия на черепа, без опасност за живота, 41-годишна жена от с. Бенковски, общ. Кирково, която е със счупена гръдна кост, без опасност за живота, настанена за лечение в МБАЛ - Златоград и 42-годишна жена от с. Бенковски, общ. Кирково с повърхностна рана на долна челюст, без опасност за живота.Местопроизшествието е посетено от дежурна оперативна група при РУ - Златоград.Извършен е оглед и е образувано досъдебно производство.", "date": "2018.11.22", "title": "Петима души са ранени при катастрофа край Златоград"}
{"url": "https://offnews.bg/drugi/toronto-zapazi-liderskata-si-pozitcia-vins-kartar-vleze-v-klub-25-000-692438.html", "text": "Мачът, към който бяха приковани всички погледи тази вечер, бе между отбори на Атланта Хоукс и Торонто Раптърс. Канадският отбор очаквано спечели със 108-124, но не резултатът бе най-впечатляващото нещо.Кайл Лаури записа трипъл-дабъл като отбеляза 21 точки, овладя 12 борби и записа 17 асистенции. Срещата ще се запомни с това, че неостаряващият Винс Картър, когото всички считат за най-великия забивач в историята на асоциацията, влезе в клуб 25 000, реализирайки 14 точки, ставайки 22-рият му член.Крилото успява да постигне това с екипите още на Торонто, Ню Джърси, Орландо, Финикс, Далас, Мемфис и Сакраменто.За победата на гостите Паскал Сиакам отбеляза 22 точки, а литовецът Йонас Валанчунас добави 24 и овладя 13 борби. За \"ястребите\" най-резултатен стана Джереми Лин, който се включи от пейката, с 26 точки.В друг интересен сблъсък, игран също тази нощ,  Милуоки Бъкс се разправи с Портланд Трейл Блейзърс, печелейки със 143-100. Гръцката звезда на \"Бъкс\" Янис Антетокумпо остана на една асистенция от трипъл-дабъл, записвайки 33 точки и 16 борби.Шарлът 127-109 ИндианаФиладелфия 121-120 Ню ОрлиънсБостън 109-117 НЙ НиксКливлънд 105-109 ЛА ЛейкърсЧикаго 124-116 ФиниксХюстън 126-124 ДетройтМинесота 101-103 ДенвърДалас 119-113 БруклинЮта 110-119 СакраментоГолдън Стейт 95-123 Оклахома:Източна конференцияАтлантическа дивизия: Торонто(15-4), Филаделфия(13-7), Бостън(9-9)Централна дивизия: Милуоки(13-4), Индиана(11-7), Детройт(8-7)Югоизточна дивизия: Шарлът(9-8), Орландо(9-9), Маями(6-11)Западна конференцияСеверозападна дивизия: Портланд Трейл Блейзърс(12-6), Оклахома Сити Тъндър(11-6), Денвър Нъгетс(11-7)Тихоокеанска дивизия: Лос Анджелис Клипърс(11-6), Голдън Стейт Уориърс(12-7), Лос Анджелис Лейкърс(10-7)Югозападна дивизия: Мемфис Гризлис(12-5),Хюстън Рокетс(9-7), Ню Орлиънс Пеликанс(10-8)", "date": "2018.11.22", "title": "Торонто запази лидерската си позиция, Винс Картър влезе в клуб 25 000"}
{"url": "https://offnews.bg/obshtestvo/na-lov-za-zlato-po-viasat-explore-692329.html", "text": "Този ноември  ни изпраща \"на лов за злато\" със специален блок от 24-каратови предавания всяка делнична вечер от 22:00 часа, сред които „Лъскави трошки“, \"Риболовна надпревара\" и \"Каубои в студени води\", \"Треска за нефрит\" и \"Царе на строителството с дървен материал\". Сред тях най-вманиачени са \", с които ви срещаме тук в специално интервю за Offnews.Грег и Крис Кларк от \"Австралийски търсачи на злато\": На медения ни месец търсихме злато\"Винаги съм била търсач. През уикендите обикалях с детектор за метал\", споделя Крис, която е израснала край Брисбейн.Мечтата ѝ била да отиде в северната част на Куинсланд и да се захване сериозно със занаята. Но тази част на Австралия е твърде отдалечена и изолирана и се притеснявала какво би се случило, ако пострада и няма телефонна връзка с никого. \"Чудех се дали не мога да открия човек, с когото да тръгна. Пуснах обява в тематично списание, което е много популярно сред търсачите. Получих обаждания от 4 или 5 души. Единият беше Грег. По телефона звучеше като доста щуро. Решихме всички да се срещнем в един мотел и да потеглим\", разказва Крис.\"Спомням си го как паркира пред мотела и слезе от колата в къси панталони. \"Има хубави крака\", помислих си. Веднага се харесахме и така започна всичко\", казва дамата от австралийската пустош.По това време Грег живее в Клонкъри. Тръгва с Крис и цялата група, но е толкова горещо, че не успяват да свършат почти нищо и останалите се отказват. Остават само двамата. Не след дълго стават и семейсвто, а на медения си месец отново се отправят да търсят злато. \"И не намерихме нищо\", спомня си през смях Грег.\"Трябва да признаем, че търсачите сме малко глупави хора. Харчим хиляди долари за кола, стотици за гориво и още толкова за оборудване, за да открием късче на стойност 50 долара. Трябва да си луд, за да правиш това\", добавя Грег.Преди да стане професионален търсач на злато, Грег е работил в строителството и се е занимавал с тежка земекопна техника. Този опит сега му е особено ценен.Двойката случайно попада в телевизионното шоу \"Австралийски търсачи на злато\". Засичат ги хора от екипа и ги снимат няколко пъти и след като виждат как стоят пред камерата, ги канят да участват.Сега златотърсачеството за тях е начин на живот. Нямат \"нормален\" дом с тухли и стени, в който да се върнат. От време на време ходят до града - например да отпразнуват годишнината си с вечеря в ресторант. После отново се завръщат в пустошта.\"Не сме затънали в богатство, но сме направили достатъчно. Откакто сме заедно, винаги сме успявали да открием нещо, когато сме имали нужда от пари\", казва Грег.На Крис ѝ харесва свободата, която този начин на живот носи. \"Много по-добре от това да ходиш всеки ден на работа с кола, да чакаш в задръстване и на другия ден всичко да се повтаря. Ние сами си диктуваме работното време, ритъма\", казва тя.Въпреки това Грег все още не харесва понеделниците. \"Отдавна имам проблем с тях. Изглежда е на ментално ниво, но не го обичам\", признава той.", "date": "2018.11.22", "title": "На лов за злато по Viasat Explore"}
{"url": "https://offnews.bg/politika/bojko-borisov-pri-slavi-vseki-oligarh-e-s-media-peevski-ima-5-dial-692426.html", "text": "Тази теза разви премиерът Бойко Борисов по време на гостуването си в \"Шоуто на Слави\", след като беше попитан защо неправителствената организация \"Репортери без граници\" поставя страната ни на 111 място по свобода на словото.Борисов посочи, че медиите на депутата от ДПС Делян Пеевски \"имат 5% дял - Телеграф, Монитор и един спортен вестник. Всички останали са на други собственици\".Премиерът даде пример с бившия депутат Антон Тодоров, на когото е поискал оставката \"само заради ехидна усмивка\" в ефира на Нова телевизия. \"Свободата на медиите е свързана с управляващите, а при нас е точно обратното - автоцензура. Има медии, в които всеки ден съм на карикатура. Няма лошо, това е демокрация\", заяви още той.Попитан защо цената на горивата е висока, Бойко Борисов отговори, че нейното формиране вече ще бъде обяснено върху касовата бележка при зареждане на бензиностанция - ще пише колко са акцизите, нетната цена и надценката.Министър-председателят посочи, че трудно може да се говори за монопол при горивата, тъй като има \"десетки бензиностанции и рафинерии\":На въпроса дали Лукойл плаща данъци у нас, Борисов отговори, че компанията \"спокойно може да изкара колко данъци са платили и да си ги сложи на сайта\". \"Да кажат, ако са на загуба\", допълни той.Премиерът беше попитан и защо не бъдат намалени партийните субсидии, на което той отговори, че такова предложение вече е било внесено, подкрепено от ГЕРБ, но отхвърлено от другите народни представители.Премиерът коментира и фалиралата банка КТБ - защо нейните активи са се увеличили от 2 на 5 млрд. лв. през първите два мандата от неговото управление. \"Всички банки растяха тогава. Поетапно намалявахме парите\", отговори Борисов. Изненадващо той защити бившия премиер Орешарски и обяви, че БСП са го превърнали в изкупителна жертва, за да \"опере пешкира\".Бойко Борисов обясни още защо проектът АЕЦ \"Белене\" ще бъде побновен, след като самият той по-рано заяви, че държавата ще бъде ощетена от него. \"Така ли да стоят реакторите\", попита Борисов и уточни, че сега се търси инвеститор, който да довърши проекта без държавна гаранция за изкупуване на ток.По повод въпрос за електронното и машинно гласуване, премирът бе категоричен, че ГЕРБ подкрепя машинното, но не и електронното, защото е трудно да се гарантира сигурността на изборите. \"Българският народ иска електронно гласуване, но хакерите като подредят изборите, ще се чудим какво да правим\", каза той.Според министър-председателя тримата ексминистри Ивайло Московски, Николай Нанков и Валентин Радев са поели отговорност за инцидента с автобуса край Своге, при който загинаха 20 души. \"Да, взимането на оставките е понасяне на политическа отговорност\", заяви той на въпроса дали са понесли такава отговорност, след като Нанков беше назначен за зам.-министър.По думите му Нанков е бил назначен, защото е експерт в областта.Бойко Борисов уточни, че е искал оставките и на депутата Делян Добрев, и министъра на енергетиката Теменужка Петкова, но тогава е срещнал \"мощна съпротива\" от партията и коалиционния партньор.Премиерът беше попитан още и защо не бъде намален ДДС на основните храни и лекарствата. \"Ние имаме от най-ниските данъци. 20% ДДС, 10% плосък данък. Накъде да го намаляваме\", отговори Борисов, след което поиска \"време за реклама\" и изброи, че са били отделени 10 млрд. лв. за пенсионерите, дадени са 500 млн. лв. повече за здравеопазване, 150 млн. лв. повече за хората с увреждания. \"Това е постигнато от бой с олигарси\", заключи министър-председателят.Бойко Борисов получи още въпрос дали одобрява избора на Сотир Цацаров за главен прокурор, на което той отговори, че главният прокурор се избира от ВСС. Запитан какво е предприела държавата във връзка с разследванията на сайта \"Биволъ\" за извършени нарушения от концесионера на ски зоната в Банско - \"Юлен\", премиерът отговори само, че е получил сигнал и го е препратил на прокуратурата. ", "date": "2018.11.22", "title": "Бойко Борисов при Слави: Всеки олигарх е с медия, Пеевски има 5% дял"}
{"url": "https://offnews.bg/obshtestvo/imate-dobra-ideia-za-obshtestvena-kauza-eto-kak-mozhe-da-poluchite-50-692441.html", "text": "Имате идея как вашият град или село да стане по-добро място за живеене. Но нямате средствата, с които да я реализирате. За този проблем може да се намери решение, но трябва да сте бързи.Остават само десетина дни до крайния срок, в която се приемат проектни предложения за четвъртото издание на програмата VIVACOM Регионален грант, която подкрепя точно такива проекти.За средствата по лесна и удобна процедура без множество формалности и бумащина могат да кандидатстват граждански организации, читалища, училищни настоятелства и настоятелства на детски градини.Програмата няма ограничение за сферите, в които ще се развиват идеите, важно е инициативите да са насочени към промяна, полезна за общността. Инициативата се провежда в партньорство с Български център за нестопанско право.Финансирането за всеки проект може да бъде до 5000 лева, като няма ограничения на броя проекти, които една организация подава. Ако е била сред печелившите в предходна година обаче, трябва да кандидатства с различна от вече подкрепената идея. Общата стойност на VIVACOM Регионален грант тази година е 60 000 лева. Програмата ще финансира инициативи с продължителност до 1 година.За кандидатстване е необходимо идеята и обосновката й да бъдат представени в електронния формуляр: Одобрените предложения ще бъдат обявени в края на януари 2019 г.Тази година проектите ще бъдат оценявани от Веселка Вуткова (VIVACOM), Мария Чернева (журналист), Иван Кънчев (Сдружение „Българска история“), Ива Дойчинова (журналист) и Надя Шабани (Български център за нестопанско право). При преценката на инициативите те ще вземат под внимание три критерия:Повече информация и условията за кандидатстване за Регионалния грант ще намерите на сайта www.vivacomfund.bgПрез изминалите три издания на VIVACOM Регионален грант са подкрепени 39 проекта, предимно от по-малки населени места. В тях са въвлечени близо 18 хил. души. Създадени са над 200 партньорства с бизнес, институции и други граждански организации.Инвестицията на VIVACOM Регионален грант от трите издания е общо 172 000 лв., от които 50 000 лв. са отпуснати през 2015 г. в подкрепа на 11 проекта, 62 000 лв. през 2016 г. в подкрепа на 13 проекта и 60 000 лв. през 2017 г. в подкрепа на нови 13 идеи.Ето и отличените проекти при миналогодишното издание на кампанията:Проектът на Сдружение „Метаморфози“ – Смешната лечебница на д-р Куку и д-р Пипи ще продължи регулярните срещи на медицинските клоуни в детските отделения на УМБАЛСМ „Пирогов“, София, за да предлага смехотерапия на малките пациенти.„Мобилна работилница“ на Сдружение Творческа улица за художници и артисти от София ще получи финансиране за преобразяване и възстановяване по креативен начин на занемарени места в градската среда. По проекта ще работи екип от млади артисти от различни възрасти.Проектът Сцената на детските мечти (социализация чрез театър) на Сдружение Избор от Банско, ще реализира благотворителен спектакъл с участието на деца с и без увреждания.С децата ще работят театрални професионалисти и педагози. Постановката ще бъде представена пред широката общественост в Банско.Чрез Мост на мотивацията, Сдружение „С идея за бъдещето - спорт, образование, култура“ - Сандански ще даде възможност на младежи да изрисуват главния мост в парка на града, с 600 подбрани цитати на велики личности. Цитатите ще бъдат подбрани от гражданите на Сандански чрез онлайн гласуване.Сдружение ИДЕА от Варна чрез проекта си Подготвителна менторска програма на Социалната чайна ще реализира 35 ателиета, в различни направления, за деца от институции, като целта е да се подпомогне формирането на различни навици и умения в децата.Подкрепа получава и проектът Да спасим кестените на Организация на българските скаути. Скаутите ще оздравяват заболели кестенови дървета в Русе, Шумен и Варна чрез поставяне на феромонови капани за листоминиращи молци. Ще бъде създадена и мобилна апликация за по-лесно проследяване на ефекта от приложените мерки.Фестивал „Младежкото екологично и социално предприемачество и ние“ на Сдружение Екосистем Юръп“ от Видин ще бъде подкрепен, за да постави началото на ежегоден фестивал – борса, на която ученици от гимназиален етап от цялата страна да могат да представят свои идеи за проекти в сферата на екологичното и социално предприемачество, пред хора от бизнеса, общественици и професионалисти, с цел привличане на подкрепа.Проектът Красота, създадена от детски ръце и душа на Сдружение „Любен Каравелов“ – с. Каравелово, общ. Карлово получава финансиране, за да създаде Център на занаятите в селото, където деца, младежи и гости на селото да могат да се учат на тъкачество и дърворезба.Сдружение Туристическо дружество – Приста от Русе ще създаде Вертикални пътеки - туристически маршрути с природни височинни атракции в село Пепелина, общ. Две могили, обл. Русе. Маршрутите ще обхващат скали, пещери, скални църкви, панорамни места.Обучени младежи доброволци ще посещават регулярно деца - пациенти на 3 лечебни заведения на 3 малки общини в обл. Пловдив. Чрез игри и творчески дейности доброволците ще оказват емоционална подкрепа на болните деца. Детската Оздравителница ще се осъществява от Фондация Национален алианс за работа с доброволци – Пловдив.Училищното настоятелство при 97 СОУ „Братя Миладинови\" ще осъществи проект Заедно да подготвим децата за бъдещето, за да среща децата от 2-ри 3-ти и 4-ти клас на училището със специалисти от различни професии. Децата ще имат възможност да излизат извън училище и да се запознаят на терен със спецификата на различни професии.Песните на село Дряново - от баба на внучка е проект на Сдружение НИШАН, София, в рамките на който ще бъде организирано 6-дневно обучение за 10 ученички от професионални музикални училища от област Пловдив за разучаване на автентичните и застрашени от изчезване фолклорни песни от с. Дряново, обл. Пловдив.Сдружение „Трудолюбци\" от село Трудовец, общ. Ботевград печели подкрепа за проекта Лятна ваканция в село Трудовец. След онлайн допитване, хората в селото решават да облагородят част от центъра на селото и да създадат пространство за културни и творчески дейности на малки и големи. Планират провеждането на арт работилници, фолклорен фестивал, кино прожекции и др.Допълнителна подкрепа от VIVACOM получиха още два проекта – 25-ото юбилейно издание на „Международен детски великденски фестивал - Босилеград 2018”, които VIVACOM подкрепя от години и дигитализация на видео архиви на БАН, съдържащи фолклорни материали, заснети през втората половина на XX в., която ще осъществи от Сдружение „Международен детски фолклорен фестивал София“, свързан с политиката на компанията за съвременна дигитализация.", "date": "2018.11.22", "title": "Имате добра идея за обществена кауза? Ето как може да получите 5000 лева, за да я сбъднете"}
{"url": "https://offnews.bg/obshtestvo/pochitame-sv-mihail-vojn-balgarin-692405.html", "text": "Църквата почита днес св. Михаил Войн, българин по произход. Той е роден в гр. Потук (предполага се, че това е днешният Батак) и е живял навярно във времето на благоверния български цар св. Борис-Михаил. Бил син на богати и благородни родители, още от детство обикнал чистия живот, имал страх Божи, подвизавал се в молитва и пост, щедро раздавал на бедните милостиня, поради което и неговите родители, и чуждите хора го наричали \"светото дете\".Когато станал на 25 години, той бил назначен за началник на една дружина във византийската войска. По това време родният му край още не влизал в пределите на Българската държава. В една война на византийския император Михаил ІІІ (865 г.) против агаряните, св. Михаил Войн бил оставен от изплашените гърци сам с неговата дружина. Като призовавал през всичкото време името на Бога, той успял да прогони враговете и заедно с войниците си останал невредим. Връщайки се у дома си, той извършил героическото чудо на св. великомъченик Георги Победоносец: убил огромен змей, който излизал от някакво езеро, и по такъв начин спасил една девица от участта да бъде изядена от него. Но змеят, на когото той отсякъл главата, го ударил с огромната си опашка толкова силно, че той паднал и лежал известно време в безсъзнание. Скоро подир завръщането си в родното място той починал и Господ го прославил с нетленни чудотворни мощи. По време на Второто българско царство, в самото начало на ХІІІ век (1206 г.), българския цар Калоян тържествено пренесъл неговите св. мощи в своята столица Търново и ги положил в патриаршеската катедрала \"Св. Възнесение\". След падането на Търново под османска власт (1393 г.) следите на тези мощи се губят. Великият търновски патриарх св. Евтимий му съставил житие, което е запазено до наши дни.", "date": "2018.11.22", "title": "Почитаме Св. Михаил войн българин"}
{"url": "https://offnews.bg/futbol/kiril-despodov-e-gotov-za-gostuvaneto-na-tcska-v-ruse-692453.html", "text": "Нападателят на ЦСКА Кирил Десподов ще е готов за гостуването на Дунав в Русе тази събота, пише \"Тема Спорт\". Той поднови вчера пълноценни тренировки.Футболистът вече е възстановен от разтежението, което получи с националния отбор и ще може да излезе от първата минута в Русе. Възможно е той да остане и резерва заради тежките условия за игра край Дунав.Футболистът пропусна мачовете с Кипър и Словения от Лигата на нациите, а отсъствието му разочарова скаутите на ПСВ и Айндховен, които бяха дошли да го гледат.Пълноценна подготовка вече води и Енрике Рафаел, който обаче може да остане извън групата заради ограниченията за броя футболисти от страни извън ЕС.С отбора се готви и Жоржиньо, който беше с националния отбор на Гвинея-Бисау, но не участва в мача с Намибия. ЦСКА пътува за Русе утре, като преди това ще проведе тренировка на Панчарево.", "date": "2018.11.22", "title": "Кирил Десподов е готов за гостуването на ЦСКА в Русе"}
{"url": "https://offnews.bg/obshtestvo/valezhite-spirat-ot-utre-do-nedelia-temperaturite-padat-do-minus-10-692425.html", "text": "Жълт код за валежи от дъжд е обявен за днес в областите Хасково, Ямбол и Бургас. До обяд там се очакват валежи до 20 л/кв. м. По Черноморието е в сила жълт код за силен вятър и вълнение от 3-4 бала. В северозападните райони дъждът ще преминава в сняг. Максималните температури днес ще са между 5 и 10 градуса, а от запад валежите започват да спират. Край морето ще бъде облачно, дъждовно и ветровито, както и в планините, където над 1700 метра ще падне сняг. Утре и в събота няма да вали, но ще е студено, в Северна България термометрите ще показват и минус 10 градуса. Преобладаващите максимални температури ще са между 6 и 11 градуса, слънцето ще се покаже през уикенда, според прогнозата на НИМХ.В неделя ще се затопли още малко, но валежите се връщат с пълна сила. ", "date": "2018.11.22", "title": "Валежите спират от утре до неделя, температурите падат до минус 10"}
{"url": "https://offnews.bg/obshtestvo/metro-do-ikea-nov-lift-ot-parkinga-kam-vitosha-692423.html", "text": "Два от основните стълбове за нов лифт на Витоша да се разположат до паркингите на Икеа и София ринг мол, така че да имат обща спирка с бъдещото метро на Околовръстното, ще гласува днес Столичният общински съвет. Докладът е внесен от кмета на района Теодор Петков, след като със собствениците, през чийто имот трябва да преминава въжената линия някой ден, са проведени трудни и продължителни преговори, за да стане възможно продължението на Симеоновския лифт.  Главният архитект на София Здравко Здравков обясни пред съветниците от комисията по архитектура, че договореният вариант няма да затруднява скиорите, на които при предишен проект би им се наложило да се катерят със ски и екипи до лифта, след като слязат от метрото. Днес СОС трябва да одобри Столична община да получи безвъзмездно сервитутно право на преминаване от собствениците на мола и  мебелния магазин. Засега няма осигурено финансиране, както и ясен инвеститор за новия лифт, но така ще бъде осигурено безпроблемното изграждане на въжената линия. Проектът е съобразен с една от одобрените от общината възможности за разширяването на метрото с две спирки над Околовръстното шосе след метростанция \"Бизнес парк\". ", "date": "2018.11.22", "title": "Метро до Икеа, нов лифт от паркинга към Витоша"}
{"url": "https://offnews.bg/zdrave/mikroprotcedura-sreshtu-rak-na-chernia-drob-692463.html", "text": "Карцином или метастази в черния дроб е една от зловещите диагнози за много пациенти. Анадолу Медицински Център предлага локално, бързо и ефективно лечение на рак на черния дроб.Химио/радиоемболизацията е минимално инвазивна процедура за локално лечение. Прилага се директно върху злокачествената тъкан и в този смисъл е щадящо за останалите органи, а най-голямото й предимство е, че не причинява странични ефекти. Процедурата може да се извърши в амбулаторни условия за кратко време, не налага прием на други медикаменти и най-вече има висока успеваемост.За разрастването и разпространението на раковите клетки са необходими повече енергия и хранителни вещества, отколкото за здравите тъкани. При процедурата по емболизация съдовете, които снабдяват раковите клетки, се достигат чрез катетърната ангиография и в тумора се вкарват емболизиращи агенти.В зависимост от вида на тези агенти има два вида емболизация. Химиоемболизацията се осъществява посредством микросфери, съдържащи медикаменти за химиотерапия. Целта е едновременно да се блокират кръвоносните съдове, които снабдяват раковите клетки, и да се въведе химиотерапевтик директно в злокачественото образувание. По този начин раковите клетки не само биват лишени от енергия и хранителни вещества, а по-дълго време остават под влиянието на висока доза химиотерапия. При радиоемболизацията микросферите съдържат радиоактивен изотоп (Итрий 90). Чрез катетърната ангиография тези микросфери се вкарват директно в злокачественото образувание, а тяхната радиация го унищожава.И двата вида емболизация се прилагат за лечение на злокачествени образувания на черния дроб. Химиоемболизацията е подходяща както при първичен карцином (хепатоцелуларен карцином и холангиокарцином), чийто произход е в самия черен дроб, така и при вторични образувания (метастази), които се разсейват в черния дроб от други области като дебело черво, гърди, невроендокринни тумори и др.Химиоемболизацията е една от най-често избираните процедури за лечение на първични тумори, които не реагират на стандартната системна химиотерапия и/или не могат да се отстранят оперативно. Може да се приложи и като лечение, съпътстващо системната химиотерапия. Процедурата може да се извърши като подготовка за хирургично лечение и дори за трансплантация. Радиоемболизацията повлиява дори, когато системната химиотерапия не е ефикасна, химиоемболизацията е опасна, тумора не подлежи на хирургично отстраняване. Лечението с вътрешна радиация е много ефикасно и безопасно в случаи, при които другите методи на лечение са неуместни, опасни или неефективни.Химио/радиоемболизацията задължително се извършва от екип специалисти. В Анадолу Медицински център работят специално обучени интервенционални радиолози, специализирали в съответната област с международна квалификация (CIRSE - Европейска асоциация на сърдечно-съдовите и интервенционалните радиолози). Във всички етапи на процедурата участва и специалист по медицинска онкология или нуклеарна медицина, който има водеща роля за определянето на безопасна доза химиотерапевтик или радиация.Процедурата се извършва под местна или обща упойка в зависимост от състоянието на пациента, типа чернодробен карцином и използвания емболизиращ агент. Химиоемболизацията трае около 1-2 часа, но пациентът трябва да останете в болницата, за да получи превантивни антибиотици и грижа при евентуални болка и гадене. Пациентите обикновено се връщат към нормалния си ритъм на живот 1-2 дни след процедурата. Радиоемболизацията се извършва на два етапа през 7-10 дни.В първия етап се прави ангиография за визуализиране на кръвоносните съдове, а през катетъра се инжектира маркер изотоп, за да се изчисли точната доза за ефикасно лечение, така че да не се образуват вредни утаявания извън тумора. Този етап може да се разглежда като симулация на процедурата. На втория етап се прави ангиография, при която се инжектира изчислената доза Итрий 90 за оптимален резултат от този вид лечение. Ангиографията и нуклеарната визуализация траят 2-3 часа. Пациентът може да се прибере вкъщи 4-6 часа след процедурите, така че в повечето случаи е достатъчен един ден болничен престой. Някои пациенти могат да бъдат изписани и на същия ден, без да се налага хоспитализация.Около 70% от пациентите с различни видове рак на черния дроб реагират положително на този метод на лечение. Но все пак химио/радиоемболизацията е способ за прилагане на лечение, а не гарантиран лек. Много научни изследвания доказват, че тя удължава преживяемостта и подобрява качеството на живот при пациенти с рак на черния дроб. Крайният клиничен резултат в голяма степен зависи от стадия на заболяването и общото състояние на пациента.Повече може да научите от .", "date": "2018.11.22", "title": "Микропроцедура срещу рак на черния дроб"}
{"url": "https://offnews.bg/sviat/komersant-gazprom-reshi-che-turski-potok-shte-minava-prez-balgaria-692429.html", "text": "\"Газпром\" е определил окончателно трасето на втората тръба на газопровода \"Турски поток\" и то ще минава през България, Сърбия, Унгария и Словакия. Това съобщава руският вестник \"Комерсант\", като се позовава на свои източници, съобщи БНР. Другият вариант за продължаване на маршрута беше през Гърция.От публикуваните в периода октомври-ноември материали на газопреносните оператори на четирите държави в рамките на процедурата за резервиране на бъдещи мощности следва, че трасето на \"Турски поток\" ще преминава през техните територии. Процедурата е предвидена в европейското законодателство и се прилага при строителството на нови газопроводи, пише \"Комерсант\".Така например \"Булгартрансгаз\" планира да обяви на търг определени количества газ на входа от Турция и на изхода към Сърбия, твърди вестникът. На влизане от Турция компанията предлага от 1 януари 2020 г. за срок от 20 години 15 млрд. и 800 млн. кубични метра газ годишно, което съвпада с капацитета на едната тръба на \"Турски поток\". На излизане към Сърбия – 4 млрд. кубични метра с възможност за увеличаване до 11 млрд. през 2021 г. Маршрутът на \"Турски поток\" през България повтаря сухопътното трасе на неосъществения проект за газопровод \"Южен поток\", отбелязва \"Комерсант\".", "date": "2018.11.22", "title": "Комерсант: 'Газпром' реши, че Турски поток ще минава през България"}
{"url": "https://offnews.bg/sviat/4-detca-sa-izgoreli-pri-pozhar-v-ruskia-grad-tula-692427.html", "text": "Четири деца са загинали при пожар в апартамент в руския град Тула, съобщи ТАСС.Малолетните, чиято възраст не се уточнява, са били в жилището заедно с жена, тя е получила изгаряния, но е оцеляла и сега е в болница, уточнява БТА. За изясняване на обстоятелствата около произшествието е в ход съдебно-медицинска експертиза за изследване на телата на жертвите.Експерти ще проведат и пожарно-техническа експертиза. Следователи вече разпитват свидетели. Образувано е наказателно дело за \"смърт по непредпазливост на две или повече лица\", за което се предвижда затвор до 4 години.Жилището на първия етаж на сградата е напълно унищожено, евакуирани са седем души от съседни апартаменти.  ", "date": "2018.11.22", "title": "4 деца са изгорели при пожар в руския град Тула"}
{"url": "https://offnews.bg/politika/danakat-za-starite-koli-i-grazhdanska-otgovornost-pak-v-parlamenta-692428.html", "text": "Промени в Кодекса за застраховането, които предвиждат лимит за обезщетенията за далечни роднини на загинал на пътя, и ветото на президента Румен Радев върху данъка на старите коли ще обсъди днес Народното събрание. Измененията в КЗ предвиждат да няма таван за обезщетенията за преките роднини - съпрузи, деца и родители, но да има такъв за далечния кръг от близки на жертви при катастрофи в размер до 5 хиляди лева. Тези промени се налагат и заради решение на Върховния касационен съд, с което се разшири кръгът на лицата, които могат да търсят обезщетения - като само за последните 3 месеца търсените обезщетения са нараснали до 100 милиона лева. Те, респективно, трябва да се платят през застраховката \"Гражданска отговорност\", отбелязват вносителите от ГЕРБ.Само чрез прокарването на таван на обезщетенията може да се избегне увеличаване цената на задължителната застраховка \"Гражданска отговорност\", аргументират се още вносителите на промените.Депутатите ще обсъдят отново и върнатия от държавния глава Румен Радев Закон за корпоративното подоходно облагане. Президентът атакува отделни текстове, сред които предвидените по-високи данъци за старите коли и увеличените ставки за имотите в курортите. ", "date": "2018.11.22", "title": "Данъкът за старите коли и Гражданска отговорност пак в парламента"}
{"url": "https://offnews.bg/obshtestvo/iskate-da-vkusite-ot-darovete-na-prirodata-euandme-690429.html", "text": "Искате висококачествена храна?ЕС гарантира високо ниво на безопасност на храните от фермата до чинията.Правилата на ЕС помагат на производителите, преработвателите и продавачите да осигурят високо равнище на безопасност за всяка произведена храна.Освен това въведеното от ЕС защитено наименование за произход (ЗНП) гарантира, че специалитети като италианското прошуто ди Парма идват от района, на който дължат известността си, както и че са произведени по съответния традиционен начин и са преминали стриктен контрол.Научете повече за политиките на Европейския съюз и възможностите, които те предоставят на европейските граждани, на .", "date": "2018.11.22", "title": "Искате да вкусите от даровете на природата? #EUandME"}
{"url": "https://offnews.bg/politika/ninova-v-iambol-ne-sme-bezgreshni-no-sme-razlichni-692430.html", "text": "Гневът на хората не е платен, заяви лидерът на БСП Корнелия Нинова в Ямбол.Тя изтъкна, че сигурно в залата има хора, които са недоволни от живота си, от функционирането на институциите, от здравната система, от равнището на образованието, сигурно има и хора, които са били на протеста или са готови да излязат и да кажат свободно мнение. „Дори и днес чухме от управляващите за тези хора, които имат различно мнение, които не харесват това, което се случва днес, че са платени, че са превратаджии. Сигурна съм, че гневът ви не е платен\", каза Нинова.По думите й управляващите са се свили в кабинетите, защото са се уплашили от силата на тези хора, които излязоха свободно на улицата. Тя припомни, че вчера, за 6 часа, Борисов е заключил Симеонов и Сидеров да се разберат- как точно ще си разпределят постовете. „Ние, за разлика от тях, сме тук, при вас, кажете тревогите си. Слушам ви- заедно да намерим решение на вашите проблеми и болки, да се хванем и да се справим с тях\", каза председателят на БСП. Нинова отбеляза, че алтернатива винаги има и тя не е в това- една партия да си тръгне, друга да дойде. Тя е в коренната промяна на социално-икономическия модел на прехода.\"Някои казват, че всички партии са еднакви, че ние, политиците, искаме само да се доберем до власт за себе си. Ако беше вярно за БСП, ние можехме още преди две години да се уредим с постове, с пари и да си живеем живота. Но какво щеше да стане с България? Власт и опозиция, заедно на софрата,а народът гладен. Днес част от протестиращите искат два мандата депутат и край. Ние взехме в партията това болезнено решение преди две години. Въведохме три мандата за депутат, два мандата за председател и прекия му избор от всеки член на партията. Отворихме си тежки вътрешни конфликти, но показахме че променяме себе си,за да имаме претенции, че ще променим и България.Ние не сме безгрешни, но сме различни\"- каза Корнелия Нинова.По време на срещата с граждани в Ямбол, в дискусията взеха участие зам.-председателят на ПГ на „БСП за България“ Георги Свиленски, секретарите на групата Кристиан Вигенин и Ирена Анастасова, народният представител Николай Пенев, Атанас Зафиров – член на ИБ на НС на БСП, областният председател на БСП – Ямбол Митко Андонов и общинският Катя Георгиева, кметовете на Болярово и Тунджа – Христо Христов и Георги Георгиев.", "date": "2018.11.22", "title": "Нинова в Ямбол: Не сме безгрешни, но сме различни"}
{"url": "https://offnews.bg/medii/pochina-zhurnalistkata-albena-ivajlova-692444.html", "text": "На 49 години почина журналистът и експерт по връзки с обществеността Албена Ивайлова, съобщиха нейни близки.Тя е издъхнала в Окръжна болница след пневмония, развита като усложнение от злокачествено заболяване.Албена Ивайлова е родена 2 юни 1969 г. в София. Завършила е журналистика и културология. От години работи в сферата на  публичните комуникации.Албена Ивайлова е сред основателите на новините в Нова телевизия. Там работи като редактор и водещ. Журналист е и в \"Стандарт\", \"Култура< Канал 3.През 1999-2000 г. е ръководител на пресцентъра на кабинета на Иван Костов.Редакцията изказва съболезнования на близките!", "date": "2018.11.22", "title": "Почина журналистката Албена Ивайлова"}
{"url": "https://offnews.bg/obshtestvo/ostavat-bez-voda-na-8-mesta-v-sofia-dnes-692410.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Ремонт на уличен водопровод на ул. „Цар Симеон“ в Банкя налага спиране на водоподаването от 09:00 до 21:00 часа на кв. „Вердикал“, гр. Банкя – централна градска част.Подмяна на сградно водопроводно отклонение на ул. „Боне Цендин“ в с. Желява налага спиране на водоподаването от 09:30 до 17:30 часа на селото. Във връзка с подмяна на уличен водопровод на ул. „Капитан Димитър Списаревски“ в жк. „Дружба“ 1, се налага спиране на водоподаването от 10:00 до 19:30 часа на бл. 191 и бл. 192.Монтаж на спирателни кранове на ул. „Извор“ в кв. „Филиповци“ налага спиране на водоподаването от 10:00 до 20:00 часа на ул. „Извор “, по ул. „Люлин“ от ул. „Суходолски път“ до края на ул. „Георги Стоянов“, ул. „Стефан Караджа“, ул. „Хаджи Димитър“.Заради подмяна на хидрофорна уредба до бл. 298 в жк. „Света троица“, се налага спиране на водоподаването от 10:00 до 19:00 часа на бл. 298 и бл. 299 – висока зона.Без вода във връзка с подмяна на пожарен хидрант на ул. „Самоковски път“ в с. Лозен, ще бъдат от 10:00 до 18:00 часа на ул. „Самоковски път“, по ул. „Бузлуджа“ от ул. „Самоковски път“ до ул. „Ридо“; ул. „Еделвайс“, по ул. „Цветна градина“ от ул. „Бузлуджа“ до ул. „Чемшир“. Поради подмяна на сградно водопроводно отклонение на ул. „Евлия Челеби“ в кв. „Карпузица“, се налага спиране на водоподаването от 10:00 до 18:00 часа на ул. „Живописна“, по ул. „Евлия Челеби“ от ул. „Борован“ до ул. „Дамяница“ и ул. „Борован“.Инвестиционен проект за реконструкция на уличен водопровод на бул. „Илиянци“ в жк. „Военна рампа“ налага спиране на водоподаването от 09:00 до 21:00 часа на бул. „Илиянци“, ул. „Първа Българска армия“, ул. „Константин Преславски“ и ж.п. линията. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2018.11.22", "title": "Остават без вода на 8 места в София днес"}
{"url": "https://offnews.bg/politika/simeonov-izbral-nikolova-zashtoto-bila-profesionalist-mezhdu-tiah-ni-692451.html", "text": "\"Марияна Николова е изключително добре подготвен администратор и професионалист. Нямам лични отношения с тази жена, нито помисли дори.\"Това каза пред журналисти в парламента бившият вицепремиер Валери Симеонов по адрес на доскорошната шефка на кабинета си Марияна Николова, която зае мястото му в правителството. Той отрече публикациите в медии, според които двамата с Николова имат интимни отношения. \"В отношенията между двата пола трябва да има и химия, а в случая няма\", добави той.Симеонов обясни, че Николова е участвала в реализацията на много от предложенията му като вицепремиер. \"Тя е юристка, подготвяла абсолютно всяко решение. Нямате идея в колко възлови и тежки проблеми за държавата е участвал кабинетът на вицепремиера. За чистотата на въздуха, промените в наредбата за твърдите горива, както и всички свързани с екологията проблеми\", изреди той. Лидерът на НФСБ каза още, че не се сърди на коалиционния си партньор в \"Обединените патриоти\" Волен Сидеров, че не е участвал в това, че не е участвал в гласуването на рокадите в кабинета. Нямал проблем и с това, че лидерът на \"Атака\" не е подписал предложението Николова да стане вицепремиер. \"Няма такава група, в която да няма конфликти и противоречия, и в ГЕРБ има, и в БСП има\", каза той по повод напрежението в \"Обединените патриоти\".Симеонов се закани и че ще съди депутати заради думи по негов адрес. Заканата му беше по адрес на Веселин Марешки и изказванията му за кокала, чийто пластмасов прототип дори размаха в кулоарите преди седмица.", "date": "2018.11.22", "title": "Симеонов избрал Николова, защото била професионалист. Между тях нямало химия и 'помисли дори'"}
{"url": "https://offnews.bg/futbol/levski-reshava-vratarskata-kriza-sas-strazh-ot-belgia-692433.html", "text": "Столичният Левски за втори път може да получи рамо от съперник в евротурнирите в търсенето на вратар.“Сините” са получили предложение от белгийския Гент да вземат под наем една от резервите на тима. Това е Колин Косеманс с прозвището Магнита, информира “Меридиан Мач”.26-годишният страж е бил закупен от Мехелен за 750 000 евро, но има само два мача, тъй като титулярът Ловре Калинич се представя убедително. Белгийците обаче не искат Косеманс да губи форма и са готови да го дадат под наем на “Герена”, като ще поемат и заплатата му. “Сините” трябва да дадат отговор на примамливото предложение до петък.Любопитен факт около Магнита е, че съдбата му е преплетена с бившия вратар на Левски Боян Йоргачевич, който също е минал през Гент. Сърбинът слага край на дните му като титуляр в Брюж преди седем години.След това Колин е преотстъпен във Васланд-Беверен, откъдето по-късно преминава в Мехелен. Вратарят има солиден стаж като младежки и юношески национал на Белгия. През 2017 година той прави фурор, след като се включва в атака, губи и печели отново топката и асистира за попадение.", "date": "2018.11.22", "title": "Левски решава вратарската криза със страж от Белгия"}
{"url": "https://offnews.bg/futbol/hranata-pravi-borbata-692435.html", "text": "Футболистите на Левски сплотиха редиците преди подновяването на шампионата.Играчите на треньора Славиша Стоянович се събраха на обща вечеря в популярен ресторант, където се приготвят и сервират превъзходни стекове.Звездите на Левски, начело с Габриел Обертан не пропуснаха да си направят селфита, а персоналът и гостите на заведението също се снимаха с тях.До края на 2018 година на Левски му предстоят пет мача, като целта пред тима е да спечели максимален брой точки и напролет да е в добра кондиция за конкуренцията на претендентите за титлата Лудогорец и ЦСКА.", "date": "2018.11.22", "title": "Храната прави борбата"}
{"url": "https://offnews.bg/futbol/legendarniat-didie-drogba-prikliuchi-s-futbola-692434.html", "text": "Футболната легенда на Кот Д'Ивоар Дидие Дрогба потвърди, че слага край на 20-годишната си кариера.40-годишният Дрогба, който е голмайстор номер 1 в историята на националния отбор и най-добрият чуждестранен реализатор за Челси публикува в Инстаграм своя снимка като млад играч и обяви, че се оттегля.\"Когато мисля за последните 20 години от професионалната си кариера, гледам тази снимка и не мога да не бъда горд с това, което съм постигнал. Но най-важното е, че всичко това ме формира като личност. Ако някой ви каже, че мечтите ви са непостижими - просто кажете благодаря и положете всички усилия, за да се сбъднат\", написа още Дрогба.Нападателят има 164 гола в 381 мача за Челси и 104 попадения в 65 срещи за националния тим. Бившият национал на Кот Д'Ивоар имаше бляскава кариера в Европа, като постигна най-големите си успехи за девет сезона с екипа на Челси. С лондончани той спечели четири титли на Англия, четири купи на Футболната асоциация, три купи на лигата на Англия и веднъж Шампионската лига.В последните 18 месеца Дрогба игра за американския тим Финикс Райзинг.", "date": "2018.11.22", "title": "Легендарният Дидие Дрогба приключи с футбола"}
{"url": "https://offnews.bg/futbol/italianskoto-parvenstvo-podkrepi-kampania-sreshtu-nasilieto-nad-zheni-692472.html", "text": "Италианската Серия А ще изрази подкрепа към кампанията срещу насилието над жени. Това ще стане в задаващия се 13-ти кръг на първенството.В него всички футболисти ще излязат с червена боя по лицата си. При влизането на терена, играчите ще бъдат придружавани от момичета, които ще носят тениски на WeWorld Onlus, организацията, която защитава правата на жените по света.Освен това ще има специални банери на всеки стадион, а на видеостените ще се излъчва кратък филм по темата.Футболистите от Серия А бяха помолени да публикуват свои снимки в социалните мрежи, използвайки официалния хаштаг на кампанията #unrossoallaviolenza.Това вече сториха нападателят на Фиорентина Джузепе Симеоне, Леван Мчедлидзе (Емполи), Луис Алберто (Лацио), Лоренцо Пелегрини (Рома) и други.Кръгът в Серия А започва в събота от 16:00 часа с мача Удинезе – Рома и завършва в понеделник в 21:30 часа с Каляри – Торино. Преди него шампионът Ювентус е лидер с 34 точки, след него е Наполи с 28, а Интер е трети с 25 пункта.", "date": "2018.11.22", "title": "Италианското първенство подкрепи кампания срещу насилието над жени"}
{"url": "https://offnews.bg/obshtestvo/avtorat-na-klipa-za-skandal-s-kola-na-nso-desislava-radeva-beshe-v-ma-692432.html", "text": "Съпругата на президента Десислава Радева слезе от колата и влезе в магазин за рокли. Тя не беше в автомобила, когато стана скандала между служителите на НСО и катаджията. Това разказа Богдан Асенов, автор на клипа как служебен автомобил на НСО с включени светлинни сигнали е навлязъл в насрещното движение, заради което е спрян от униформен полицай.Колата на НСО се движеше с висока скорост. След като влезе в насрещното, спря. От задната врата слезе г-жа Радева и влезе в ателие за рокли. На клипа обаче се вижда, че колата е спряна в правилната посока, защото говорех по телефона с приятел и не можах да снимам отначало. Преди да бъде обърнат автомобила, дойде служител на КАТ. Започна спор между двете страни. Инициативата за скандала дойде от служителката на НСО”, разказа Асенов по Нова тв. По думите му Радева посещава магазина доста често и това не е първото нарушение на автомобил на НСО. .Според него скандалът е продължил около 40 минути. Не съм снимал докрай, защото имах работа и си тръгнах. Това видях, това снимам. Не видях как г-жа Радева си тръгва и дали се е качила в тази кола, каза още Богдан Асенов. Съпругата на президента Десислава Радева коментира инцидента във фейсбук: Днес(бел. ред. вчера) в публичното пространство се завъртя клип, показващ пререкания между служители на НСО и МВР. Покрай него отново беше намесено моето име. За да няма съмнения, заявявам, че в този момент изобщо не съм била в този автомобил. Някои медии избързаха с вметки като „бронирата кола на Радева”, „ескорта на Радева”, „пътната полиция не е съставила акт на съпругата на президента”...Нека е ясно - колата, която ползвам не е бронирана. Ескорт предполага поне две коли, а не една, какъвто е моят случай. И... това ми е много важно, моля ви кажете ми какъв точно акт да се издаде от Пътна полиция на лице, което физически не присъства на мястото, няма правомощия и никога не е управлявало автомобил на НСО.Внушението е ясно – арогантна, неспасяемо нагла и повярвала си колко велика жена съм. Което индиректно дискредитира държавния глава. В началото на мандата на моя съпруг писах, че се съгласих с присъствието на служители на НСО около мен, защото ме убедиха, че е необходимост, не лукс. Сега, след повече от година и половина съм сигурна, че е така.Не ми се мисли какво би било, ако наистина шофирах собствения си автомобил... Щом с кола на НСО попадам безпричинно вече два пъти в хрониките като злия герой...", "date": "2018.11.22", "title": "Авторът на клипа за скандал с кола на НСО: Десислава Радева беше в магазин за рокли"}
