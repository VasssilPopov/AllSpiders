{"url": "https://offnews.bg/politika/karadaja-patriotite-sme-nie-694502.html", "text": "В управлението има националисти, които Европа нарича фашисти. Патриотите сме ние! Ние имаме отговорност към Родината си и сме длъжни да направим своя избор. Това заяви председателят на ДПС Мустафа Карадайъ, който взе участие във възпоменаталния митинг пред паметника на \"Тюркян Чешма\". Там беше отдадена почит на жертвите на Възродителния процес през 1984 г. в кирковското село Могиляне.\"Ако в Европа се отчита криза на толерантността, то тук ние я понасяме всеки ден\", заяви Карадайъ, цитиран от Нова тв.\"Днес сме по-единни, по-сплотени и много повече от миналата година”, заяви още председателят на ДПС.Карадайъ отбеляза съществуващата криза на толерантността в България и Европа и опитите за ксенофобия и разделение. Той призова всеки един да направи своя личен избор и да участва на предстоящите избори през 2019 г.„Местните са далеч, но преди това са изборите за Европейски парламент. Те са много важни за ДПС, за България, за Европейския съюз. Ако в Европа се отчита криза на толерантността, то тук ние я понасяме всеки ден. В управлението има националисти, които Европа нарича фашисти. Патриотите сме ние! Ние имаме отговорност към Родината си и сме длъжни да направим своя избор”, заяви още Карадайъ.Цялото ръководство на ДПС поднесоха венци и цветя на Тюркян чешма. По-късно в центъра на Момчилград се проведе възпоменателен митинг и бяха поднесе венци и цветя пред плочата в памет на жертвите на Възродителния процес.", "date": "2018.12.26", "title": "Карадайъ: Патриотите сме ние"}
{"url": "https://offnews.bg/obshtestvo/kolona-ot-1-5-km-se-e-obrazuvala-predi-vitinia-v-posoka-sofia-694487.html", "text": "Колона от 1,5 км се е образувала преди тунела \"Витиня\" в посока София, информират от МВР.С цел намаляване на престоя в тунелите на магистрала \"Хемус\" е организирано изкуствено забавяне на трафика преди 42 км, в посока София. От Пътна полиция напомнят, че в участъка 38-36 км има стеснение поради ремонт на виадуктите.Движението се извършва двупосочно в платното посока Варна. На 33 км, в тунел \"Витиня\" в посока Варна, движението отново е двупосочно.", "date": "2018.12.26", "title": "​Колона от 1,5 км се е образувала преди Витиня в посока София"}
{"url": "https://offnews.bg/politika/pargov-badeshteto-na-chovechestvoto-e-v-modernia-sotcializam-694483.html", "text": "Бъдещето на човечеството е в модерния социализъм. Това беше посланието в доклада на председателя на Социалистическата партия на Сърбия, първи вицепремиер и външен министър Ивица Дачич по време на Х Конгрес на Социалистическата партия на Сърбия, което лидерът на БСП - София Калоян Паргов цитира. Той беше официален гост на форума заедно с члена на Изпълнителното бюро на НС на БСП и народен представител Валери Жаблянов, с изпълнителния директор на Националната асоциация за международни отношения (НАМО) Чавдар Минчев и с Пламен Фердов. По време на Конгреса в Белград лидерът на столичните социалисти имаше срещи с Ивица Дачич, със заместник-председателя на СПС Новица Тончев, с градския председател на СПС в сръбската столица Александър Антич, който е министър на енергетиката на Сърбия, и с Бранко Ружич, заместник-председател на СПС и министър на държавната администрация.\"Според Дачич тезата за \"Краят на историята\", която американският философ Франсис Фукуяма лансира преди малко повече от четвърт век, не е нищо друго, освен негова собствена позиция, коментира Калоян Паргов. Да припомня, че Фукуяма публикува книгата си \"Краят на историята и последният човек\" през 1992 година. В нея той тогава се опита да докаже, че крахът на комунистическия строй и триумфът на либералния световен ред, демокрацията и либерално-капиталистическата икономика са логичен край на еволюцията на формите на държавната власт. Геополитическите промени, победата на консервативни и дори крайнодесни политики в Европа в последните години обаче наложи все по-активно търсене на алтернатива на либералния световен ред. А това от своя страна категорично опроверга твърденията на Фукуяма. Нещо повече, самият той вече признава, че констатациите в книгата му не са точни. И дори твърди, че модерният социализъм е възможно най-добрата алтернатива за бъдещето.В доклада си Дачич обясни, че модерният социализъм означава антирадикализъм, антикапитализъм и повишаване стандарта на живот на хората. Модерният социализъм е справедливост, солидарност, свобода и равенство. Той не предполага еднопартийна, а плуралистична политическа система с добре развита пазарна икономика и правилно приложени нейни принципи. Модерният социализъм означава зачитане на върховенството на закона, правата на човека, демократичните устои на държавата и справедливо разпределя социалните и национални богатства. Накратко казано, модерният социализъм е за национален суверенитет и държавен интегритет\".", "date": "2018.12.26", "title": "Паргов: Бъдещето на човечеството е в модерния социализъм"}
{"url": "https://offnews.bg/sviat/trusat-v-sitcilia-ostavi-hora-bez-podslon-video-694484.html", "text": "Четирима души са ранени без опасност за живота при земетресението тази нощ на италианския остров Сицилия в района на вулкана Етна. Трусът е разрушил частично къщи в провинция Катания.Участък от автомагистрала А18, свързваща градовете Катания и Месина, е затворен заради повредена пътна настилка.Епицентърът на земетресението с магнитуд 4,9 по Рихтер е бил на 170 км източно от град Палермо на дълбочина 2 км.То бе най-силното от , когато изстреляната пепел във въздуха доведе до временно затваряне на въздушното пространство над Сицилия.", "date": "2018.12.26", "title": "Трусът в Сицилия остави хора без подслон (видео)"}
{"url": "https://offnews.bg/futbol/krojf-edin-den-v-barsa-triabva-da-sa-gotovi-s-naslednik-na-mesi-694481.html", "text": "Синът на легендата Йохан Кройф - Жорди сподели, че решението на Кристиано Роналдо да напусне Реал Мадрид трябва да бъде като сигнална лампа за Барселона.\"Когато анализирате играта на Реал до миналия сезон, виждате, че Кристиано беше човекът, който, образно казано, държеше чадъра над останалите. Когато завалеше, никой не се намокряше.Но ето, че вече човекът с чадъра го няма. В Мадрид все още имат отлични играчи, но във футбола ти трябва някой, който дори при 0:2 да е оптимист, че можете да спечелите.От много години насам Лионел Меси изпълнява тази същата роля в Барса. Един ден на \"Камп Ноу\" трябва да са готови с наследник на великия аржентинец.Засега все още няма смисъл да се мисли за Барса без Меси, защото той продължава да се спрява отлично. Нека да се молим да играе възможно най-дълго, докато краката го държат\", каза Жорди Кройф.В момента 44-годишният син на Йохан е треньор на китайския Чонкин Дандай Лифан.", "date": "2018.12.26", "title": "Кройф: Един ден в Барса трябва да са готови с наследник на Меси"}
{"url": "https://offnews.bg/offtopic/tom-hanks-pocherpi-fenove-v-restorant-za-koleda-694488.html", "text": "62-годишният актьор Том Ханкс продължава да гради репутация на добър човек. Носителят на „Оскар“ изненада свои фенове в ресторант в Калифорния и почерпи няколко от тях. Ханкс е хапвал там заедно със съпругата си, актрисата Рита Уилсън, съобщава БНТ.Фен сподели снимки на двойката, хапваща бургери, като след това как Ханкс говори с един от служителите и прави селфи с фен. \"Том се снимаше с всички, които изразиха желание за това. Той беше мил, смееше се, разговаряше с всички, пожела ни и щастлива Коледа\", разказва фенка.", "date": "2018.12.26", "title": "​Том Ханкс почерпи фенове в ресторант за Коледа"}
{"url": "https://offnews.bg/sviat/kitaj-otmenia-nakazaniata-za-prostitutcia-694491.html", "text": "Китайските власти планират да отменят наказанията за проституция, както и за лицата, които използват техните услуги, съобщава „Чайна дейли“. Изданието се позовава на доклад, подготвен от Комисията по юридически въпроси към Постоянния комитет на Общокитайското събрания на народните представители /ПК на ОСНП/, чиято редовна сесия се провежда в столицата на КНР, уточнява БГНЕС.Според документа, компетентните държавни органи в най-скоро време трябва да подготвят програма за преобразования, която ще внесе необходимите промени в националното законодателство.„Съществуващите правила противоречат на Конституцията, която трябва да осигури защита на човешките права. Новото законодателство ще реши този проблем“, заяви заместник-председателят на Общокитайската асоциация на адвокатите Чжу Чженфу. Очаква се, че съответните поправки ще бъдат одобрени още тази събота на закритата сесия на ПК на ОСНП, която се провежда два пъти месечно в Китай.Според съществуващите закони, приети през 1990 г., за проституция и ползването на нейните услуги се налага присъда от 6 месеца до 2 години затвор. Освен това уличените в този вид престъпления са задължени да преминат курс по превъзпитание. ", "date": "2018.12.26", "title": "Китай отменя наказанията за проституция"}
{"url": "https://offnews.bg/nauka/naj-strannite-nauchni-istorii-za-2018-694490.html", "text": "На фона на многобройните и важни научни открития и технологични постижения през 2018 г., учените понякога водят странни и на пръв поглед безсмислени изследвания, .Ето и някои от най странните научни истории от отминаващата година:Овчи кентавърВъз основа на спорен експеримент от 2017 г. учени от Калифорнийския университет обявиха през февруари 2018 г., че са създали втори успешен хибрид между човек и животно. Изследователите са вмъкнали човешки стволови клетки в ембриони на овце, но в много малки количества - 0.01 процента човешки клетки. Така че, няма да се роди някакъв овчи кентавър, но такива животни се наричат \"химери\" - организъм, който се състои от генетично различни клетки.Извънземните октоподиВ статия в списание Progress in Biophysics and Molecular Biology (\"Напредъкът в биофизиката и молекулярната биология)\", излязла през август 2018 г., се казва, че октоподите са толкова сложни, че това може да се обясни само с извънземен произход. Проучването включва цели 33 изследователи (между тях няма зоолози), включително и Чандра Уикрамшинге (Chandra Wickramasinghe). Той подкрепя идеята за насочената панспермия - че животът на нашата планета започва, когато е била умишлено заселена с извънземни микроби. Това се опитва да докаже отдавна, но без успех. Няма доказателства, подкрепящи тази теория.В своята статия екипът твърди, че пристигането на извънземни микроби вероятно е стартирало камбрийския взрив като диверсификацията завършва с еволюцията на октопода.Извънземният кораб ОумуамуаНека бъдем честни - всички се надяваме извънземните да са истински. Така че е разбираемо защо хипотезите, които твърдят, че небесният обект Оумуамуа може да е чужда космическа сонда, получиха такава популярност тази година.Формата на Оумуамуа е невероятна - размерът му, според някои оценки, достига около 400 метра и е 10 пъти по-дълъг, отколкото широк. И вместо да се движи през пространството подобно на другите космически скали, астрономите смятат, че той преминава като \"акробат, който изпълнява салто\" през нашата Слънчева система.Скоро след откриването на \"междузвездния астероид\" (който се оказа мъртва комета) се появиха хипотези, че има изкуствен произход -астрономът д-р Джейсън Райт (Jason Wright) от Университета на Пенсилвания каза, че Оумуамуа, би могъл да е аварирал извънземен кораб, който преминава през нашата слънчева система.Тази есен двама астрономи от Харвард-Смитсъниън център по астрофизика (CFA), Шмуел Биали (Shmuel Bialy) и професор Ейбрахъм Льоб (Abraham Loeb) отново изказаха предположиха, че тази космическа скала може да е космически кораб със светлинно платно, което се задвижва от налягането на фотоните върху платното. .", "date": "2018.12.26", "title": "Най-странните научни истории за 2018"}
{"url": "https://offnews.bg/futbol/milan-izravni-antirekord-ot-1984-godina-sled-poredna-golova-susha-694489.html", "text": "Милан продължава да се представя много колебливо, след като завъши наравно 0:0 с опашкаря Фрозниноне в среща от 18-ия кръг на италианската Серия А.Така \"росонерите\" нямат отбелязано попадение в продължение на четири поредни мача в първенството, което не се е случвало в историята на тима от 1984 година насам.Срещата на стадион \"Бенито Стирпе\" беше равностойна, като и \"канарчетата\" имаха своите шансове. Тяхно попадение в края на първото полувреме даже беше отменено с ВАР.След този резултат бъдещето на Дженаро Гатузо като треньор на Милан най-вероятно ще продължи далеч от \"Сан Сиро\", като от известно време се въртят немалко имена на италиански специалисти, които да наследят поста му.В класирането \"росонерите\" заемат 5-то място с 28 точки, но с мач повече от преките конкуренти за място в Топ 4. Фрозиноне остава на предпоследната 19-та позиция, но вече с 10 пункта.", "date": "2018.12.26", "title": "Милан изравни антирекорд от 1984 година след поредна голова суша"}
{"url": "https://offnews.bg/obshtestvo/mvr-zabavia-trafika-po-hemus-za-da-niama-zadrastvane-v-tunelite-694493.html", "text": "МВР е организирало \"изкуствено забавяне на трафика\" по магистрала \"Хемус\", за да се избегне задръстване в тунелите. От ведомството съобщават, че към 16.00 часа трафикът по магистралата остава натоварен, като преди София се е образувала колона от автомобили. Изкуственото забавяне на трафика е организирано преди 42 км в посока София.От „Пътна полиция“ напомнят, че в участъка 38-36 км има допълнително стеснение поради ремонт на виадуктите. Движението се извършва двупосочно в платното посока Варна.На 33 км, в тунел „Витиня“ в посока Варна, движението отново е двупосочно.Патрули на „Пътна полиция“ подпомагат движението и призовават водачите при възможност да използват обходен маршрут по стария път от Ботевград за Витиня.Умоляват се гражданите тръгнали на път да бъдат внимателни, толерантни и търпеливи. Водачите стриктно да спазват временната организация и указанията на органите на ред.", "date": "2018.12.26", "title": "МВР забавя трафика по Хемус, за да няма задръстване в тунелите"}
{"url": "https://offnews.bg/offtopic/top-10-na-filmite-koito-razbiha-klasatciite-za-prihodi-prez-2018-g-694486.html", "text": "За поредна година една от най-касовите филми се оказват тези, които разказват историите на супергерои и разчитат предимно на визуални и специални ефекти. Класацията за 2018 г., която , отчита приходите на филмите само на територията на САЩ. Без изненада - класираните в Топ 10 не отразяват нагласите на критиката при раздаването на предстоящите престижни филмови награди Златен глобус и Оскар.Все пак на 11 и 13 място са подредени двама от фаворитете за най-добър филм на 2018 година - Роди се звезда (A Star is Born), който до момента е направил приходи от повече от 200 млн. долара и Бохемска рапсодия (Bohemian Rhapsody) с близо 188 млн. долара.Най-много приходи през 2018 г. е направил , който до момента е навъртял повече от 700 млн. долара, като в световен мащаб продажбите надхвърлят 1.3 млрд. долара. Втори в класацията е Отмъстителите: Война без край (Avengers: Infinity War), който само в САЩ е събрал повече от 678 млн. долара. На трето място са Феноменалните 2 (The Incredibles 2) със своите над 608 млн. долара.До 10 място класацията изглежда така:4. Джурасик свят: Рухналото кралство/Jurassic World: Fallen Kingdom - 417 млн. долара;5. Дедпул 2/Deadpool 2 - 318 млн. долара;6. Гринч/The Grinch - 254 млн. долара;7. Мисията невъзможна: Разпад/Mission: Impossible - Fallout - 220 млн. долара;8. Ант-мен и осата/Ant-Man and the Wasp - 216 млн. долара;9. Соло: История от Междузвездни войни/Solo: A Star Wars Story - 214 млн. долара;10. Венъм/Venom - 213 млн. долара.", "date": "2018.12.26", "title": "Топ 10 на филмите, които разбиха класациите за приходи през 2018 г."}
{"url": "https://offnews.bg/sviat/edin-chovek-zagina-pri-katastrofa-na-samolet-varhu-kashti-v-iuzhna-dak-694492.html", "text": "Един човек е загинал след като малък самолет се разби между две къщи в Сиукс Фолс, Южна Дакота, съобщава CNN. Инцидентът е станал около 17.00 часа местно време. Загиналият е бил в самолета. В следствие на катастрофата са нанесени щети на четири къщи, като по две от тях има много сериозни поражения. Местните власти са предприели мерки за осигуряване на временен подслон на засегнатите. Разследването на инцидента продължава, за да бъдат изяснени точните причини, довели до него. ", "date": "2018.12.26", "title": "Един човек загина при катастрофа на самолет върху къщи в Южна Дакота"}
{"url": "https://offnews.bg/sviat/mezhdu-severna-i-iuzhna-koreia-otnovo-shte-ima-zhp-vrazka-video-694485.html", "text": "Северна и Южна Корея направиха поредна стъпка от историческото затопляне на отношенията - днес официално беше положено началото на проекта за съединяване и модернизация на железопътните линии между двете държави.Делегации от Севера и Юга се включиха в специална церемония, с която се даде заявка, че скоро гражданите на двете Кореи ще могат да пътуват с влак от едната до другата страна, съобщава БНТ.Съветът за сигурност на ООН е дал разрешение за днешното събитие да не важат санкциите, наложени на Пхенян. Така южнокорейската делегация пристигна с влак в севернокорейския град Кесон, а в страната бяха внесени и строителни материали.", "date": "2018.12.26", "title": "Между Северна и Южна Корея отново ще има жп връзка (видео)"}
{"url": "https://offnews.bg/futbol/iunajted-s-vtora-pobeda-pri-solskiaer-livarpul-pregazi-niukasal-694499.html", "text": "Манчестър Юнайтед стигна до победа с 3:1 над Хъдърсфийлд в двубой от 19-ия кръг на английската Висша лига.Новозначеният мениджър Оле Гунар Солскяер направи мечтано завръщане на \"Олд Трафорд\", след като макар и не много лесно \"червените дяволи\" стигнаха до успеха. Неманя Матич и Пол Погба на два пъти бяха точни за домакините, почетното попадение за гостите бе дело на Матиас Йоргенсен.Така Юнайтед продължава да е на 6-ото място в класирането с актив от 32 и вече на 5 пункта от Арсенал. \"Артилеристите\" обаче в момента играят срещу Брайтън и могат отново да възстановят преднината си. Хъдърсфийлд пък копае дъното на таблицата с 10 точки.В друг интересен двубой, който се игра по същото време Ливърпул тресна Нюкасъл без особени проблеми с 4:0.Двубоят на стадион \"Анфийлд\" очаквано мина под диктовката на мърсисайдци, които откриха резултата в 11-ата минута чрез Деян Ловрен, вкарал зрелищно попадение.Малко след почивката Мохамед Салах си изработи дузпа по хитър начин и я реализира сам, а в 79-ата минута Джердан Шакири ликвидира интригата с гол на празна врата. Резервата Фабиньо също записа името си сред голмайсторите малко по-късно.Лидерът Ливърпул събра 51 точки на върха и вече води с цели шест на втория в таблицата Тотнъм. Нюкасъл е 15-и със 17 пункта.Шампионите oт Манчестър Сити пък записаха втора поредна загуба във Висшата лига и общо трета за последните четири срещи, след като Лестър надделя с 2:1 на своя \"Кинг Пауър Стейдиъм\".Срещата започна отлично за Пеп Гуардиола и компания, след като излязоха напред в резултата, благодарение на Серхио Агуеро, който комбинира перфектно с Бернардо Силва и аржентинецът откри за \"гражданите\" в 14-та минута.Само пет минути по-късно обаче Марк Олбрайтън изравни след перфектно центриране отляво и точно засичане с глава в обратния ъгъл за 1:1.След почивката изненадващо Лестър продължи да е по-настоятелният отбор на терена и ситуациите пред Едерсон се редяха една след друга.Така напълно логично се стигна до 81-та минута, когато Рикардо Перейра обработи изчистена топка от корнер и с мощен шут от границата на наказателното поле матира Сити за втори път.", "date": "2018.12.26", "title": "Юнайтед с втора победа при Солскяер, Ливърпул прегази Нюкасъл"}
{"url": "https://offnews.bg/litca/majli-sajras-i-liam-hemsuart-se-ozheniha-tajno-694495.html", "text": "Певицата Майли Сайръс и актьорът Лиъм Хемсуърт са вдигнали тайна сватба в много тесен кръг, шест години след обявяването на годежа им, пише в. \"Дейли мейл\".За секретната венчавка се разбра, след като един от поканените забрави за дискретността и пусна няколко снимки и видео от тържеството. От споделените кадри от Конрад Кар, приятел на новобрачните, се вижда как звездната двойка разрязва сватбената торта.Двадесет и шест годишната певица бе избрала за тържествения ден рокля в цвят слонова кост с гол гръб. Лиъм Хемсуърт заложи на черен костюм. Тържеството се е провело в дома на младоженците в град Франклин в щата Тенеси.", "date": "2018.12.26", "title": "​Майли Сайръс и Лиъм Хемсуърт се ожениха тайно"}
{"url": "https://offnews.bg/futbol/ronaldo-vleze-kato-rezerva-i-spasi-iuventus-ot-parva-zaguba-v-seria-a-694500.html", "text": "Италианският хегемон Ювентус бе на косъм от първа загуба през сезона в италианската Серия А, след като в мач от 18-ия кръг стигна до равенство 2:2 при гостуването си на Аталанта.\"Бианконерите\" поведоха още във 2-ата минута, когато Берат Джимсити си вкара автогол. След това Дуван Сапата (24, 56) направи пълен обрат, а между попаденията му Родриго Бентанкур (53) беше изгонен от игра за втори жълт картон.Кристиано Роналдо остана на резервната скамейка, но въпреки това бе с основна роля за точката за отбора си в Бергамо, след като се появи в игра през второто полувреме.Негативният развой накара треньора Масимилиано Алегри да пусне на терена португалеца и в 78-ата минута петкратният носител на Златната топка му се отплати с гол за крайното 2:2.Торинци продължават да са убедителен лидер с 50 точки, следвани от Наполи (41), който по-късно гостува на Интер. \"Синьо-черните\" пък са на 7-мо място с 27 пункта.", "date": "2018.12.26", "title": "Роналдо влезе като резерва и спаси Ювентус от първа загуба в Серия А"}
{"url": "https://offnews.bg/medii/diva-zima-po-viasat-nature-video-693988.html", "text": "С някои от най-страхотните програми по , сред които \"Дивата Канада\", \"Операция ''Айсберг'\" и \"Дивата Норвегия\", рубриката \"Дива зима\" по  ще отведе зрителите в свирепите условия на живот на Полярния кръг в смразяващите температури на Русия, Канада, ледена Аляска и снежна Скандинавия, където хора и животни се борят да оцелеят в дивата природа.Дивата зима ще завладее Viasat Nature всеки следобед между коледните и новогодишните празници след 15:00 часа.За по-точна програма следете Можете да продължите по темата под малко по-различен –  ъгъл – в събота от 21:15 с \"Дивият живот\" на Монтана по .Когато става дума за природа, Монтана определено е един от най-дивите американски щати, и все пак някои хора познават района по-добре от всички.Ловци, трапери и фермери живеят на места, където не бихме си представили да прекараме дори ден. Всеки епизод ще ви запознае с ежедневието на селски, забавни и нетипични герои. Всички те са родени и отгледани в сърцето на щата и са развили почти симбиотична връзка със средата.Рик е ловец на дивеч, който е и туристически водач в продължение на повече от 20 години и познава южна Монтана като дланта си. Натаниел е решил да живее в малка хижа в планината. Скот и Сузи се установяват близо до границата с Айдахо в средата на нищото, а Джери е опитен трапер, толкова уважаван в долината Мадисън, че никой не смее да се доближи до земите, в които залага капаните си.", "date": "2018.12.26", "title": "Дива зима по Viasat Nature (видео)"}
{"url": "https://offnews.bg/sviat/putin-se-pohvali-s-novo-orazhie-hiperzvukovata-raketa-avangard-694501.html", "text": "Руският президент Владимир Путин обяви, че страната му първа в света се е сдобила с хиперзвукова междуконтинентална ракета, способна да носи ядрени бойни глави. Той нарече успешното финално изпитание на системата \"Авангард\" - \"забележителен и отличен подарък за Русия за Нова година\".Пускът на \"Авангард\" е бил осъществен от югозападната част на Русия, а Владимир Путин наблюдава в реално време от Центъра за управление на отбраната в Москва. Управляемият хиперзвуков крилат боен блок е изпълнил безпроблемно зададените му вертикални и хоризонтални маневри и е поразил учебната цел на полигон в Камчатка.\"Авангард\" е едно от модерните оръжия, които руският президент обяви още през март, че скоро ще бъдат готови за употреба. Днес той отбеляза, че новата система е неуязвима за каквито и да било ракетни щитове.През 2019 година на въоръжение в руската армия ще постъпи новата междуконтинентална стратегическа система \"Авангард\". Ще бъде разгърнат специален такъв полк в Ракетните войски със стратегическо назначение. Това е голямо събитие. Русия вече има нов вид стратегическо оръжие, заяви Путин, цитиран от БНТ.По непотвърдени данни хиперзвуковият блок на \"Авангард\" е способен да лети 20 пъти по-бързо от звука.Руският президент Владимир Путин обяви, че успешно са приключили изпитанията на нова междуконтинентална ракетна система с хиперзвуков управляем блок. \"Авангард\" влиза на въоръжение в Ракетните войски със стратегическо назначение на Русия още през 2019 г. Путин твърди, че тя е неуязвима за системите на ПРО и ПВО на потенциалните противници.", "date": "2018.12.26", "title": "Путин се похвали с ново оръжие - хиперзвуковата ракета Авангард"}
{"url": "https://offnews.bg/obshtestvo/nad-3000-po-praznitcite-v-pirogov-lekarite-spasili-zhivota-na-119-pat-694482.html", "text": "Пет деца са приети с алкохолна интоксикация по време на празниците в \"Пирогов\". От 21 до 26 декември са преминали 3150 души, от които 420 са приети за лечение. На 120 от тях са направени операции по спешност. В травматологията са приети най-много пациенти - 100 души, обяви шефът на спешната болница проф. Асен Балтов.По време на празничните дни в болницата са били приети 5 пациенти с инфаркт и 8 с инсулт, като те все още се лекуват. По думите му 26 възрастни и 14 деца са преминали през противошоковите зали.45 пациенти са били приети в токсикологията, 20 случаи са с тежки алергични реакции, свързани с храна. 119 са спасените животи в рамките на празничните дни, каза още проф. Балтов. „Пирогов“ приключва годината без увеличение на задълженията, болницата дори е на плюз с около 400 хил. лв. „Доходите на персонала постепенно се увеличават, като в края на годината брутната заплата на един лекар е около 2500 лв., а специалисти по здравни грижи - около 1600 лв., и на санитари – около 800 лв., заяви още директорът. През 2018 г. през болницата са преминали 260 хиляди пациенти, 48 хиляди от тях са останали за лечение. Около 12 200 здравно неосигурени пациенти са преминали през \"Пирогов\", отчете още проф. Балтов. ", "date": "2018.12.26", "title": "Над 3000 по празниците в Пирогов, лекарите спасили живота на 119 пациенти"}
{"url": "https://offnews.bg/obshtestvo/tcarkvata-pochita-sv-josif-praznuvame-denia-na-bashtata-694362.html", "text": "През втория ден на Коледа честваме Събор на Пресвета Богородица - празникът е в чест на св. Дева Мария, майката на Исус Христос. Днес се чества и паметта на Св. праведни Йосиф Обручник, земният баща на Исус, и на св. цар Давид, както и на св. Яков, брат Божий.Според традициите на този ден на трапезата се слагат месни ястия, ракия и вино.Имен ден имат Йосиф и Давид, Дарина и Дачо, Дако и Дацо.От 1997 г. 26 декември се отбелязва и като празник на бащата. Прието е на този ден бащите да получават подаръци и изненади от най-близките.Въпреки че датата се отбелязва по целия свят, в различните държави специалният ден се чества и на други дати. През втория ден на Коледа честваме Събора на Пресвета Богородица - празник в чест на св. Дева Мария, майката на Исус Христос.", "date": "2018.12.26", "title": "Църквата почита св. Йосиф, празнуваме деня на бащата"}
{"url": "https://offnews.bg/ikonomika/nad-1000-tona-goriva-iztegleni-ot-pazara-dizel-plamva-pod-40-gradusa-694465.html", "text": "Над 1000 тона некачествени горива са изтеглени от пазара през тази година след проверки на Държавната агенция за метрологичен и технически надзор. Наложените санкции са за над 1 млн. лв.4,4% от провереното гориво през годината е имало отклонения в качеството, съобщи бТВ. Взети са повече от 1500 проби в една трета от бензиностанциите в страната. Според техническия надзор случаите на некачествени горива намаляват.При дизела най-честият проблем е, че горивото пламва при температура под 40 градуса, което създава опасност за автомобилите през лятото.А при бензина най-честото отклонение е непълното изгаряне, което пък води до смог и по-лоша работа на двигателя.", "date": "2018.12.26", "title": "Над 1000 тона горива изтеглени от пазара: дизел пламва под 40 градуса, бензин не изгаря напълно"}
{"url": "https://offnews.bg/futbol/nikolaj-bodurov-s-naj-mnogo-machove-za-2018-godina-694480.html", "text": "Защитникът на ЦСКА Николай Бодуров е записал 4192 игрови минути през 2018 година. Футболистът има 47 участия през изминалите 12 месеца, като в 46 от тях е бил титуляр и не е пропуснал нито минута. Бодуров се включи само веднъж като резерва – в шампионатен мач през пролетта.Бранителят има 32 срещи в Първа лига, от които 13 от миналия сезон и 19 през есента. Бранителят игра неизменно във всички 8 мача на националния ни тим през годината – 2 контроли през пролетта и 6-те сблъсъка в Лигата на нациите през есента.Именно с екипа на България Бодуров вкара и единствения си гол през 2018-а – донесе победата над Казахстан (2:1) в контрола. Тогава защитникът се разписа с глава в добавеното време. За ЦСКА 32-годишният играч записа още 4 участия за Купата на България (по 2 през пролетта и есента) и 3 в Лига Европа.Бодуров щеше да достигне кота 50 през 2018-а, ако не беше получил единствения си червен картон през годината. Това стана факт в извънигрова обстановка на реванша в Рига. След края на срещата защитникът участва в меле и отнесе 3 срещи наказание от УЕФА. Това беше първият му червен картон от 5 години насам. Предишното му изгонване датира от октомври 2013 година – с екипа на Литекс при успеха с 4:2 над Лудогорец в Разград.Извън червения картон в Рига, Бодуров имаше сравнително добра дисциплина на терена, като получи санкции 12 пъти – 9 жълти картона в шампионата и по 1 за купата, в Лига Европа и с националния отбор. Или средно по един картон на всеки 4 мача, което не е лош показател за агресивен централен защитник, какъвто е той.Любопитното е, че българинът с най-много игрови минути през 2018 година след Бодуров е неговият съотборник в ЦСКА и в представителния тим на страната – Божидар Чорбаджийски (4005).", "date": "2018.12.26", "title": "Николай Бодуров с най-много мачове за 2018 година"}
{"url": "https://offnews.bg/obshtestvo/balgarskata-koleda-sabra-2-mln-leva-veche-sa-izprateni-560-hiliadi-s-694467.html", "text": "Благотворителната инициатива на държавния глава „Българската Коледа“ в подкрепа на децата с тежки заболявания и увреждания продължава. Два милиона лева достигна набраната сума за шестнадесетото издание на кампанията след края на благотворителния спектакъл, който се състоя навръх Коледа в Народния театър „Иван Вазов“.Към момента са изпратени 560 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в края на ноември. Оттогава досега в дарителската банкова сметка на инициативата са постъпили 1 330 000 лв., a 35 000 лв. са дарени чрез системата ePay.bg. Дарения за благотворителната инициатива могат да бъдат правени целогодишно.  На коледния благотворителен спектакъл „Българската Коледа“ присъстваха президентът Румен Радев и неговата съпруга Десислава Радева, председателят на Народното събрание Цвета Караянчева, както и дарители, посланици на кампанията и деца, на които „Българската Коледа” помага. В подкрепа на децата с тежки заболявания и увреждания от сцената на Народния театър послания отправиха изявени български музиканти, певци, танцьори, актьори, спортисти и журналисти. Тази година концертът бе реализиран от екипа на „Dream Team Productions” и излъчен на живо по bTV, bTV Radio и Българското национално радио.Като застъпници на „Българската Коледа“ на сцената излязоха и журналисти от трите национални телевизии БНТ, бТВ и Нова ТВ – Николета Маданска, Стефан Щерев, Богомил Грозев, Искра Ангелова, Надежда Узунова, Антон Хекимян, Андрей Захариев и Мартина Ганчева. От сцената на Народния театър своята история разказаха Ралица Енева и нейните синове Радо, Георги и Христо. По време на концерта беше излъчена една необикновена среща между победителката от първия сезон на „България търси талант” – незрящата Богдана Петрова и едно от децата на „Българската Коледа” – Георги Скордев от Бургас. За дарената апаратура от „Българската Коледа“ и как тя помага на малките пациенти разказаха д-р Иван Чавдаров, д-р Стоян Пеев, д-р Пепа Ралчева, д-р Донка Узунова и д-р Габриела Минова. Шестнадесетото издание на благотворителната инициатива продължава през цялата 2019 година. Допълнителна информация за „Българската Коледа“, както и начините, по които може да бъде направено дарение, са посочени на интернет-страницата на благотворителната инициатива: . На същия е посочен и реда за кандидатстване за подпомагане.", "date": "2018.12.26", "title": "Българската Коледа събра 2 млн. лева, вече са изпратени 560 хиляди sms-а (снимки)"}
{"url": "https://offnews.bg/obshtestvo/v-planinite-ne-e-za-razhodka-duha-silen-viatar-694468.html", "text": " Лоши са условията за туризъм в планините. Във високите части на Стара планина духа силен вятър и е облачно. Това предупреждава Планинската спасителна служба (ПСС) при БЧК, цитирана от Фокус. Температурите са около минус 10 – минус 8 градуса.От ПСС препоръчват на туристите, ако днес решат да излязат в планината, да избират по-ниски райони и да спазват обозначените маршрути. Лифтовите съоръжения в курортите работят, ски пистите са отворени.Няма регистрирани инциденти с туристи през изминалото денонощие. ", "date": "2018.12.26", "title": "В планините не е за разходка, духа силен вятър"}
{"url": "https://offnews.bg/politika/andrej-rajchev-izborite-prez-maj-shte-sa-posleden-vals-za-slavi-tri-694469.html", "text": "След изпълнената със скандали 2018 г. ни очаква бурна 2019 г., в която още през май ще знаем дали правителството има шанс да изкара мандата си, като при всяко положение се намираме в края на една политическа епоха. Това заяви социологът Андрей Райчев по бТВ. Евроизборите ще изиграят ролята на предсрочен вот, като ще премерят политическата ситуация, подчерта той.Според него скандалите от изминалата година са довели ГЕРБ до непозната до този момент ситуация – партията на Бойко Борисов да „доиграва”, да не е в настъпление, а в отбрана. „Постарому започнаха да сочат другите, това показва много голяма слабост”, посочи Райчев.ГЕРБ може най-накрая да запишат пълен управленски мандат само при категорична победа на евровота.Още по-големи са проблемите за „Обединени патриоти”: „Тази коалиция се е разпаднала в дълбочина, преди година и половина се разпаднаха, когато взеха различна позиция по руския въпрос. Те са временно заедно, въпросът е докога”.„Последен валс” ще са изборите през май и за Слави Трифонов – „или ще се яви, или няма да се явява изобщо”, защото местните избори през есента не са подходящи за дебют на нов политически проект.Според Райчев е възможна подкрепа на ДПС за управлението до края на мандата и използване след това на най-силната карта на политическата сила – гласовете й на президентски избори. „БСП винаги е страдала от липса на ярки играчи – от времето на Лилов и Луканов, а сега има трима плюс една млада надежда”. Социологът уточни, че говори за Румен Радев, Мая Манолова, Корнелия Нинова и Крум Зарков. Според него в момента те просто не работят в синхрон.Нацията е обединена около идеята, че живеем страшно несправедливо и гадно, подчерта Райчев. ", "date": "2018.12.26", "title": "Андрей Райчев: Изборите през май ще са 'последен валс' за Слави Трифонов"}
{"url": "https://offnews.bg/sviat/trus-ot-4-9-raztarsi-sitcilia-sled-izrigvaneto-na-vulkana-etna-694466.html", "text": "Земетресение с магнитуд 4,9 по Рихтер разтърси италианския остров Сицилия миналата нощ.Не се съобщава за сериозно пострадали хора, но трусът е предизвикал паника и много от местните са прекарали нощта навън. Епицентърът на труса бил на 170 км източно от град Палермо, близо до вулкана Етна, който изригна в понеделник и стана причина за затварянето на летището в Катания.Във Флери, северно от Катания, се е срутила къща, съобщи Нова тв. Нанесени са щети на няколко стари сгради в областта, сред които църквата в Санта Венерина.", "date": "2018.12.26", "title": "Трус от 4,9 разтърси Сицилия след изригването на вулкана Етна"}
{"url": "https://offnews.bg/obshtestvo/deputatite-ot-gerb-napraviha-darenie-na-bolno-momche-i-iskam-bebe-694471.html", "text": "Народните представители от ГЕРБ дариха 6000 лв. за 7-годишния Димитър Йончев, който има специфично разстройство на двигателните функции. С тези средства ще бъде изработена индивидуална протеза, с помощта на която момчето ще проходи.ПГ на ГЕРБ също така дари 7000 лв. на Фондация \"Искам бебе\" и на тяхната мисия да помагат на двойки с репродуктивни проблеми. С тези средства Парламентарната група на партията откупи правата на песента на \"Трио сопрано\" - \"Има надежда\" и ги предостави безвъзмездно на Фондацията, за да може песента да бъде използвана при различни благотворителни кампании в подкепа на каузата за повече деца в България.", "date": "2018.12.26", "title": "Депутатите от ГЕРБ направиха дарение на болно момче и Искам бебе"}
{"url": "https://offnews.bg/obshtestvo/koga-pochivame-prez-2019-godina-694470.html", "text": "Около Великден в края на април и на Коледа - това ще са двата периода през 2019 г., в които ще се натрупат повече почивни дни. С измененията на Кодекса на труда отпадна практиката за разместване на почивни дни във връзка с официалните празници, за да се получат дълги уикенди. Според новата схема на официалните празници няма да се работи, а ако някой от тях се пада в събота или неделя, за почивен се обявява и следващия го понеделник. Така на практика по-дълги с един допълнителен ден уикенди ще има на почти всички официални празници догодина.Денят на Освобождението - 3 март, е в неделя, затова ще се почива и на 4 март, понеделник.Следва първата за годината по-дълга почивка за Великден, който ще честваме на 28 април. Така за празника ще се почива общо 4 дни - от петък, 26 април, до понеделник, 29 април, включително. Около 1 май - Деня на труда и международната работническа солидарност, сряда, няма да има допълнителни почивни дни. Така ще бъде и на Гергьовден - 6 май, който се пада в понеделник.Без допълнителни почивни дни ще преминат и празниците около 24 май (петък) и 6 септември, петък. Един допълнителен ден почивка ще получим за 22 септември - Деня на Независимостта на България, който се пада в неделя. Затова ще се почива и на 23 септември - понеделник.Следващата почивка ще бъде около коледните празници. 24, 25 и 26 декември - Бъдни вечер и Рождество Христово, през 2019 г. са съответно вторник, сряда и четвъртък. Ще се почива само в тези три дни.От Асоциацията на индустриалния капитал изчислиха, че през 2018 г. сме работили само 249 дни и сме почивали повече, отколкото през 2017 г. Точно толкова ще работим и през новата година, показва календарът.", "date": "2018.12.26", "title": "Кога почиваме през 2019 година"}
{"url": "https://offnews.bg/sviat/trima-studenti-zaginaha-pri-nauchen-eksperiment-v-kitajski-universitet-694472.html", "text": "Трима студенти загинаха при експлозия в лаборатория на Пекинския транспортен университет. Това съобщи противопожарната служба на китайската столица, цитирана от АФП.Експлозията е станала по време на научен експеримент за обработка на отпадни води, уточнява БТА.Взривът е предизвикала пожар, който е бил овладян след около час.", "date": "2018.12.26", "title": "Трима студенти загинаха при научен експеримент в китайски университет"}
{"url": "https://offnews.bg/ikonomika/stroitelniat-kontrol-otchete-pusnahme-2880-obekta-naj-vazhniat-e-st-694473.html", "text": "2880 разрешения за ползване са издадени от ДНСК от началото на годината до сега, показват данните на Дирекция национален строителен контрол. Разрешенията са за ползване на новопостроени или реконструирани обекти от пътната, екологичната и образователната инфраструктура. Изградени са нови предприятия и магазини, както и ВиК съоръжения, съобщи МРРБ. Най-важният обект от пътната инфраструктура, който беше въведен в експлоатация, е участъкът Кресна - Сандански от автомагистрала „Струма\". Новата магистрална отсечка ще облекчи пътуването към Гърция, ще се подобри и безопасността на движение.Облекчи се и трафикът в един от най-натоварените участъци по Черноморието – от Бургас до Слънчев бряг, където в отсечката между Ахелой и Поморие беше изградено второ платно, както и директното трасе на обходния път на Ахелой. Така още преди старта на активния туристически сезон значително се улесни движението и се повиши безопасността на пътуващите. Инвестицията е със средства от бюджета и е на стойност 45 млн. лв.Със средства по ОПРР 2014-2020 г. беше рехабилитирана още една важна пътна отсечка в региона - 15,5 км от второкласния път Варна-Добрич, който е най-кратката връзка с Румъния на курортите по българското Черноморие.През тази година бяха обновени десетки улици и булеварди в страната – извърши се реконструкция на участъци от столичните булеварди „Прага\", „Княз Александър Дондуков\", „Овча купел\", „Тодор Каблешков\" и други. Обновени бяха Приморският парк в Бургас, парк „Възраждане\" във Варна, както и парковете в Сандански, Горна Оряховица, Ботевград, Монтана и други.Извършено е и разширение на Транзитния газопровод за Турция в участъка Компресорна станция Лозенец – Очистно съоръжение Недялско, както и на газопроводите и газоразпределителните мрежи в София, Пещера, Добрич, Кърджали, Силистра, Сандански и др.През 2018 г. е извършена и рекултивацията на депата за битови и неопасни отпадъци в общините Стамболийски, Козлодуй, Сливо поле, Главиница, Гълъбово, Велики Преслав, Кнежа и Тополовград.През тази година приключи реконструкцията на ПСОВ –Враца и днес градът има модерно съоръжение за пречистване на отпадъчните води, което гарантира по-чиста вода, почва и въздух за живеещите. Разширена беше и газопроводната мрежа на страната. И всичко това е доказателство, че стопанската конюнктура в страната е благоприятна.Извършен беше ремонт и реставрация на три църкви – „Свети Архангел Михаил\" в гр. Трявна, на „Св. Йоан Алитургетос\" в Несебър и „Св. Архангел Михаил\" в гр. Рила. Това са паметници на културата, които бяха спасени от разруха.", "date": "2018.12.26", "title": "Строителният контрол отчете: Пуснахме 2880 обекта, най-важният е 'Струма'"}
{"url": "https://offnews.bg/politika/dps-s-vazpomenatelen-miting-na-tiurkian-cheshma-npsd-ne-uchastvajte-694448.html", "text": "С възпоменание за жертвите на т. нар. Възродителен процес днес в село Могиляне Общинският съвет на ДПС Кирково организира Възпоменателен митинг-мевлид. Събитието е и по случай 34-годишнината от трагичните събития през 1984 г. в селото. Митингът пред паметника на \"Тюркян Чешма\" е от 10 часа, на него по традиция присъства цялото ръководство на ДПС, народните представители, евродепутати, младежко ДПС, кметове, общински съветници, гости от Турция, активисти и граждани, които изразяват почитта си към жертвите, най-малката от които е 17-месечната Тюркян. Партията на Касим Дал: Не участвайте в този политически циркПП „НПСД“ се обявява категорично против политизацията на поклонението на „Тюркян чешма“ на 26 декември 2018 г. Малката Тюркян Хасан е най-свидната жертва на „Възродителния процес“. Целият политически цирк, който се организира около това събитие с цел набиране на политически дивиденти, само петни паметта на хората, борили се срещу срамната асимилационна кампания, се казва в декларация на НПСД. В текста пише още: Призоваваме всички достойни последователи и на ДПС, и на ДОСТ да не участват в играта на вече вкаменилите се от дългогодишен престой в политиката „кукловоди“, за които поклонението на гроба на малката Тюркян Хасан е поредното събитие в партийния календар.Приятели,на 26 декември няма да ни видите да участваме в сблъсъка за политическо надмощие, защото това означава да петним паметта на предците си. Ние ще се поклоним в избран от нас ден, от душа, без медии, без помпозност, без претенции…Във всеки ден от годината трябва да се сещаме за подвига на предците си и да не забравяме, че когато те газеха в дълбокия сняг на минус 15 градуса, срещу пожарните коли, които ги обливаха с ледена вода, нямаше партийни централи, а само несломим дух на единение! Да се поклоним като Хора! Местан почита първо жертвите в Момчилград, отива на Тюркян чешма след ДПСОт ДОСТ ще почетат жертвите на декемврийските събития първо на площада в Момчилград от 11 часа, а след края на митинга на ДПС - от 13,30 часа пред „Тюркян Чешма“ в Могиляне. Още на 15 декември лидерът на партията Лютви Местан припомни, че преди две години е отправил призив Възпоменанията да не се партизират, защото 26-ти декември в Могиляне и 27-ми декември в Момчилград са дни за почит, а не дни за егоистична партийна пропаганда. „ДПС не ни интересува. Ясно е, че пак ще докарат платени хора с платени автобуси от цялата страна. Ще демонстрират фалшива мощ, за да прикрият тоталната загуба на доверието на избирателите. Отново ще опорочат с партийни знамена и шапки тези свети за турското и мюсюлманското малцинство дати. Какво друго може да се очаква от партия, която миналата година на 26-ти декември грубо пренебрегна призива на сина на убитата на тази дата преди 34 години Айше Моллахасан – Фикри, депесарите да свалят стотиците си партийни знамена разположени около Тюркян чешма. „Незабавно махнете тези знамена. Това е денят на майка ми, на Тюркян и на другите убити. Това е денят на нашата болка и аз не позволявам да го мърсите партийно, защото през ’84 година вас ви нямаше!“, провикна се тогава той, припомни Местан. Той призова членовете и симпатизантите на ДОСТ на 26-ти декември да изпълнят своя човешки дълг като изразят почит пред гробовете на свидните жертви без партийни знамена, шапки и други символи. „Ние няма да организираме партиен митинг, няма да превозваме хора с платени автобуси не само защото и без това нямаме средства за това, а най-вече, защото има нещо безкрайно аморално в изразената почит срещу пари. Това вече не е почит. Това е платено показване на мускули.“, каза Местан.Нека им покажем, че вече нямат монопол върху цяла една общност. Техният цинизъм стигна дотам, че поставят партийните си символи върху възпоменателни паметници, чешми и други обекти. В с. Медовец, община Дългопол, област Варна са замърсили дори гробището с партийните си символи. Затова нашето място за почит е не пред ДПС чешмите, а пред гробовете на жертвите, заключи г-н Местан.ДОСТ ще изрази своята почит от 11 часа на 26-ти декември на площада на Момчилград пред паметника на жертвите на тоталитарния режим; от 12:30 на 26-ти декември на гробището на с. Груево; от 13,30 на 26-ти декември пред гроба на малката Тюркян и другите жертви в село Могиляне. Мястото на събитието", "date": "2018.12.26", "title": "ДПС с възпоменателен митинг на Тюркян чешма, НПСД: Не участвайте в този политически цирк"}
{"url": "https://offnews.bg/bojni/granichari-obarkaha-habib-nurmagomedov-s-terorist-694474.html", "text": "Руската звезда в смесените бойни изкуства Хабиб Нурмагомедов попадна в неловка ситуация по време на празниците.Роденият в Дагестан Нурмагомедов имал намерение да пътува със самолет от Москва до Турция, но граничните полицаи го задържали заедно със спътника му по подозрение за връзки със забранената в Русия Ислямска държава (ИДИЛ).Пристигналите на летището оперативни работници установили грешката и помогнали на Нурмагомедов да бъде освободен. Някои дори се сннимали с възмутения спортист, който все пак отпътувал за Турция.В южната ни съседка Нурмагомедов се озова на снимачната площадка на нов сериал, който вероятно ще бъде излъчен и у нас след завършването му.Нурмагомедов е шампион в UFC, като в последния си бой срази в ирландската звезда Конър Макгрегър.", "date": "2018.12.26", "title": "Граничари объркаха Хабиб Нурмагомедов с терорист"}
{"url": "https://offnews.bg/obshtestvo/zatvariat-za-dva-chasa-patiat-do-svoge-zaradi-nov-ogled-na-miastoto-n-694477.html", "text": "Пътят Своге-Нови Искър, където стана  преди месеци, ще бъде затворен за движение утре, съобщиха АПИ и МВР. Причината е допълнителен оглед на местопроизшествието и извършване на геодезически измервания в участъка. Според предварителната информация огледът ще започне в 11.00 часа, а прогнозният срок за приключване е 13.00 часа.През този интервал от време екипи на пътна полиция ще пренасочват движението на леки коли и автобуси – през Искрец - Бучин проход - Костинброд, а товарните автомобли над 12 т - За товарни автомобил, над 12 т – през пътя Мездра – Ребърково – Ботевград.", "date": "2018.12.26", "title": "Затварят за два часа пътят до Своге, заради нов оглед на мястото на катастрофата преди месеци"}
{"url": "https://offnews.bg/obshtestvo/bez-kamioni-na-patia-sledobed-694464.html", "text": "Движението на камионите над 12 тона по автомагистралите и най-натоварените пътища ще бъде ограничено днес между 14 и 20 часа, съобщи АПИ. Целта е да се гарантира безопасността и да се повиши пропускателната способност на инфраструктурата в края на почивните дни.Забраната не важни за камиони, които превозват бързоразвалящи се хранителни продукти и товари на температурен режим, живи животни и опасни товари.За улеснение на трафика през Владая и за повишаване на пътната безопасност през светлата част на денонощието ще има две ленти за влизащите в София по главен път Е-79. Алтернативен маршрут на първокласния път през Владая е магистрала \"Люлин\", отбелязва пътната агенция.", "date": "2018.12.26", "title": "Без камиони на пътя следобед"}
{"url": "https://offnews.bg/tenis/atp-dava-malak-shans-na-grigor-za-zavrashtane-v-top-5-694479.html", "text": "Официалният сайт на Мъжката тенис асоциация (ATP) публикува собствените си прогнози за следващия сезон, а те не са особено оптимистични за първата ни ракета Григор Димитров.Най-добрият български тенисист стартира сезон 2018 на трета позиция в ранглистата, но ще приключи настоящата година като 19-и в света. Според сайта на АТР, цитиран от БГНЕС, шансовете му за завръщане в Топ 5 са само 15%, а за Топ 10 - 45%.Съгласно прогнозата, най-голяма е вероятността Григор да завърши предстоящия сезон в Топ 20 (80%). Българинът вече потвърди, че през новия сезон ще продължи да работи с Дани Валверду и бившия №1 Андре Агаси, който се присъедини към щаба му в края на октомври преди турнира в Париж.Агаси ще бъде с Григор и по време на Откритото първенство на Австралия през януари. Според прогнозите на АТР, шансовете на Новак Джокович да завърши предстоящия сезон в Топ 10 са 99%, а в Топ 5 - 98%.Практически същите шансове имат Рафаел Надал (99% и 97%) и Александър Зверев (99% и 96%). Тези на Роджър Федерер са оценени на 95% за Топ 5 и 99% за Топ 10.", "date": "2018.12.26", "title": "ATP дава малък шанс на Григор за завръщане в топ 5"}
{"url": "https://offnews.bg/sviat/naj-bogatite-v-sveta-zagubiha-511-mlrd-dolara-prez-2018-g-694478.html", "text": "Най-богатите хора в света се разделиха с около 511 млрд. долара през отиващата с 2018 година. Индексът на агенция Блумбърг на 500-те глобални милиардера (Bloomberg Billionaires Index) се понижи в края на предходната седмица до общо 4,7 трилиона щатски долара от нива над 5,25 трлн. долара в самото начало на годината и след като към края на януари този индекс дори нарасна за кратко до рекордните 5,6 трлн. долара, съобщи БНР.  Това представлява едва второто понижение на Bloomberg Billionaires Index на годишна база от дебюта на индекса през 2012-а година.Блумбърг отбелязва, че най-богатите хора в света вероятно са продължили да губят сериозни по размер средства и по време на търговията на Бъдни вечер (24-ти декември), когато и трите основни фондови индекса на Уолстрийт се сринаха с нови над 2%, отбелязвайки най-слабата в историята предколедна търговия. Този срив беше факт, след като през предходната седмица те загубиха над 7% от стойността си, отбелязвайки по този начин най-драматичен седмичен спад от повече от седем години насам и една от най-катастрофалните седмици след световната финансова криза през 2008-а година.Отминаващата година беше много по-лоша за собственика на Facebook - Марк Зукърбърг, като той загуби над 23 млрд. долара от свето богатство от януари насам въз основа на акциите на водещата социална интернет медия, които се обезцениха с около 29% в рамките на 2018-а г.Блумбърг отбеляза, че не само американските топ милиардери са понесли сериозни загуби през отминаващата година.128-те милиардери в Азия загубиха през 2018-а година общо 144 млрд. долара. Най-богатият човек в Саудитска Арабия, принц Ал-Уалид бин Талал, наричан саудитският Уорън Бъфет, който беше задържан през късната есен на миналата година като част от операция за предполагаемо премахване на корупцията сред управляващото в кралството семейство, пък загуби в рамките на 2018-а година 3,4 млрд. долара от своето богатство. Според Bloomberg Billionaires Index нетната стойност на неговото богатство се е свила с цели 60% от пика, достигнат през 2014-а година.", "date": "2018.12.26", "title": "Най-богатите в света загубиха 511 млрд. долара през 2018 г."}
{"url": "https://offnews.bg/interviu/az-zanaiatchijkata-iulia-berberian-otgovaria-na-maks-frish-694014.html", "text": "Известният швейцарски драматург и белетрист Макс Фриш (1911-1991) има необикновена творческа съдба – през годините работи като архитект, журналист, автор на критически студии и сценарии за филми. Популярни в България са романите му \"Щилер\" и \"Хомо Фабер\", както и комедията „Дон Жуан или любовта към геометрията“.Като част от своите „Дневници“ (1966 – 1971), Фриш публикува поредица въпроси, които са по-скоро повод за размисъл, отколкото търсене на конкретен отговор. Въпросите са групирани в няколко отделни части. Всяка от тях полемизира определена тема - съхранението на човешкия род, брака, жените, надеждата, хумора, парите, приятелството, родината, собствеността и смъртта.Юлия Берберян не се нуждае особено от представяне – 9-кратна шампионка на България по тенис (поединично и на двойки), дългогодишен капитан на националния отбор за Fed Сup, с 31 държавни титли в спортната си кариера. Името й се свързва с успехите на корта на трите й дъщери – Мануела, Катерина и Магдалена, всяка от които се нарежда сред най-добрите 6 тенисистки в света. Днес г-жа Берберян е главен треньор в тенис клуб „Малееви“.Именно в клуба я намирам и аз, както всеки друг, който иска да поговори с нея. Юлия Берберян създава впечатлението на приветлив човек, който, обаче, няма време за губене. Затова без особени любезности и менуети около запознанството, пристъпваме към първия въпрос от първата страница на „Въпросника“ на Фриш.Убедена ли сте, че Ви интересува съдбата на човечеството след като Вие и всички хора, които обичате, няма да са вече между живите?Да, искам човечеството да оцелее. Искам на тези след мен да им се случи същото, което се случи на мен – да изживеят един хубав, пълноценен живот, с всичките му добри и лоши страни - да преминат през битките, които съм водила аз, защото смятам, че те са били нещо градивно, както за мен, така и за тези около мен, а значи - и за човечеството, нали така?Кого бихте искали никога да не бяхте срещали в живота си?Трябва да помисля. Имала съм неприятни срещи, но днес те ми изглеждат твърде незначителни. Какво от това, че съм се сблъскала с човек, с когото бих предпочела да се размина?! Чудо голямо. Продължавам напред. Проблемът е негов. Няма такива хора, които да не мога да прескоча и да си гледам работата.Срещите, които бих искала да избегна, не са с хора, те са с институции – например, с Държавна сигурност. ДС бе зло - единственото препятствие, което нямаше как да прескоча сама. Трябваше някой да ми помогне. Този някой бе началникът на ЦСКА - полк. Георги Христов. Той бе зет на Добри Джуров и се бореше с Държавна Сигурност за нашите паспорти, за да можем да пътуваме. Сама бях безсилна. Пред мен полк. Христов се молеше по телефона на генералите да не съсипват момичетата. Както самият той ми каза след едно поредно лишаване от паспорти за пътуване: „Сега вече и Господ не може да ти помогне“. Винаги ще съм му благодарна за доброто, макар че след 1989 г. застанахме от различни страни на политическата барикада.Днес обаче не бих искала да срещам хора с нагласа, която е много различна от тази на моите родители, на бабите и дядовците ми, в които вярвам безотказно. Те бяха честни, почтени, немрънкащи хора, които си вършеха работата. С една дума - имаха занаятчийски манталитет. Даже Шарл Азнавур малко преди да почине сподели: „Аз не съм звезда, занаятчия съм“. Ние сме расли в такива семейства и каквото и да правим в живота, ние си гледаме занаятчийската работа. Много харесвам и уважавам института на занаятчията и неговия манталитет, за разлика, например, от този на чиновника. Чиновник и занаятчия са загубили строго професионалния си смисъл и са се превърнали в емблема на две абсолютно противоположни житейски философии. Аз съм това - занаятчийка – и в мисленето, и в действията си, и в това как отговарям на въпросите Ви – старателно, но кратко и прямо. Занаятчийка.Какво според Вас другите не одобряват у Вас, и какво Вие самата?Цял живот се уча да бъда търпелива. Измислила съм си една фраза в професията - другото име на тениса е търпение. Това съм го повтаряла на състезателките и на дъщерите ми, с които съм работила най-дълго. Аз не харесвам собствената си нетърпеливост. Другите, обаче, не харесват в мен не нетърпението, а нетърпимостта - смятат, че не съм толерантна. Може би наистина не съм. Както се казва „Неам нерви“. Но аз и не искам да харесват моята нетърпимост към нещата, които смятам за погрешни. Хората нямаше никога да мръднат от мястото си и да вървят напред, ако не се предизвикваха един друг.Нямам проблем с това какво другите мислят за мен. Винаги е било така, още от дете. Бях много малка, когато побеждавайки няколко деца, с които се състезавахме за шампионската титла, един родител каза за мен неща, които можеха да ме засегнат болезнено на тази възраст. Споделих това с баща ми. Той бе часовникар, но ме учеше на тенис. Запомних за цял живот какво ми каза тогава: „От едното ти ухо влиза, а от другото излиза.“И днес, ако видя нещо нередно, скачам. Например, родител, който дърпа ухото на сина си така, че ще го откъсне, а детето не реагира. То мълчи, защото очевидно е свикнало и го намира за нормално. Скачам и заплашвам бащата, че ще извикам полиция. Самата аз съм била строг родител, но не груб. И не мога да преглътна реплики като: „Хайде стига си се лигавил? Какъв мъж си, бе? Никакъв мъж не си.“ Няколко месеца по-късно видях, че същото дете на свой ред е особено агресивно с другите деца. И отказах да продължим тренировките с него.Какви проблеми решава добрият брак? Добрият брак намалява проблемите по отглеждането, възпитанието и образованието на децата. В нашия случай ние бяхме и родители, и учители – съпругът ми бе поел обучението по физика, химия и математика, аз се занимавах с езиците.Но като излезем от тесните рамки на моето семейство, добрият брак подпомага едно по-добро общество. Защото ако има повече добри бракове, може би и обществото ще е по-добре – и няма да има толкова много разгневени и обидени хора, няма да има толкова нещастни и бити деца.Как бихте дефинирали понятието „мъжественост“?Откровено казано, даже ми е противно да мисля по този въпрос – що е то мъжественост, що е то женственост? Не искам да разсъждавам за това. За мен има хора. Ако трябва да използвам модерните думи, аз съм изцяло за gender equality – равенство между половете. Всичко друго, всякакви наложени с времето стереотипи, рано или късно се сриват. Това, което някъде се възприема като еталон за женственост и мъжественост, в друг момент и на друго място е абсолютно неприемливо. Единственото, в което сме различни, е физическата сила на едните и на другите. За мен отдавна не съществуват понятия като мъжка чест, мъжко достойнство, мъжка дума. Такова нещо просто няма. Жените държат не по-малко на честта, нa достойнството и на думата си.Можете ли да погребете една надежда, без веднага да се хванете за някаква нова надежда? От коя надежда се отказахте вече?Не, не мога да продължа без надежда. Има хора, които много лесно се обезверяват и това ги прави страшно уязвими. Аз искрено им съчувствам. Клише е, но надеждата наистина крепи човека. И ако човек не успява сам да се хване за нея, днес има начини да му се помогне. Психологията, психиатрията предлагат помощ срещу отчаянието и депресията. Страданието от загубата, от провала, от неосъществената мечта е преодолимо. Трябва да бъде преодолимо. Няма надежда, от която човек трябва да се откаже. В противен случай тя не би била надежда, а нещо друго – амбиция, вероятно, или суета.Бихте ли вдъхвали фалшиви надежди у неизлечимо болен човек? Не вярвам, че има благородна лъжа. Най-близо до доброто стои единствено истината. Аз бих му казала, че го обичам, че ще съм с него до последно и че Бог е с нас, но няма да го лъжа, че ще живее. Всички ще си отидем от този свят – кой по-рано, кой по-късно. Важното е да си отидем обичани и доволни, че сме си свършили добре работата и че нещо е останало след нас. Ето това е занаятчийското мислене. Понякога е жестоко да се каже истината, но трябва. Мога да дам пример с моята майка, която претърпя операция, по време на която получи лек инсулт. Това парализира едната ѝ ръка. Тя се надяваше, че може да се оправи, но в един момент ѝ казаха, че ръката няма да се възстанови. И майка ми си отиде няколко дни по-късно. Отиде си, но не без надежда, а без лъжа. Разбра, че не пропуска нищо хубаво от бъдещето. Когато ти е най-тежко, кажи истината – това също е максима, на която ме научи животът. Винаги избирай истината.Страхувате ли се от смъртта? Не се страхувам от смъртта. Приемам я като нещо естествено, както и раждането. Това, от което се страхувам, е умирането. Тези, които си отиват в съня, са щастливци, но те са малцина. Страхувам се от болести, страхувам се да не се превърна в тежест за близките си.Ако обичате някого, бихте ли искали той да почине преди Вас и Вие да преживеете страданието от загубата, вместо той да страда след Вас?Искам да си отида преди любимите ми хора. Те няма да страдат дълго след мен. Аз вече съм живяла достатъчно. Оставила съм им много от своята любов. Ще поплачат малко и ще ме прежалят. Животът си има своя логика и е редно тя да се следва и всеки да тръгва по реда си. Страшно е, когато се обърка този ред.Но ако говорим не за децата, а за партньора? Ще го оставите ли да страда в самота или бихте предпочели Вие да поемете тази мъка и да останете след него?Да, би било много егоистично, ако човек избере да си тръгне първи. Но и другото е егоистично по своему – да останеш по-дълго да се радваш на този свят. Във всички случаи някой страда. Това е коварен въпрос и аз ще се измъкна от него като кажа, че тези неща ги решаваме не ние. Оставям се на Него, на Бог. Както той реши. Пътници сме всички.Мразите ли парите? Как ще ги мразя?! Те ми дадоха свобода. Без тях бях роб. Сега с тях правим добри неща. Парите са много важни, но няма за тях да продам душата си на дявола – няма да убия, няма да излъжа, няма да мина на страната на злото.Много тежък е този избор, но като че ли без дом и без родина не се живее. Въпросът е що е то дом и родина. Човек може да създаде дом на много места, а родината, ако говорим за раждане, е само една. От друга страна хората (например, великата Навратилова) намират втора родина в държавата, която им е дала възможност да станат това, което са. Аз самата произхождам от семейство на бежанци. От едната ми страна са арменци, а от другата страна – преселници от Македония. Специално при арменските бежанци в продължение на поколения е била насаждана безумна любов към България. Те са дошли голи, боси, окървавени. Керваните са вървели с дни. Тук намерили не само втора родина, но и нещо по-важно - родина за децата и внуците си. В детството ми Армения бе за мен имагинерна страна. Днес следя какво се случва там - възхищавам се на Пашинян. Дразня се, че за разлика от Прибалтика руският все още е официален език в страна, която е люлка на древна култура и цивилизация, със собствена азбука и литература. Много бих искала Армения да скъса със съветското си минало, но разбирам, че притисната между православна Русия и ислямска Турция, тя е в трудна геополитическа ситуация.Все пак да се върна на въпроса. Аз бях облагодетелствана, защото нито бях лишена от родина, нито от възможността да видя свят. По принцип в спорта патриотичната идея е особено важна. Децата ми от малки бяха страшно силни състезателки. На 13 години станаха шампионки на България за жени. Излизаха навън без какъвто и да е предварителен международен опит и печелеха. По това време нямаше какво да се чете по отношение на треньорската практика освен вестник „Советский Спорт“ и сп. „Спортивные игры“. И тогава попаднах на книгата на Сергей Вайцеховский - треньор на съветските олимпийски шампиони по плуване. Реших да прилагам неговата техника, която мотивираше състезателите с най-мощното оръжие - вярата. Това за него в онзи исторически контекст бе вярата в СССР – „За Родину, за Сталину“. Аз не можех да мотивирам моите момичета с вяра в Тодор Живков. Изключено бе да говоря и за Бог, който не съществуваше по време на развития социализъм. Отвъд океана тенисистите играеха за пари и слава, но нашата вяра бе патриотична. И момичетата вярваха, че се състезават на корта за честа на България и на клуба ЦСКА. И за тези две неща – за родината и за клуба, направиха чудеса. Вярата в тях ги караше да преодоляват неимоверни физически усилия – да бягат, скачат до отказ, остават без дъх, да мислят, че умират и въпреки това да продължават. Губят мач, плачат цяла нощ, на сутринта стават и излизат пак на корта. Това е истината. Бяха войници. Ако можех да се върна назад, не знам как бих постъпила. Вероятно щях да измисля нещо друго. Но така или иначе, това бе пътят, който изминахме и с който успяхме.Тук, обаче, ще цитирам Георги Марков. В „Репортажите“ той има една глава -„Паспортният терор“. Там казва: „Нека още веднъж повторя една от любимите ми мисли, изказани от Монтен, а именно, че той нямал никакво намерение да пътува до Индия, но ако научел, че достъпът му до Индия е забранен, от това животът му щял да стане непоносимо тежък.“Когато пребивавате в чужбина и срещнете свои сънародници, обзема ли Ви носталгия или тъкмо тогава не?Когато навремето пътувахме по състезания в чужбина, не съм виждала българи. На мачовете идваха само изселници арменци. Българи нямаше. Ако е имало, те са били невъзвращенци и не са смеели да се приближат до нас. Днес вече не пътувам. Нямам „щастието“ по летищата да ми се случи това, което се е случило на Тео Ушев – имам предвид срещата му с шефа на Агенцията за българите в чужбина, която той така добре описа за наш срам.Тук искам да кажа, че страшно се радвам, че днес българите могат да пътуват и да изберат къде да си направят дом. Аз не плача за това, че българските деца отивали по чужбина. Радвам се, че имат този избор, защото ние го нямахме. Пък дано да започнат да се връщат така, както се връщахме ние. Тогава изпитвахме огромна вътрешна необходимост да се прибираме у дома – дори в най-черните времена в началото на 1990-те, когато тук нямаше нищо по магазините и хората нямаха какво да ядат. Ние имахме вече пари и се прибирахме в София с дисаги, пълни с макарони и консерви, за да изкараме някак преди да тръгнем пак. Връщахме се, защото имахме нужда. И това не са празни приказки. Направеното го доказва. Подобен тенис клуб можехме да построим навсякъде по земното кълбо, даже щяха да ни го построят само, за да напишат отгоре „Малееви“, но на нас сърцето ни остана тук. Независимо, че трябваше да мина през съд и да чуя какво ли не за себе си и за семейството си. Пак съм тук - и днес, и винаги.Когато ставате сутрин, коя е първата Ви мисъл?Благодаря ти, Боже, и днес се събудих.Юлия Берберян млъква, усмихва се за финал и веднага се обръща към жената, която чисти пода, за да ѝ каже, че е пропуснала да мине стълбите. Иска всяка работа да е свършена както трябва. По занаятчийски.", "date": "2018.12.26", "title": "'Аз, занаятчийката' – Юлия Берберян отговаря на Макс Фриш"}
{"url": "https://offnews.bg/112/mazh-postrada-tezhko-pri-intcident-po-vreme-na-lov-694498.html", "text": "Мъж на 40 години е пострадал тежко при инцидент по време на лов, съобщиха от МВР.Около 15:37 часа е получен сигнал за това, че при инцидент по време на лов в гориста местност над с.Златолист, 40-годишен мъж от с. Петрово е прострелян в областта на главата и гърдите.Той е настанен в МБАЛ-Сандански в тежко състояние.Работата по изясняване на всички факти и обстоятелства по случая продължава.", "date": "2018.12.26", "title": "Мъж пострада тежко при инцидент по време на лов"}
{"url": "https://offnews.bg/sviat/dvama-dushi-sa-zadarzhani-na-letishte-v-parizh-zaradi-pistoleti-igrach-694494.html", "text": "Френската полиция арестува днес двама души, които са извадили пистолети играчки на летище \"Шарл дьо Гол\" в Париж, причинявайки паника и временна евакуация на един от терминалите, съобщи летищната управа, цитирана от Ройтерс.\"Лицата бяха задържани към 8,30 часа. Като предохранителна мярка бе установен периметър за сигурност за около 45 минути. През това време имаше закъснение на полети и на други операции на терминала\", каза говорител на летището.Терминал 2АС е възстановил нормалната си работа към 12,30 местно време, уточнява БНТ.", "date": "2018.12.26", "title": "Двама души са задържани на летище в Париж заради пистолети играчки"}
{"url": "https://offnews.bg/obshtestvo/viatar-oblatci-valni-a-za-chng-mozhe-i-sniag-694456.html", "text": "Облачно ще е времето в последния ден от Коледните празници, слънцето ще се покаже на места следобед, а вятърът отслабва до умерен. Максималните температура ще са между 1 и 6 градуса, според прогнозата на НИМХ. В планините ще преобладава слънчево време, но ще духа силен северен вятър. На 1200 м термометрите ще се качат до минус 3, а на 2000 м - около минус 9 градуса.Сред вълните от 2-3 бала в морето ще е два пъти по-топло - 7-8 градуса, отколкото на брега, където максималните температури ще са 3-4 градуса. До края на 2018 г. времето ще е променливо, вятърът ще намалява за кратко и отново ще се усилва, температурите тръгват надолу от събота. Синоптиците прогнозират, че ще завали сняг на много места в страната на 31 декември. ", "date": "2018.12.26", "title": "Вятър, облаци, вълни, а за ЧНГ може и сняг"}
