{"url": "https://offnews.bg/zvezdi/eminem-pusna-iznenadvashto-nov-album-687249.html", "text": "Еминем изненадващо пусна нов албум, съобщи The Huffingtonpost. Той се казва „Kamikaze“ и в него има критики към политиката на Доналд Тръмп.Рапърът нарече президентът на САЩ „камикадзе, което може ще предизвика ядрен холокост“. В първата песен The Ringer пък твърди, че „Агент Оранжев“ е изпратил тайните служби да го разследват:Причината за твърденията на Еминем е съдържанието на песента „The Storm“, която рапърът представи по време на наградите BET през 2017. В нея той заяви, че не подкрепя президента.По време на награждаването Еминем каза на публиката, че иска да се разграничи от феновете на Тръмп и помоли тези, които подкрепят политиката на президента на САЩ, да спрат да слушат песните му.В новия си албум обаче Еминем иска да перифразира казаното и да изрази съчувствие към хората, които са се доверили на Тръмп.", "date": "2018.08.31", "title": "Еминем пусна изненадващо нов албум"}
{"url": "https://offnews.bg/politika/vseki-den-ostavane-na-borisov-na-vlast-tlaska-balgaria-kam-evrazijskot-687254.html", "text": "Борисов опитва да се закрепи с махането на още три бушона, въпреки че те не са нищо повече от поредните негови сламени човечета. Хората вече дори не помнят имената на тези “министри”, коментира днес председателят на \"Да, България!\" Христо Иванов.Реалността е, че това управление е катастрофално по самата си природа. Буквално всяка седмица гърмят нови кризи във всякакви сектори. И винаги става дума за едно и също: тотално прогнили институции, проядени от пълчища паразитиращи безотговорни калинки. Това, което се случва пред очите ни, е все по-ускоряващият се и трудно удържим разпад на българската държавност в една все по-опасна международна среда, посочва Христо Иванов.\"Страната има спешна нужда от смели и дълбоки реформи. След получената пътна карта от чакални към ERM 2, пред нас има реална възможност да оздравим финансовия си сектор, регулаторите и правосъдието си и така едновременно да стабилизираме държавността си, да осигурим условия за инвестиции и растеж и да гарантираме мястото си в ядрото на ЕС.Многократно беше доказано, обаче, че Борисов не може, не знае и най-вече - не иска да прави такива реформи. Той може единствено да оцелява чрез протакане, моментни отигравания и поддържане на разложението в интерес на корумпираните си авери. В момента той упорито превръща личния си политически залез в национална агония. Трябва да сме напълно наясно, че всеки ден оставане на Борисов начело на държавата тласка страната към власт на безрасъдния популизъм на Корнелия Нинова и окончателното затъване на страната в евразийското блато.Ето защо Борисов трябва да бъде призован да спре да държи България заложница на личното си оцеляване и да се оттегли от политическия живот. Вместо заедно с Пеевски да опитва да инсталира следващия Цацаров и чрез поредните срамни имитации да пропилява шанса ни да станем членове на Еврозоната и бъдещото ядро на ЕС, той трябва спешно да освободи бъдещето на страната ни от себе си.Само така може да бъде даден път за демонтаж на управленския му модел в неразчленима симбиоза с Пеевски, Доган и пр. и да се пристъпи към реално очистване и преструктуриране на политическото пространство в център-дясно. Това е единственият път за формиране на управление на решителната проевропейска модернизация в един нов парлмент с мандат за дълбока промяна. И ако, вместо да се оттегли сега, Борисов избере да продължи тази агония и накрая докара на власт Нинова или друг носител на кремълския вирус на разрушителния популизъм, отговрността ще бъде изцяло негова и на партийните му придворни.\"", "date": "2018.08.31", "title": "Всеки ден оставане на Борисов на власт тласка България към евразийското блато"}
{"url": "https://offnews.bg/obshtestvo/sled-masov-boj-zabraniha-na-burgaski-bar-da-raboti-sled-polunosht-687257.html", "text": "Кметът на Бургас Димитър Николов отне е разрешението за удължено работно време на нощния бар \"Сакса бийч\".Решението е взето след масово сбиване между клиенти в заведението. Инцидентът е станал на 29 август около 2.00 часа.Целта на рестрикцията е да се предотврати извършването на нови нарушения и престъпления. Заповедта на кмета идва след писмо от директора на Областната дирекция на МВР старши комисар Калоян Калоянов с подробности за масовото сбиване, в което са участвали повече от 10 мъже.При сбиването сериозно са пострадали двама посетители. Причинени са им телесни повреди, по случая е образувано досъдебно производство. В писмото се посочва още, че е имало осем сигнала за нарушаване на нощната тишина, в които се съобщава за силна музика от заведението, предимно в петък и събота.Бар \"Сакса бийч\" е временен преместваем обект с три дървени стени, открит откъм плажната ивица 24 часа в денонощието. \"От страна на лицата, стопанисващи заведението, не се предприемат мерки за затваряне на обекта откъм плажа през нощта, което е предпоставка за нарушения на разпоредения пропускателен режим и превишаване нивото на шума след 22.00 часа\", каза Димитър Николов.На управителя на заведението са съставени четири протокола за предупреждение, като до настоящия момент собствениците на обекта не са предприели мерки за отстраняване на нарушенията.", "date": "2018.08.31", "title": "След масов бой: Забраниха на бургаски бар да работи след полунощ"}
{"url": "https://offnews.bg/112/politciata-v-burgas-izdirva-43-godishen-mazh-687263.html", "text": "ОДМВР – Бургас издирва 43 годишния Радослав Лефтеров Георгиев от град Обзор. Той е в неизвестност от 11 юли, когато напуснал дома си и се отправил в посока Западна България. За последно е видян в района на ГКПП – Златарево – Ново село, където е качен на автобус за Петрич.Георгиев е на видима възраст 40-45 години, висок е 175 см., с нормално телосложение, кафява коса.ОДМВР – Бургас призовава гражданите, разполагащи с някаква информация относно местонахождението на Радослав Лефтеров Георгиев да съобщят незабавно на тел. 112 или в най-близкото поделение на МВР.", "date": "2018.08.31", "title": "Полицията в Бургас издирва 43-годишен мъж"}
{"url": "https://offnews.bg/politika/edinstveno-siderov-ot-obedinenite-patrioti-dovolen-ot-ostavkite-na-tri-687269.html", "text": "Волен Сидеров е единственият съпредседател на \"Обединените патриоти\", който одобрява оставките на тримата министри и няма критики към коалиционния партньор във властта ГЕРБ. ВМРО и НФСБ вече съобщиха, че не са били информирани предварително за рокадите. Поотделно двете партии заявиха, че не са съгласни с оставките на вътрешния министър Валентин Радев, на транспортния Ивайло Московски и на регионалния Николай Нанков. От формацията на Каракачанов искат . Валери Симеонов пък обяви, че от . Сидеров обаче е доволен от решението на премиера за оставките. \"С премиера Борисов се чухме наскоро. Той е в правото си да сменя министри. B случая те са от квотата на ГЕРБ, а не от тази на патриотите, за да имаме претенции. Аз мога да кажа, че съм подготвен за тези смени, с оглед на ужасната трагедия край Своге. Смяната на тези министри ще отговори на обществените настроения. В случая сме свидетели на една оптимизация на състава на правителството и не трябва да имаме притеснения, че това ще се отрази зле. Оставките не трябва да са повод за истерия\", написа той в страницата си във Фейсбук. ", "date": "2018.08.31", "title": "Единствено Сидеров от Обединените патриоти доволен от оставките на тримата министри"}
{"url": "https://offnews.bg/obshtestvo/stolichnata-obshtina-globila-trejs-grup-s-450-000-leva-zaradi-nespaz-687268.html", "text": "Столичната община е глобила компанията „Трейс груп Холд“ с 450 хил. лв. Причината е неизпълнение на сроковете по договора за ремонт на кръстовище в столичния квартал \"Младост\".Става дума за кръстовището на булевардите „Сахаров“ и „Ляпчев“, уточни кметът на София Йорданка Фандъкова. По думите й компанията е работила и работи по под 10% от всички проекти в Столичната община. \"Това е между 90 и 100 обекта\", уточни тя.Фандъкова каза още, че в София се налага контрол над фирмите изпълнители и съответно при неизпълнение или нередности се прилагат сериозни санкции. „Нашите договори са изключително строги\", коментира тя и добави, че и за други компании е имало глоби.\"През последните години наложихме проектите да се приемат само след лабораторни изследвания на материалите, които са се използвали при изграждането на обектите. Най-голямото изискване е да се работи качествено\", добави столичният кмет.Строителната фирма „Трейс груп Холд“ е ремонтирала пътя край Своге, където в събота жестока катастрофа отне живота на 17 души. Фирмата е получила поръчката без да се явява на тръжна процедура. В началото на седмицата следователи и жандармерия влязоха в сградата на \"Трейс груп\". Ден по-късно Нанков съобщи, че има недопустим материал в асфалта на пътя край Своге. Лабораторни тестове показали, че в сместа се съдържат съставки, които водят до бързо полиране и не трябва да бъдат част от износващия се слой. От дружеството отричат да имат вина за трагедията.", "date": "2018.08.31", "title": "Столичната община глобила 'Трейс груп' с 450 000 лева заради неспазен договор"}
{"url": "https://offnews.bg/politika/upravlenieto-e-v-kriza-i-buksuva-obiaviha-ot-sds-687271.html", "text": "\"Оставките на трима министри от кабинета Борисов-3 са поредното доказателство, че управлението е в криза и буксува\".Това се казва в позиция на СДС по повод днешното решение на премиера Бойко Борисов да поиска оставките на трима министри - на вътрешния Валентин Радев, на транспортния Ивайло Московски и на регионалния Николай Нанков.\"В държавата се създава тревожното усещане, че правителството не може да се справя с предизвикателствата и кризите, не е стабилно и не управлява добре\", пише в позицията на СДС.От партията казват още, че са опозиция на настоящото управление не само, защото нямат участие в него, а и защото не виждат десни политики и реформи, осъществявани от правителството. \"След европредседателството в държавата единствените новини са инцидентите, скандалите и сривовете – на Търговския регистър, на застрахователното дружество „Олимпик“, избиването на животните в Странджа, изграждането на бутафорна ограда по границата ни с Румъния,случая \"Силистар\", трагедията край Своге\", подчертават още те.СДС призовават единствения техен областен управител, останал след като партията не е в управлението, да напусне поста си. Става дума за члена на Националния съвет на СДС Вълчо Чолаков, а от партията го призовават да \"направи своя избор – висшия ръководен орган на СДС, или поста си на висш представител на правителството в Бургас\". \"Като опозиционна партия, ние не смятаме за политически правилно наши представители да участват в лично качество в управлението и да пренасят неговите негативи върху СДС\", пише още в позицията.", "date": "2018.08.31", "title": "Управлението е в криза и буксува, обявиха от СДС"}
{"url": "https://offnews.bg/politika/za-simeonov-koalitciata-ne-funktcionira-nfsb-shte-reshava-dali-da-ia-687265.html", "text": "Управляващата коалиция отдавна не функционира. НФСБ ще се събере, за да реши дали да продължи да участва във властта.Това каза вицепремиерът и лидер на НФСБ Валери Симеонов пред \"Фокус\". Думите му са по повод поисканите от премиера Бойко Борисов оставки на . \"Това са уволнения, прикрити като оставки. Вече като че ли от доста време използват специално НФСБ като параван за всичко\", коментира вицепремиерът.\"Утре съм насрочил Национален изпълнителен комитет на партията, за да решаваме какво ще правим оттук нататък и дали ще продължаваме да участваме в управлението. Оставките абсолютно не са съгласувани с нас и не само тези оставки, а достаоставки вече\", обясни той.Симеонов подчерта, че \"отдавна коалицията не функционира\". Той уточни, че говори от името на НФСБ, а не от това на \"Обединените патриоти\".Според вицпремиера не е имало аргументи за подаването на трите министерски оставки. \"С това лесно разпиляване на административен потенциал, граден с десетилетия аз не виждам каква държава може да има. Да, Бойко Борисов ще оцелее, но не знам дали държавата ще оцелее“, добави той.Вицепремиерът каза още, че според него основната вина за катастрофата край Своге, която отне живота на 17 души, е на шофьора: На въпрос дали има яснота кой ще заеме освободените постове, вицепремиерът отговори: „Ще питате този, който ги е уволнил“.", "date": "2018.08.31", "title": "За Симеонов коалицията не функционира, НФСБ ще решава дали да я напусне"}
{"url": "https://offnews.bg/obshtestvo/meteorolozite-otnovo-izlizat-na-protest-gotovi-sa-za-grazhdansko-nepo-687270.html", "text": "Работниците и служителите на НИМХ отново са готови на протестни действия, във всякаква законова форма, включително и гражданско неподчинение.Това се посочва в декларация на академичната синдикална организация на Националния браншов синдикат \"Висше образование и наука - КНСБ\", подкрепена от служителите и щаба на протеста на Националния институт по метеорология и хидрология. \"Считаме, че решението на Управителния съвет на БАН за  проф. д-р. Христомир Брънзов е наказателен акт, с който се потъпква позицията и мнението на всички работници и служители в Института. За пореден път заявяваме, че мястото на НИМХ не е в структурата на БАН. Със своеволието на Управителния съвет на Академията явно се нарушават всички , постигнати на срещата на 29.08.2018 г., проведена след поредните протестни действия на служителите на Института.\" - пише в декларацията.Документът е изпратен до премиера, министъра на образованието, председателя на Общото събрание на БАН, както и до председателя на БАН.Работещите в Националния институт по метеорология и хидрология настояват на предстоящото заседание на Общото събрание на БАН на 10 септември \"да се отмени взетото решение за освобождаване от длъжност на Директора на НИМХ проф. д-р Христомир Брънзов.\"\"Призоваваме акад. Ревалски в качеството си на Председател на БАН, до отмяна на решението на Управителния съвет, незабавно да назначи за изпълняващ длъжността Директор на НИМХ-БАН проф. Христомир Брънзов, което в настоящия момент ще спомогне за извеждането на НИМХ от кризата, в която се намира.\" - заявяват още от щаба на протеста.", "date": "2018.08.31", "title": "Метеоролозите отново излизат на протест, готови са за гражданско неподчинение"}
{"url": "https://offnews.bg/obshtestvo/parvi-sluchaj-na-afrikanska-chuma-po-svinete-u-nas-obnovena-687272.html", "text": "Установено първото огнище на африканска чума по свинете в България. То е в село Тутраканци, община Провадия.Това стана ясно на пресконференция на Областната администрация във Варна.Полицейското присъствие в селото е засилено.Областният управител на Варна уточни, че прасетата в Тутраканци са 23, а засегнатите от чумата са 7, съобщиха от БАБХ. Със заповед на изпълнителния директор на БАБХ се предприемат мерки за ликвидиране на огнището и ограничаване разпространението на заболяването.Също така се обявява 3-километрова предпазна зона около огнището, в която влизат с. Тутраканци, общ. Провадия, обл. Варна и с. Бозвелийско, общ. Провадия, обл. Варна. Обява и 10 км. наблюдавана зона около огнищата, в която влизат населените места от община Провадия, обл. Варна, община Аврен, обл. Варна, община Долни Чифлик, обл. Варна, Община Дългопол, обл. Варна.В тези населени места ще започне преброяване и актуализация на данните за домашните свине и животновъдните обекти в информационната система ВетИС, ежеседмични клинични прегледи за чума по домашните свине и други заразни болести във всички обекти с домашни свине.В област Варна се забранява търговията, придвижването и транспорта на домашни свине с изключение на тези, предназначени за незабавно клане и след разрешение от официален ветеринарен лекар или на такива преминаващи транзит. Забранява се организиране на пазари и изложби на свине и свободно пасищно отглеждане на Източнобалкански свине и кръстоски на Източнобалканската свиня. Тези породи незабавно трябва да бъдат затворени във фермите.Собствениците на убитите животни ще получат обезщетение.В Румъния вече са регистрирани много огнища на африканска чума по прасетата, а у нас държавата обяви, че взима мерки, за да не навлезе заразата и България.\"По отношение на ситуацията в Румъния – вчера беше обявено огнище на африканска чума по свинете на 1,5 км от границата с България. Очаквахме там да има установена зараза. На този етап мога да кажа, че заразата в страната е проникнала по аналогичен начин, както и в Румъния – пренесена е от човек“, заяви д-р Георги Чобанов от Българската агенция по безопасност на храните (БАБХ), цитиран от \"Фокус\".По-късно след извънреден брифинг на БАБХ стана ясно, че .", "date": "2018.08.31", "title": "Първи случай на африканска чума по свинете у нас (обновена)"}
{"url": "https://offnews.bg/politika/kamarata-na-stroitelite-obvini-prezidenta-che-razprostraniava-na-neve-687275.html", "text": "Камарата на строителите в България (КСБ) обвини президента Румен Радев, че разпространява неверни твърдения. Причината - вчерашното изказване на държавния глава, че От камарата излязоха с позиция по повод думите на президента, с която настояват той да се извини на работещите в строителния бранш. \"КСБ не приема използването на президентската институция за разпространение на откровено неверни твърдения, които могат да доведат до сериозни икономически вреди на бранша и уронват авторитета на строителната професия\", пише в нея. Според КСБ подобно говорене е изключително опасно и \"ще доведе до блокиране на европейски средства, фалит на фирми, драстично увеличаване на безработицата, стачки и негативен имидж на България\". Оттам посочват още, че \"внушенията, които отправя президентът Румен Радев за строителния сектор, не са за първи път\".\"Българските строители не са крадци и престъпници, а създават блага за България\", пише още в позицията. БСК посочват още, че вярват, че следствието и прокуратурата ще установи причините и виновниците за тежката катастрофа край Своге, при която загинаха 17 души.Ето какво пише в позицията на БСК:", "date": "2018.08.31", "title": "Камарата на строителите обвини президента, че разпространява на неверни твърдения"}
{"url": "https://offnews.bg/obshtestvo/oshte-tazi-vecher-evtanazirat-vsichki-praseta-v-seloto-s-ognishte-na-c-687276.html", "text": "Тази вечер всички прасета в село Тутраканци, където беше открито огнище на африканска чума по свинете, ще бъдат евтаназирани и загробени.Това каза изпълнителният директор на Българската агенция по безопасност на храните (БАБХ) д-р Дамян Илиев по време на извънредна пресконференция.В селото има останали живи 23 прасета, които ще бъдат умъртвени още днес, за да не се разпространява заразата. Чумата е била открита в затворен двор, където е имало 7 прасета. Три от тях са умрели от заразата, а другите са били евтаназирани. Собственикът на болните животни е извикал ветеринарен лекар, след това от тях са били взети проби за африканската чума, които са били положителни. \"През последните две години се опитахме да направим така, че чумата да не влезе в България. За нас не е изненада, че това се случи, защото това е един изключително агресивен и устойчив вирус и мерките, които ние приложихме, се основават на това по какъв начин най-вероятно се предава вирусът – чрез диви прасета или предаване чрез човешката дейност, особено храни с произход свине\", каза Илиев, цитиран от \"Фокус\".По-рано днес от БАБХ съобщиха  и подчертаха, че собствениците на убитите животни ще получат обезщетение.", "date": "2018.08.31", "title": "Още тази вечер евтаназират всички прасета в селото с огнище на чума"}
{"url": "https://offnews.bg/112/vtori-vandalski-akt-v-tcentara-za-detca-s-autizam-v-pleven-687273.html", "text": "Втори вандалски акт е извършен в сградата в Плевен, която се подготвя за Център за терапия на деца с аутизъм за Северна България. Нанесени са щети от двама непълнолетни, които са влезли в сградата днес по обед, съобщи Владислава Цолова от фондация \"Стъпка за невидимите деца на България\" и сдружение \"Аутизъм днес\", цитирана от БТА. Говорителят на Окръжната прокуратура Нанка Рачева потвърди за инцидента и уточни, че двамата извършители - момче и момиче, са задържани и се водят следствени действия.От фондацията очакват разследването да стигне до край и да установи истинските посегатели върху този Център за терапия.Сградата се намира в квартал \"Сторгозия\" и е бившия социален дом за деца \"Детелина\".Преди седмица вандали с брадви и чукове потрошиха Центъра за терапия на деца с аутизъм и дори се опитаха да го запалят. При разследването бяха задържани петима, които са заподозрени като извършители.", "date": "2018.08.31", "title": "Втори вандалски акт в Центъра за деца с аутизъм в Плевен"}
{"url": "https://offnews.bg/kultura/stereo-mcs-vzriviavat-sofia-na-5-septemvri-687250.html", "text": "Любимата британска банда Stereo MCs, ще взриви българската публика на 5 септември по случай 10-тия рожден ден на бар \"Петък\".Те продължават да не изневеряват на иновативния си стил, с който рисуват очертанията на поп и денс музиката вече над две десетилетия. Всичко от “Connected”, през “Black Gold” до “Dance Tonight” ще звучи на Колодрум София от 17.00 часа.Тоmmy Cash също ще излезе на сцената в Борисовата градина, а посещението му у нас е първо за него. Той ще донесе със себе си новата вълна в хип-хоп музиката.От българска страна ще чуем Лого5 и DAYO.Очакван край на събитието е предвиден за 23.00 часа, а след това всеки желаещ може да посети и официалните продължения на вечерта в клуб \"Mixtape 5\" и бар \"Петък\".", "date": "2018.08.31", "title": "Stereo MCs взривяват София на 5 септември"}
{"url": "https://offnews.bg/koloezdene/oshte-edin-frenski-triumf-vav-vueltata-687278.html", "text": "Насер Буани от отбора на \"Cofidis\" спечели шестия етап на колоездачната Обиколка на Испания. Французинът мина през 155.7-километровото трасе от Уеркал-Овера до Сан Хавиер за 3:58:25 часа.Буани, който спечели два етапа на Вуелтата и през 2014 година, триуфмира със силен финален спринт. Втори и трети финишираха съответно Дани ван Попел (LottoNL-Jumbo) и Елиа Вивиани (Quick Step).Начело в генералното класирането остава Руди Молар (Française des Jeux) с време 22:26.15 минути. Той има преднина от 41 секунди преди Михал Квятковски (Sky).Трети е Емануел Бухман от отбора на \"Bora–Hansgrohe\", който изостава на 48 секунди. Миналогодишният победител Крис Фруум (Sky) не защитава титлата си.Утре предстои осмият етап, който е 195.1 километра между Линарес и Алмаден. В него има само едно изкачване от трета категория, но финалът отново е сложен и не е за чистите спринтьори.", "date": "2018.08.31", "title": "Още един френски триумф във Вуелтата"}
{"url": "https://offnews.bg/zvezdi/10-malko-izvestni-fakta-za-printcesa-daiana-687180.html", "text": "Днес се навършват 21 години от смъртта на най-обичаната принцеса на Великобритания - Даяна. Припомняме 10 слабо известни факта за лейди Ди. 1. Принцеса Даяна е погребана на остров. Гробът  е намира в средата на езеро в семейното имение в Алторп. Сестрата на принцесата искала да се увери, че останките ѝ са на недостъпно за папараците място.2. Воалът на сватбената ѝ рокля е най-дългият в кралската история. Той е направен от 45 метра мрежест плат. Самата рокля се състои от 30 метра тюл, 8 метра коприна, пайети, бродерия и 10 000 перли. Заради размера ѝ принцесата е трябвало да се упражнява да я носи. 3. Даяна е била слаба ученичка. До 9-годишна възраст тя е била обучавана у дома. Записват я училище \"Уест Хийт\", но се проваля на два изпита и напуска учебното заведение на 16 години. Баща ѝ я записва в шведско училище, където завършва образованието си.4. Сестра ѝ е излизала първа с принц Чарлз. Принцеса Даяна се запознава с принца, когато е едва на 16 години. По това време той и сестрата ѝ Сара били двойка.5. Принцеса Даяна избира да се откаже от царската сватбена клетва, в която да обещае, че ще се подчинява на принц Чарлз. През 2011 година принц Уилям и Кейт Мидълтън последваха примера ѝ.6. Кралската особа продава на търг 75 свои рокли с цел благотворителност. Събитието се провежда в Ню Йорк и присъстват над 1000 известни личности. Тя събира 5,76 милиона долара и ги дарява за изследвания срещу рака на гърдата. 7. Даяна избира пръстена си от каталог. Принцесата отказва да носи поръчков пръстен и избира такъв от каталог. Това превръща бижуто в едно от най-разпознаваемите в света. Пръстенът съдържа 12-каратов сапфир, поставен в бяло злато.8. Мечтата ѝ била да стане балерина. Даяна не успяла да се реализира заради високия си ръст - 1,77 метра. 9. Принцеса Даяна работи на няколко места преди да стане кралска особа. След като се прибира от Швеция, тя работи като прислужница, детегледачка и учителка в детска градина.10. Бабата на Даяна, лейди Фермой, урежда брака ѝ с принц Чарлз. Тя била придворна дама и близка приятелка на кралица Елизабет II и мнозина смятат, че двете уредили брака на внуците си. По-късно тези слухове sа опровергани.", "date": "2018.08.31", "title": "10 малко известни факта за принцеса Даяна"}
{"url": "https://offnews.bg/bojni/hiui-fiuri-trenira-s-futbolnia-boltan-predi-sblasaka-s-kubrat-pulev-687259.html", "text": "Братовчедът на Тайсън Фюри - Хюи се раздава на футболния терен преди сблъсъка с Кубрат Пулев. Британецът се включи в заниманията на Болтън Уондърърс, пише британското издание \"Express\".Припомняме, че това е последният клуб от чужбина, в който игра един от най-добрите ни футболисти в последните години Мартин Петров. Хюи първо се включи в загрявката на играчите, след което направи и приятелски спаринг с един от треньорите на отбора.Фюри се изправя срещу Кобрата като британски шампион при свръхтежките, след като отказа в петия рунд Сам Секстън за титлата.\"Всъщност футболът не ме интересува. За мен са важни световните титли, коланите в бокса. От дете мечтая за това. Но трябва първо да мина по пътя. И първата ми стъпка е срещу Пулев, който е много корав съперник\", обясни Хюи.Британска телевизия също ще предава пряко от зала \"Арена Армеец\" вечерта, в която гвоздеят е двубоят на Кобрата. Преди това ще се бие и брат му Тервел. Вече бе подсигурено и предаването за САЩ, където има доста българи.Двубоят между двамата трябва да определи задължителния претендент на Международната боксова федерация за пояса на Антъни Джошуа или Александър Поветкин. Джошуа залага всичките си титли в двубоя с руснака, който е на 22 септември на стадион \"Уембли\" в Лондон.", "date": "2018.08.31", "title": "Хюи Фюри тренира с футболния Болтън преди сблъсъка с Кубрат Пулев"}
{"url": "https://offnews.bg/obshtestvo/parvite-zhiteli-na-ovcha-kupel-na-protest-stolichna-obshtina-da-rabot-687230.html", "text": "Столична община да работи приоритетно за първите жители на квартал Овча купел, искат живеещи от 30 години в комплекса. Нали първият по ред е първият по право! Ние сме първи, всички жители от преди почти 30 години !!, пишат недоволните, които излизат на втори протест в понеделник. Той ще се проведе на пл.“Свети Александър Невски“ от 19 до 21 часа. Поводът е строеж в близост до бл. 412, 414, 413, 415, който хората искат да бъде спрян. Искаме оградата на терена да падне незабавно, се казва в съобщението за протеста. Според организаторите на протеста \"Изкопните дейности текат с пълна сила, строителят бърза за да възпрепятства нашите действия, под прозорците и балконите, преминаваща сякаш през домовете ни, тежката строителна техника увреди и продължава да уврежда цялата ни инфраструктура до невъзможност да преминават по улицата автомобили и пешеходци по тротоара, всички пешеходци сме в риск, а строителят не предприема никакви действия!\". Хората заявяват също, че не вярват на институциите в България, и подозират, че отстоянията по утвърдения проект за строежа не се спазват. Искаме политиката на Столична община да бъде в интерес на първите жители в квартала, а не да обслужва безумните инвеститорски интереси, които имат за цел само реализиране на печалби!, казват още недоволните. ", "date": "2018.08.31", "title": "Първите жители на Овча купел на протест: Столична община да работи за нас"}
{"url": "https://offnews.bg/politika/bosia-spira-gladnata-stachka-porachah-si-parvia-chaj-s-med-687234.html", "text": "Николай Колев - Босия прекратява гладната си стачка, обяви той в блога си. \"Вместо да постъпят умно и далновидно и да освободят лицето Ивайло Московски преди да възникнат такива сериозни протести и усложнения за властта, те се заинатиха като подпийнали селски ергени, когато си мерят... Така или иначе те избраха ролята на Бай Ганьо от вица с пиратите\", написа Босия. \"Битката продължава! Поръчах си първия чай с малко медец. Оттук-нататък продължаваме да разчистваме МТИТС от престъпниците и да разтурим това престъпно Народно събрание!\", обяви гладувалият 81 дни Николай Колев - Босия. ", "date": "2018.08.31", "title": "Босия спира гладната стачка: Поръчах си първия чай с мед"}
{"url": "https://offnews.bg/sviat/dozhivoten-zatvor-za-britanetc-planiral-da-ubie-tereza-mej-687279.html", "text": "Мъж, който е планирал убийството на британския премиер Тереза Мей в канцеларията й на \"Даунинг стрийт\" 10, беше осъден на доживотен затвор.21-годишният Нааймур Рахман, който е живеел в северен лондонски квартал, е планирал да взриви самоделно устройство пред вратата строго охранявания премиерски офис и в предизвикания хаос да проникне вътре и да я убие с нож, съобщава Ройтерс, предаде БТА.Миналия месец той беше признат за виновен, че е подготвял терористичен акт и днес Централният наказателен съд на Англия и Уелс го осъди на доживотен затвор.\"Мишената на Рахман е била министър-председателят, но той не е изпитвал угризения, че би убил невинни минувачи в процеса докато стигне до нея\", каза главният координатор за борба с тероризма Дийн Хейдън. По думите му Рахман казал пред един агент под прикритие, че даже и да не може да се добере до Тереза Мей, поне ще всее страх сред хората.Докато е подготвял плана си, Рахман е смятал, че комуникира онлайн с членове на групировката \"Ислямска държава\", но те всъщност били служители на американското ФБР и британското контраразузнаване МИ-5.Нааймур Рахма е бил арестуван през ноември миналата година. Това станало, след като се срещнал с полицай под прикритие, който му дал фалшива самоделна бомба.", "date": "2018.08.31", "title": "Доживотен затвор за британец, планирал да убие Тереза Мей"}
{"url": "https://offnews.bg/politika/angelkova-obiavi-che-turizmat-e-stanal-silen-koz-za-balgaria-687277.html", "text": "\"С общите усилия на държава, общини и бизнес туризмът стана силен коз за България\".Това заяви министърът на туризма Николина Ангелкова пред над 250 младежи от цялата страна по време летния университет на младежи-ГЕРБ.Според нея през последните години туризмът се утвърди сред водещите икономически сектори и се нарежда сред факторите за растеж на икономиката ни.\"Над 5,2 млн. чуждестранни туристи са посетили страната ни през периода януари-юли на 2018 г., което е ръст от 6,9% спрямо същия интервал на 2017 г.\", посочи министър Ангелкова и допълни, че приходите от международен туризъм през първите 6 месеца на 2018-а са 1,3 млрд. евро, като нарастването е още по-високо - 9,7 на сто.Тя прогнозира около 7 процента ръст в сектора през тази година, като обърна внимание, че само през юли общият брой туристически посещения на чужденци у нас надвишава 1,6 млн. и се отчита увеличение от близо 3% в сравнение с юли 2017 г.Ангелкова призна, че има и проблеми, а един от тях е дефицитът на кадри в сектора. \"За да може трайно да се реши въпросът, разчитаме на дуалното обучение и необходимостта в образователните програми да бъдат заложени потребностите на бизнеса. В тази връзка стартираме пилотна инициатива съвместно с Министерството на образованието и науката за създаване на Център за квалификация и преквалификация на кадрите в туризма. Работим активно и с професионалните гимназии по туризъм. Искаме тези млади хора да останат в България, за да се реализират кариерно именно тук\", казатя.Според нея има нужда държава, кметове и бранш да работят активно за насърчаване развитието на сектора по места.Ангелкова добави, че продължава промотирането на България по световни медийни и информационни канали, като приоритет е поставен върху дигиталните форми. Предвидени са различни видове телевизионна, радио- и печатна реклама, разработване на ново съдържание и популяризиране в онлайн каналите на CNN, BBC, Euronews, National Geographic и Travel Channel.Тя каза още, че през следващата година се планира актуализация и оптимизиране на функционалността на националния туристически портал, развиване на профилите на Министерството на туризма в социалните мрежи Facebook, Instagram и YouTube.", "date": "2018.08.31", "title": "Ангелкова обяви, че туризмът е станал силен коз за България"}
{"url": "https://offnews.bg/sviat/liderat-na-proruskite-separatisti-v-donetck-zagina-pri-eksplozia-rusi-687274.html", "text": "Лидерът на проруските сепаратисти в украинската Донецка област Александър Захарченко загина при експлозия. Малко след това Русия заяви, че за убийството е отговорна Украйна. Новината за смъртта на Захарченко от администрацията в т.нар. Донецка народна република (ДНР). Според информацията им лидера на проруските сепаратисти \"е получил смъртоносно нараняване\" след взрив към 17,30 ч. в ресторант \"Сепар\". Най-малко трима души били ранени, съобщи ТАСС, предаде БТА.За смъртта на Александър Захарченко бешр потвърдено и от Донецката информационна агенция - официалната медия на т. нар. ДНР, цитирана от Ройтерс.Според Службата за сигурност на Украйна убийството на Захарченко е резултат от конфликт между \"терористите  и техните руски спонсори\".През април 2014 г. Захарченко заедно с други сепаратисти участва в операцията по превземането на сградата на градската администрация в Донецк. След той бе сепаратистите го провъзгласиха за \"премиер\" и за \"президент\" на областта. ", "date": "2018.08.31", "title": "Лидерът на проруските сепаратисти в Донецк загина при експлозия, Русия обвини Украйна"}
{"url": "https://offnews.bg/kultura/21-lenti-se-sastezavat-za-zlaten-lav-na-venetcianskia-kinofestival-687235.html", "text": "Снощи официално бе открито 75-тото издание на Венецианския кинофестивал.21 ленти ще се състезават за престижното отличие \"Златен лъв\", от които обаче само един е режисиран от жена - \"The Nightingale\" на австралийската режисьорка Дженифър Кент.Няколко филма на \"Нетфликс\" също влизат в конкурсната програма - \"22 July\", \"Roma\" и \"The Ballad of Buster Scruggs\".Акцент от фестивала ще бъде и филма на Брадли Купър с участието на Лейди Гага - \"А star is born\", който обаче не е включен в основната конкурсна програма.Председател на журито е мексиканският режисьор Гийермо дел Торо, който спечели \"Златен лъв\" през 2017 г. с филма си \"Формата на водата\", а първата прожекция от фестивала бе \"Първият човек\", посветен на делото на астронавта Нийл Армстронг.81-годишната Ванеса Редгрейв бе удостоена с почетен \"Златен лъв\" за цялостен принос към изкуството на киното.Победителят ще бъде обявен на 9 септември.Вижте всички филми, включени в конкурсната програма,.", "date": "2018.08.31", "title": "21 ленти се състезават за 'Златен лъв' на Венецианския кинофестивал"}
{"url": "https://offnews.bg/obshtestvo/prashtat-vsichki-lekari-chuzhdentci-na-izpit-po-balgarski-za-da-rabot-687231.html", "text": "Всички лекари и медицински специалисти чужденци, включително гражданите на Европейския съюз, другите държави от ЕИО и Швейцария, ще трябва да минават на изпит за владеене на български език, за да получат правото да практикуват у нас.Това предвиждат промени в наредба, внесени от министрите на здравеопазването и образованието. Досега въпросната наредба №15/2005 г. предвиждаше през подобна проверка да минават чужденците, но не гражданите на ЕС, ЕИО и Швейцария.Желаещите да практикуват у нас ще трябва покажат, че владеят езика писмено и устно, включително специализираната медицинска терминология, че разбират без проблем не само литературата си, а и нормативните актове, свързани с медицинската дейност у нас.В обхвата на бъдещите нови изисквания ще попадат не само лекарите, специалистите по дентална медицина и магистър-фармацевтите, а и медицинските сестри, акушерките и останалите специалисти по здравни грижи.Те ще подават заявление до министъра на образованието за издаване на удостоверение за владеене на родния ни език, заедно с копия на документ за самоличност и дипломата си. Документите на чужд език трябва да бъдат легализирани. Нотариална заверка е необходима за копието на дипломата.Ще минават през изпит, организиран и провеждан от Центъра за контрол и оценка на качеството на училищното образование (ЦКОКУО). Назначена от директора му комисия ще проверява владеенето на български и на професионалната терминология на родния ни език чрез писмен изпит и събеседване, до което ще достигат само преодолелите писмената част. В нея задължително ще участва действащ медицински специалист.Преминалите изпита ще получат удостоверение. Останалите ще могат да се явят отново след най-малко 4 месеца.", "date": "2018.08.31", "title": "Пращат всички лекари чужденци на изпит по български, за да работят у нас"}
{"url": "https://offnews.bg/tenis/razsledvat-sadia-ot-us-open-zaradi-podkrepa-kam-nik-kirios-687236.html", "text": "Австралиецът Ник Кириос отново влезе в устите на хората, въпреки че този път не бе основен герой в полемиките, които се появиха след двубоя между него и Пиер-Юге Ербер във втория кръг на турнира от Големия шлем US Open.Един от най-популярните съдии - Мохамед Лахиани слезе от стола, за да се опита да окаже подкрепа на тенисиста при резултат 4:6, 0:3 във втория сет.\"Искам да ти помогна. Гледал съм твоите мачове, ти имаш страхотни умения. Ник, знам, че това не си ти\", бяха думите на съдията, които предизвикаха бурна реакция след мача, тъй като мнозина смятат, че именно те са довели до обрата.От американската тенис асоциация вече обявиха, че ще разследват ситуацията и доколко са правомерни действията на арбитъра. Те разпространиха и специално изявление, в което обясняват как Лахиани е искал да провери дали Кириос е контузен и се е приближил до него, защото е било много шумно.Впоследствие при 1:4 австралиецът действително бе прегледан от физиотерапевт. В крайна сметка Кириос преодоля проблемите и спечели с 4:6, 7:6, 6:3, 6:0 и в следващата фаза ще има огромно предизвикателство в лицето на Роджър Федерер.", "date": "2018.08.31", "title": "Разследват съдия от US Open заради подкрепа към Ник Кириос"}
{"url": "https://offnews.bg/zdrave/anonimen-daritel-spasi-mlad-mazh-s-tezhko-zaboliavane-687237.html", "text": "Лекарите от Клиниката по кардиология на УМБАЛ \"Александровска\" са извършили скъпоструваща животоспасяваща операция на 24-годишен мъж, като за нея е съдействал дарител, пожелал анонимност.Специалистите са поставили на пациента имплантируем кардиовертер дефибрилатор (ICD).Младият мъж има заболяване, наречено Таласемия майор, при което в тялото се натрупва желязо. Заради непровеждано лечение до този момент той страда от тежко усложнение на сърцето, което води до нарушена помпена функция и появата на опасни аритмии.„При правилно проведена терапия мъжът има шанс да бъде частично или напълно възстановен, но за да се случи това, трябваше да бъде имплантирано устройство, което да улавя и погасява опасните аритмии и да предпазва от т.н. внезапна сърдечна смърт“, обяснява д-р Светослав Куртев, завеждащ отделението по Електрокардиостимулация и електрофизиология в кардиологичната клиника. Този тип терапия не се покрива изцяло от Здравната каса и пациентите са принудени да доплащат огромни суми. Често поради финансови причини се отказват от лечението, поради което смъртността при тази група пациенти достига около 20% годишно. „Благодарение на дарител, пожелал да остане анонимен, момчето получи шанс да се лекува и възстанови напълно”, добавя д-р Куртев.", "date": "2018.08.31", "title": "Анонимен дарител спаси млад мъж с тежко заболяване"}
{"url": "https://offnews.bg/koloezdene/obikolkata-na-balgaria-pred-proval-687239.html", "text": "Петкратният победител в Обиколката на България по колоездене Ивайло Габровски алармира, че традиционната надпревара няма да се състои през този сезон по финансови причини.Габровски, който е сред водачите на опозицията срещу ръководството на Българския колоездачен съюз (БКС), смята, че в организацията липсва всякакъв ресурс - и човешки, и финансов, заради което призова към оставки и насрочване на ново Общо събрание на съюза.\"Много ме боли и ми е мъчно за провалената Обиколка на България. През последните две години в Българския колоездачен съюз стават много неприятни неща. Все още победителите в последните две Обиколки не са получили своите награди, става въпрос и за български, и за чуждестранни състезатели. Няма никаква отчетност на финансовите средства.Материално отговорното лице е президентът на БКС Евгени Димитров, но той не дава никаква информация за парите, които преминават през съюза. БКС няма дори средства за организиране на републиканско първенство на писта в Пловдив, та камо ли на международна колоездачна обиколка.Тревожи ме много състоянието на столичния Колодрум, където не е забит един пирон през последните години, а трибуната за публика е нарязана за скрап. Като цяло безхаберието на президента и на Управителния съвет е огромно и при тях надделяват личните интереси.Мисля, дори съм убеден, че през тази година няма да се проведе Обиколката на България и това ще бъде в много сериозен ущърб за имиджа на българското колоездене като цяло.Вече има подписка за ново Общо събрание и избор на ново ръководство на БКС. Апелирам за незабавна оставка на целия Управителен съвет, начело с президента Евгени Димитров и вицепрезидента Тодор Колев. Уставът позволява да се инициира ново Общо събрание още до края на тази година и да се избере ново ръководство\", заяви Габровски.", "date": "2018.08.31", "title": "Обиколката на България пред провал?"}
{"url": "https://offnews.bg/sviat/kraj-s-mesteneto-na-strelkite-ek-predlaga-premahvane-na-zimnoto-chaso-687229.html", "text": "\"Милиони граждани заявиха, че не желаят да продължават да сменят часовото време. Европейската комисия ще направи това, което те искат.\"Това заяви председателят на Европейската комисия Жан-Клод Юнкер пред германската телевизия ZDF.Коментарът му бе публикуван и в официалния Туитър акаунт на ЕК с уточнението, че предстои огласяването на подробности за предложението, което предстои да направи Еврокомисията.Дебатът за смяната на лятно със зимно часово време доведе до европейско проучване, в което натежаха гласовете на противниците на преместването на часовника. В него участваха над 4,5 млн. души, проведе се от началото на юли до средата на август.\"Милиони хора отговориха на въпросите. Те са на мнение, че в бъдеще трябва да остане за постоянно лятното часово време и ние ще направим това\", каза още Юнкер.", "date": "2018.08.31", "title": "Край с местенето на стрелките: ЕК предлага премахване на зимното часово време"}
{"url": "https://offnews.bg/112/chasten-samolet-izleze-ot-pistata-v-burgas-niama-postradali-687262.html", "text": "Малък частен самолет \"Чесна\" е излязъл от пистата при кацане на летището в Бургас. Машината е влязла в тревните площи.Няма пострадали, съобщиха от летището в града.По непотвърдена информация в самолета е имало трима души екипаж - двама пилоти и стюард. Инцидентът е станал около 13:34 часа днес, съобщава БТА.Пистата на летището е била затворена за близо час.", "date": "2018.08.31", "title": "Частен самолет излезе от пистата в Бургас, няма пострадали"}
{"url": "https://offnews.bg/obshtestvo/puskat-dvizhenieto-prez-krastovishteto-na-grafa-i-rakovski-687168.html", "text": "Движението през кръстовището на ул. \"Г. С. Раковски\" и \"Граф Игнатиев\" ще бъде пуснато днес. По маршрута си се завръща и тролей № 9, съобщи Столична община. Ремонтът в района продължава с изграждане на тротоарни настилки. В централното зона 4 се работи на няколко подобекта. Това са бул. \"Васил Левски\", ул. \"Московска\", ул. \"6-ти септември\", ул. \"Аксаков\", както и градините \"Кристал\" и \"Св. Климент Охридски\".На бул. \"Васил Левски\" започна полагането на основния пласт асфалт (биндер) в две пътни ленти в участъка от Ректората до ул. \"Оборище\". \"Топлофикация\" работи в участъка на кръстовището с ул. \"Оборище\", където изгражда нов топлопровод. Рехабилитацията на бул. \"Васил Левски\" трябва да бъде завършена до 15 септември.Ремонт на топлопровод се извърши и на ул. \"Московска\", където се изграждат нови тротоарни настилки. На ул. \"6-ти септември\" се изпълнява канализация от \"Софийска вода\", предстои изграждане на подземни контейнери, възстановяване на паважната настилка и ремонт на тротоарите. Ремонт на пътна настилка и тротоари се прави и на ул. \"Аксаков\".В момента извън обхвата на зоната се работи и по ул. \"Иван Вазов\", където се подменя и изгражда на нова канализация от \"Софийска вода\". ", "date": "2018.08.31", "title": "Пускат движението през кръстовището на Графа и Раковски"}
{"url": "https://offnews.bg/politika/radev-i-nankov-obiasniha-zashto-podavat-ostavki-moskovski-v-bolnichen-687232.html", "text": "Ние очевидно не сме организирали работата така, че да не се случи този инцидент. Това преля чашата. Поемаме политическа отговорност. Вероятно носим и персонална вина, такава имат и много други.Така вътрешният министър Валентин Радев обоснова решението да се раздели с поста си заради трагедията край Своге наред с двама други свои колеги - регионалният министър Николай Нанков и транспортният Ивайло Московски.Може би координацията на ведомствата под наше ръководство по темата пътна безопасност не е била на нужното ниво, добави Николай Нанков.Радев и Нанков дадоха брифинг в Министерския съвет около час след като гръмна новината, че премиерът е поискал оставките им.Московски не присъства на пресконференцията. Бе обявено, че той е в болничен.Борисов също не бе на брифинга.„Ние сме лицата на министерствата, ние подаваме оставката. Така се прави по белия свят и ние го правим. ГЕРБ го прави“, добави МВР шефът.Забавянето на оставките с няколко дни след катастрофата Радев обясни с това, че е трябвало работата по разследването на инцидента да бъде надлежно свършена и предадена на следствието и прокуратурата.Още в неделя сме заявили нашата готовност да подадем оставки, отговориха министрите на въпрос дали сами са взели това решение или за него е настоял премиерът. Седем сигнала са подадени до общини конкретно за този участък. Това може да направи едното министерство. Другите може да направят друго, допълни Радев относно пропуските, които са могли да бъдат избегнати и са коствали 17 човешки живота. Правителството на ГЕРБ наполовина сваля жертвите на пътя, посочи Валентин Радев.От думите на двамата министри стана ясно, че те най-вероятно ще се върнат като депутати в Народното събрание.", "date": "2018.08.31", "title": "Радев и Нанков обясниха защо подават оставки, Московски в болничен"}
{"url": "https://offnews.bg/kultura/otkrivat-apolonia-v-sozopol-tazi-vecher-687212.html", "text": "Празниците на изкуствата \"Аполония\" започват тази вечер в Созопол с концерт на Младежката филхармония -София със солист цигуларя Кай Орлинов.На 34-тото издание на феста, което ще продължи до 8 септември на 5 фестивални сцени ще бъдат представени над 70 културни събития, част от тях са световни и национални премиери. „Аполония“ и тази година събира всички изкуства на едно място и това е Созопол. Във фестивалните дни до 8-ми септември всеки може да открие любимия си автор-музикант, художник, писател и артист. 30 концерта, 10 театрални спектакъла, 4 изложби и над 20 литературни събития са включени в програмата, уточнява артистичният директор на фестивала Маргарита Димитрова, цитирана от БНР.Театралният спектакъл „Чамкория“ и филмът „Посоки“ на реж. Стефан Командарев са сред хитовите заглавия. По време на Фестивала специално място за всички ценители на литературата заема „Книжната Аполония“. За трета поредна година известни издателства ще участват в събитието и ще представят свои избрани автори и творби. Сред издателските къщи, които ще покажат най-добрите литературни произведения на редица български и чуждестранни таланти, са ИК Жанет 45, ICU, Издателство „Лексикон“, Artline Studios и други.„Детската Аполония“, организирана от Фондация Аполония и Сдружение „Духовно огледало“, отново ще бъде сред акцентите на Фестивала. 19-ото издание на емблематичното събитие ще даде сцена за творческа изява на младите български таланти в областта на изобразителното и приложното изкуство, фотографията, музиката и хореографията. „Детската Аполония“ ще предостави и неповторима възможност на различни поколения творци да се срещнат на фестивала.За музикалните фенове ще има и много концерти. Кулминацията на програмата тази година ще бъде закриването на фестивала от легендите на ФСБ, които ще отпразнуват 40 години от създаването на групата на сцената на Аполония на 8 септември. Сред останалите акценти в програмата са изпълненията на Хилда Казасян, Милица Гладнишка, Белослава, Jeremy?, както и актьорските изяви на Асен Блатечки, Захари Бахаров, Теодора Духовникова и Луиза Григорова.С концерт на ФСБ ще бъдат закрити празниците на изкуствата.", "date": "2018.08.31", "title": "Откриват Аполония в Созопол тази вечер"}
{"url": "https://offnews.bg/temida/spetcprokuraturata-vleze-v-hotelite-marinela-i-maritca-687213.html", "text": "Специализираната прокуратура извършва следствени действия в офиси в столичния хотел „Маринела“ и в пловдивския хотел „Марица“.Офисите са ползвани от физически и юридически лица. Процесуално-следствените действия са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, чрез подправяне на данъчни документи, съобщиха от обвинението.Установено е, че в периода 2017 – 2018 г. реални търговски дружества са подправяли счетоводните си регистри, като в тях са включвали фактури от типа „липсващи търговци“. Тези фактури са осчетоводявани под контрола на организираната престъпна група и по този начин се е избягвало плащането на данъчни задължения по смисъла на Закона за ДДС. Установено е също, че в периода 2016 – 2018 г. са били извършвани финансови операции и е прикриван произход на имущество, придобито чрез тежко умишлено престъпление.Действията по разследването са възложени на следователи от Следствения отдел към Специализираната прокуратура. ", "date": "2018.08.31", "title": "Спецпрокуратурата влезе в хотелите Маринела и Марица"}
{"url": "https://offnews.bg/obshtestvo/patiat-sofia-svoge-zatvoren-dnes-vzimat-probi-ot-asfalta-687211.html", "text": "Движението от Своге за София, където стана автобусната катастрофа на 25 август със 17 загинали, ще бъде временно спряно днес – от 10 ч. до 18 ч., съобщи МВР.От Националната следствена служба ще вземат проби от асфалта, за да се изготвят необходимите за разследването експертизи след тежката катастрофа.Следователите ще направят оглед в 10 ч. след което ще започне и вземането на пробите, уточниха от прокуратурата.Материалът е необходим за изготвянето на назначените от следствието експертизи. Срокът е съкратен, защото от Агенция „Пътна инфраструктура” (АПИ) са поискали веднага да асфалтират пътя. Ремонт обаче няма да се извършва, докато не се съберат всички необходими за разследването данни, защото полагането на нов асфалт може да заличи следите, обясниха още от главната прокуратура. ", "date": "2018.08.31", "title": "Пътят София - Своге затворен днес, взимат проби от асфалта"}
{"url": "https://offnews.bg/sviat/tramp-zaplashi-da-izvadi-sasht-ot-svetovnata-targovska-organizatcia-687216.html", "text": "Президентът Доналд Тръмп заплаши да извади САЩ от Световната търговска организация (СТО), ако тя не подобри работата си, съобщи Ройтерс като се позовава на интервю за агенция Блумбърг.\"Ако не се променят, ще се изтегля от СТО\", каза Тръмп.Доналд Тръмп многократно се е оплаквал, че САЩ са подложени на несправедливо отношение в световната търговия и обвинява СТО, че е допуснала това. Той е заявявал, че СТО от дълги години \"се държи лошо\" със САЩ и че организацията трябва да промени политиката си.През април Тръмп написа в Туитър, че СТО дава преференции на Китай и се държи несправедливо към САЩ. В началото на юни на съвещание на кабинета си Тръмп нарече \"бедствия\" Северноамериканското споразумение за свободна търговия (НАФТА) и СТО, припомня БТА. Тръмп също е заявявал, че САЩ ще се стремят към реформиране на тази организация.Световната търговска организация е създадена на 1 януари 1995 г. и в нея членуват над 160 държави. Седалището й е в Женева.", "date": "2018.08.31", "title": "Тръмп заплаши да извади САЩ от Световната търговска организация"}
{"url": "https://offnews.bg/politika/liderat-na-dsb-borisov-idi-si-687233.html", "text": "Лидерът на ДСБ Атанас Атанасов поиска оставка и на премиера Бойко Борисов. Според него само така може да се избегне връщането на власт на БСП.По-рано днес премиерът Бойко Борисов поиска оставките на трима от министрите си заради трагедията при Своге, която отне живота на 17 души. С постовете си се разделят министъра на транспорта Ивайло Московски, на регионалното развитие Николай Нанков и на МВР Валентин Радев.", "date": "2018.08.31", "title": "Лидерът на ДСБ: Борисов, иди си"}
{"url": "https://offnews.bg/futbol/tcska-predlaga-dogovor-na-gratcki-zashtitnik-687214.html", "text": "ЦСКА е предложил договор на гръцкия защитник Йоргос Кутрубис (27 г.). Играчът е свободен агент, след като е разтрогнал контракта си със Стандард (Лиеж) през месец май, пише \"Тема Спорт\".Той беше желан от \"червените\" и през зимата, но тогава Кутрубис предпочете да продължи кариерата си в Белгия. Преди това бранителят изкарва 4 сезона и половина в Панатинайкос и дори става капитан през миналата есен. Ръководството на ПАО обаче решава да разтрогне договора му през зимата заради финансовите проблеми на клуба и в момента играчът съди гранда.Кутрубис е висок 189 см, тежи 82 кг и е използван основно като централен защитник. Може да играе и като опорен халф. Според гръцкия вестник Live Sport от ЦСКА са предложили годишна заплата на Кутрубис в размер на 150 000 евро. Той е готов да играе в България, но е поискал по-високо възнаграждение и така преговорите остават отворени.Трябва да се отбележи, че гръцкият защитник е сред клиентите на мениджърската агенция Pro Eleven, с която ЦСКА работи от няколко години насам. А синът на Гриша Ганчев – Данаил, в момента е на посещение в Португалия именно при агентите на Pro Eleven. Ганчев-младши е очакван в София утре и е много вероятно той да води нов играч със себе си.Кутрубис е записал 8 мача за Стандард през пролетта, като е бил титуляр в 7 от тях. За последно е бил на терена на 10 май при успеха с 3:1 над Андерлехт в гостуване. Тогава обаче записва само 13 минути. Гъркът не е попадал сред титулярите от 29 април при 3:1 над Гент. Стандард завърши 2-ри през миналия сезон на три точки от шампиона Брюж.Преди престоя в Белгия Кутрубис записва 93 мача и 2 гола за Панатинайкос в периода 2013-2017 г., още 29 двубоя и 1 гол за АЕК през 2012/13 г. и 50 срещи за Калитея от 2010 до 2012 г. През миналата есен е викан в националния отбор на Гърция, но не записва участие. Има 22 мача в евротурнирите, включително в груповата фаза на ЛЕ за Панатинайкос през 2016 г.", "date": "2018.08.31", "title": "ЦСКА предлага договор на гръцки защитник"}
{"url": "https://offnews.bg/tenis/dzhokovich-i-federer-napred-v-niu-jork-687215.html", "text": "Двукратният шампион на US Open Новак Джокович се класира за третия кръг на последния за годината турнир от Големия шлем след победа с 6:1, 6:3, 6:7(2), 6:2 над Тенис Сандгрен.31-годишният сърбин не стигна лесно до успеха, макар че можеше да приключи двубоя в три сета. Той пропусна мачбол в третата част, преди да загуби тайбрека.В четвъртия сет Ноле обаче беше безмилостен, направи два пробива и си осигури сблъсък в следващия кръг с французина Ришар Гаске.Носителят на 20 титли от \"Големия шлем\" Роджър Федерер също трябваше да се потруди доста срещу французина Беноа Пер, за да се класира за третия кръг на US Open, но все спечели със 7:5, 6:4, 6:4.Следващият съперник на Маестрото е австралиеца Ник Кирьос, който елиминира Пиер-Юг Ербер.", "date": "2018.08.31", "title": "Джокович и Федерер напред в Ню Йорк"}
{"url": "https://offnews.bg/politika/neno-dimov-za-koral-silistar-i-rilskite-ezera-ekolozite-u-nas-meriat-687217.html", "text": "Решението за застрояване на терен в близост до плажа \"Силистар\" е в нарушение на Закона за устройство на територията. Това заяви министърът на екологията Нено Димов пред бТВ. Той обясни, че РИОС - Бургас е направила проверка. Според закона екоинспекцията е трябвало да бъде сезирана преди Общинският съвет в Царево да вземе решението. Именно затова премиерът Бойко Борисов е разпоредил на областния управител да предприеме всички законови мерки за спиране на решението. На плаж Силистар не е забранено всичко, но не е разрешено всичко, коментира Димов. Има двоен стандарт при възмущението и отразяването на екологичните проблеми у нас, смята екоминистърът Нено Димов. Той направи паралел между ситуацията на плажа Корал и случая с нерегламентираното хоро в едно от Рилските езера.„Не може за Корал да мерим с един аршин, а за Рилските езера – с друг”, категоричен е Димов. По думите му преди време на плаж \"Корал\" е имало нерегламентирано сметище, което не се е появило там от хората, „които ходят на плаж за няколко часа”. Той уточни, че кофите за боклук на това място били преместени и сметопочистващите камиони нямало как да стигнат до тях.„Гледката показва един определен манталитет”, коментира Димов.„Кадърът с хорото на Рилските езера предизвика много голямо възмущение и това отново ме навежда на мисълта за двойните стандарти”, коментира Димов. Той е категоричен, че това е недопустимо и ще бъде наложена глоба от 10 хил. лв. на нарушителите.В момента няма информация за какъвто и да било разлив на мазут от кораба „Мопанг”, категоричен е екоминистърът. Преди дни той е бил на проверка на мястото, където се намират останките от кораба. „Виждат се остатъчни петна около 25 см. В диаметър, но очевидно пробойните са запушени”, категоричен е Димов.Той уточни, че операцията по източване на мазута от потъналия преди почти 100 години кораб в Созополския залив може да започне след около седмица. ", "date": "2018.08.31", "title": "Нено Димов за Корал, Силистар и Рилските езера: Еколозите у нас мерят с двоен стандарт"}
{"url": "https://offnews.bg/kultura/smiah-za-kauza-blagotvoritelnoto-shou-na-komedi-klub-sofia-sabra-1-687240.html", "text": "Смехът не само лекува, а и помага! Това доказаха снощи за пореден път комедиантите на , които успяха да съберат 1700 лева по време на благотворителното шоу за рождения ден на основателя на Клуба Иван Кирков.Тази година събраните средства от шоуто ще отидат за благотворителната организация , която помага на деца, лишени от родителски грижи.Участие в благотворителното шоу вчера взеха едни от най-добрите български комедианти – Иван Кирков, Васил Ножаров, Николаос Цитиридис, Александър Деянски, Петя Кюпова, Христо Радоев, Калин Кръстев и Цветомир Павлов.След близо двучасовото шоу в Клуба, комедиантите разиграха и търг с колекционерски предмети, свързани с комедията у нас.„Много съм щастлив, че заедно с комедиантите за поредна година превръщаме смеха и хумора в кауза и най-вече трябва да благодарим на хората, които се забавляваха с нас и пожелаха да помогнат на нашите приятели от Рийчаут.бг“, сподели след шоуто Иван Кирков.", "date": "2018.08.31", "title": "Смях за кауза – благотворителното шоу на Комеди Клуб София събра 1700 лева"}
{"url": "https://offnews.bg/obshtestvo/sofijskiat-universitet-predstavia-magistarskite-si-programi-v-den-na-o-687224.html", "text": "Софийският университет ще представи магистърските си програми в Ден на отворените врати, който ще се проведе на 3 септември, съобщи висшето училище.\"Св. Климент Охридски\" ще посреща желаещите да се запознаят с възможностите за следване в най-стария ни университет от 11 до 13 ч. в Централното фоайе в Ректората.Представянето на Факултета по математика и информатика ще представи програмите си другаде - в сградата си на бул. \"Джеймс Баучър\" 5 Факултетът по математика и информатика на Софийския университет ще представи своите магистърски програми в сградата на Факултета на бул. “Джеймс Баучър” № 5 от 16 часа в зала 325. Тогава заинтересованите ще могат да получат информация за специалностите \"Математика\", \"Приложна математика\" и \"Математика и информатика\", а от 18 ч. в същата зала ще бъде представена специалността \"Информатика\".", "date": "2018.08.31", "title": "Софийският университет представя магистърските си програми в Ден на отворените врати"}
{"url": "https://offnews.bg/futbol/levski-hvarli-oko-na-frenski-bek-687218.html", "text": "Левски прави опити да привлече 23-годишния французин Дамиен Дюсо, пише холандското издание Gelder Lander, цитирано от Гол.бг. Младокът играе като десен бек и се води собственост на белгийския Сент Трюйден. Наскоро е бил пред трансфер в холандския Де Граафшап, но сделката е пропаднала.Бившият младежки национал на Франция е искан още от белгийския Шарлероа и носителя на Купата на Германия Айнтрахт Франкфурт. Това означава, че на „сините” ще им бъде трудно да се преборят за подписа на защитника.Милош Цветкович е титулярен десен бек в Левски и Дюсо е гласен за негова алтернатива. Французинът обаче вероятно ще предпочете да си намери отбор, където да е по-често на терена отколкото на пейката на \"Герена\".", "date": "2018.08.31", "title": "Левски хвърли око на френски бек"}
{"url": "https://offnews.bg/ikonomika/avtobusnite-bileti-sofia-plovdiv-poevtiniavat-riazko-do-8-80-leva-687222.html", "text": "От втората половина на септември по маршрута София-Пловдив ще може да се пътува и на цена от 8,80 лева. Това е с повече от 5 лева по-малко от досегашните цени по линията. В момента всички превозвачи искаха по 14 лева за билет.Срокът за подаване на оферти е бил от 31  юли до 7 август, а класирането излязло на следващия ден.Според Милтенова предложената от фирмата ѝ цена не е дъмпингова, което се доказвало от факта, че конкуренти в конкурсната процедура са дали оферти за билет от 9 лева и 9,50 лева.Изискването на Столична община е курсът да се изпълнява с 50-местни автобуси, чиято възраст е до 7 години.Тя изрично уточни, че ако компанията ѝ подпише контракта, то автобусите на \"Бус Перник\" по маршрута ще тръгнат около 20 септември.", "date": "2018.08.31", "title": "Автобусните билети София-Пловдив поевтиняват рязко до 8,80 лева"}
{"url": "https://offnews.bg/obshtestvo/postradal-ot-katastrofata-do-svoge-oshte-e-s-opasnost-za-zhivota-v-sv-687223.html", "text": "Много тежко, с опасност за живота остава състоянието на мъжа, хоспитализиран в  болница \"Св. Анна\" след катастрофата до Своге. Предстои му тежка операция на ходилото и глезена, но за сега лекарите изчакват да бъде стабилизиран, съобщиха от клиниката. Останалите пет жени - пациенти след трагичния инцидент са стабилизирани, без опасност за живота, но лечението им продължава. Днес не се предвижда изписване, уточняват от \"Св. Анна\". Състоянието на три пациентки в реанимацията на Пирогов остава без промяна, съобщиха от лечебното заведение.Една от пострадалите е преместена в Неврохирургията. В началото на следващата седмица ще бъде оперирана от екипа на проф. Габровски. Тя ще претърпи оперативна интервенция на гръбначния стълб. Все още не може да се правят прогнози кога тя ще бъде изписана. Вчера бе изписана една от пациентките, които бяха настанени в спешния медицински център. Настанените 6 жени бяха и с гръдни травми.", "date": "2018.08.31", "title": "Пострадал от катастрофата до Своге още е с опасност за живота в Св. Анна"}
{"url": "https://offnews.bg/futbol/agentat-na-ronaldo-nagradite-na-uefa-biaha-smeshni-687227.html", "text": "Агентът на суперзвездата на Ювентус Кристиано Роналдо - Жорже Мендеш, остана крайно разочарован от разпределението на наградите на УЕФА. Причина за това e, че халфът на Реал Мадрид Лука Модрич грабна приза за номер 1 в Европа.Това е първи подобен приз за хърватина, който беше обявен и за най-добрият футболист на световното първенство в Русия, където с националния си тим завоюва сребърния медал на първенството.През изминалия сезон Модрич стана носител на купата в Шампионската лига с Реал за трети пореден път, като в турнира се отчете с един гол и една асистенция в 11 мача.\"Футболът се играе между четирите линии на терена и там Кристиано спечели. Вкара 15 гола, носеше Мадрид на гърба си, за да завоюват още веднъж Шампионската лига. Просто е смешно. Срам\", каза Мендеш пред португалското издание \"Рекорд\".Роналдо не присъства на церемонията в Монако, като според слуховете той не е дошъл на церемонията, тъй като е знаел кой ще е носител на приза.\"Изненада ни отсъствието на Кристиано, но да прави каквото иска\", сподели бившият му съотборник в Реал Серхио Рамос, който получи приз за най-добър защитник.Иначе португалецът бе в основата на третия пореден триумф на \"белия балет\" в турнира на богатите. През летния трансферен прозорец обаче премина в Ювентус, където ще се цели в нови европейски успехи.", "date": "2018.08.31", "title": "Агентът на Роналдо: Наградите на УЕФА бяха смешни"}
{"url": "https://offnews.bg/volejbol/volejbolistite-ni-shte-proveriavat-vazmozhnostite-si-sreshtu-egipet-687228.html", "text": "Волейболистите ни ще се изправят срещу Египет в двустранната игра в понеделник (3 септември). Срещата е от 18:00 часа в Двореца на културата и спорта във Варна и е открита за феновете.Проверката е част от подготовката на \"лъвовете\" за предстоящото у нас и в Италия Световно първенство. България ще изиграе срещите от първата фаза именно в Морската ни столица между 9 и 18 септември.Състезателите водени от селекционера Пламен Константинов се изправят срещу Финландия (9 септември), Иран (13 септември), Пуерто Рико (14 септември), Куба (16 септември) и Полша (18 септември). Положителни резултати пращат България във втората фаза в \"Арена Армеец\" в София между 21 и 23 септември.По същото време във Варна ще се водят други звездни волейболни сблъсъци, водещи към финалите в Торино и най-желаната волейболна купа. Битки към трофея ще се водят от 12 до 18 септември и в русенската \"Арена Монбат\".В Русе ще пристигнат някои от най-силните волейболисти в света, като по време на първата фаза край Дунав ще показват умения звездите на Бразилия, Франция, Канада, Холандия, Китай и Египет.Билети за Световното първенство по волейбол могат да бъдат закупени от мрежата на Eventim, на www.eventim.bg, както и от официалната страница на първенството: italy-bulgaria2018.fivb.com.", "date": "2018.08.31", "title": "Волейболистите ни ще проверяват възможностите си срещу Египет"}
{"url": "https://offnews.bg/obshtestvo/v-simeonovo-na-protest-sreshtu-ukrepvane-na-dere-trabi-ot-kanalizatci-687220.html", "text": "Жители на Симеоново излизат на протест днес срещу строителни дейности в дерето на Сухата река, които според тях заплашват сигурността и живота им. Те ще изразят недоволството си на ул. \"Горска ела\" от 16 часа. \"С извършващите се в момента активни строителни дейности по левия бряг на реката са заплашени нашата сигурност и живот. Стесняването и изместването брега на реката и бетонирането само на едната страна затруднява и променя оттока на планинските води от Витоша, като ги насочва към незащитения бряг до нашите домове. Това застрашава пропадането на отсрещния бряг, което ще доведе до разрушаване на инфраструктурата, пожарните кранове и ВИК мрежата\", твърдят от Гражданско сдружение “Инициатива за Симеоново“ и Инициативен комитет за подобряване качеството на живот в квартали и села в южнатачаст на Столична община. Зам.кметът на район Витоша Кънчо Кънев обясни за OFFNews, че не става дума за незаконен строеж, а за аварийно укрепване в дерето. По думите му след като приключи укрепването от едната страна на реката, ще бъде защитен с бетонни блокове и другият бряг. Тръбите от канализацията на къщите в района се стичат в Сухата река, склоновете са обрушени от незаконните тръби и укрепването е необходимо, категоричен е той.Според протестиращите стената не е на мястото си и изместването и стесняването на коритото на реката е необратимо. ", "date": "2018.08.31", "title": "В Симеоново на протест срещу укрепване на дере, тръби от канализацията капят в него"}
{"url": "https://offnews.bg/politika/borisov-poiska-ostavkite-na-radev-moskovski-i-nankov-687225.html", "text": "Премиерът Бойко Борисов е поискал оставките на трима министри заради катастрофата край Своге, при която загинаха 17 души. Новината бе потвърдена от Министерския съвет. С постовете си ще се разделят вътрешният министър Валентин Радев, транспортният Ивайло Московски и регионалният Николай Нанков.И тримата още в неделя сутринта след катастрофата са заявили, че са готови да понесат политическа отговорност. Това е станало на свиканото спешно от Борисов заседание в Министерския съвет.Очаквайте подробности.", "date": "2018.08.31", "title": "Борисов поиска оставките на Радев, Московски и Нанков"}
{"url": "https://offnews.bg/medii/bnt-s-novi-vodeshti-logo-i-rokadi-v-predavaniata-za-kultura-687219.html", "text": "Нова програма и визия готви за новия есенен сезон БНТ. Очаква се чувствително променен като времетраене и тематика да е сутрешният блок. Размествания има в часовете на излъчване и водещите на културните предавания. очакват се и много нови продукции от външни изпълнители.През юни обществената телевизия обяви конкурс за ново лого и графични знаци на четирите си програми. Те още не се ползват за ефирната програма, но могат да бъдат видени на реклами и билбордове. Логото е в два цвята - черен и още един в зависимост от програмата. Слоганът е \"Първата програма\". И графиката, и мотото препращат към \"доброто старо минало\" на държавната телевизия.В  Той ще бъде по-кратък, от 6 до 8 ч, и с по-малко публицистика. \"Денят започва\" ще има четирима водещи: Ели Гигова, Даниел Михайлов, Боряна Каменова и Илия Илиев. След новините в 8 ч ще започва новото предаване \"100% будни\" с Мария Андонова, което ще дискутира по-леки теми. Трансформацията към по-лежерна тематика бе един от ангажиментите, поети от новия генерален директор Константин Каменаров пое пред СЕМ по време на конкурса за поста. От БНТ уточняват, че въпреки по-съкратения си вариант, \"сутрешният блок запазва своя широк тематичен периметър и остава фокусиран върху важните събития от деня и темите. Актуалните въпроси ще дискутират специалисти от различни области и представители на отговорните институции, а фактите и гледните точки от мястото на събитието ще представят репортерите на БНТ\". На всеки 30 минути в сутрешния блок ще има новини, които ще води Боряна Каменова, позната от предаването \"БНТ Такси\". Боряна е завършила \"Скандинавистика\" и \"Международни отношения и дипломация\".Своя рубрика ще има Ели Гигова. Тя е добре позната на зрителите и като водещ от БНТ (последно на спортните студия на едно от световните първенства по футбол), и от други телевизии - например от \"Здравей, България\" по Нова. Гигова ще води рубриката „Животът в мрежата“ с истории, които предизвикват полемика в социалните мрежи или се радват на множество почитатели в он-лайн пространството. Водещата е завършила Аудио-визуална журналистика във френски колеж, след това „Международни комуникации“ в Париж и магистърска степен от Колежа по международни и обществени въпроси към Университета „Колумбия“ в Ню Йорк.Даниел Михайлов, който водеше предаването „Денят започва“ преди лятната програмна пауза, ще е основен водещ, а Илия Илиев ще поеме спортните теми.Междувременно стана ясно, че Георги Ангелов от \"История.БГ\" и \"Библиотеката\" е трябвало да се откаже от едното от двете предавания заради ново решение всеки водещ да е лице най-много на една продукция. Ангелов избрал да се оттегли от \"Библиотеката\", съобщи той във фейсбук профила си. По информация на OFFNews \"Библиотеката\" ще води Николай Колев.Засега от телевизията не са коментирали новата директива и не съобщават кои други водещи ще засегне. Неофициално - мотивът бил, че в нито една телевизия няма водещи с по две предавания.Директивата засяга и автора на \"Вяра и общество\" Горан Благоев, който от септември трябва да се раздели с \"История.БГ\". \"Вяра и общество\" се мести в нов час - в 14:00 в събота вместо в 17:00. \"История.БГ пък ще се излъчва три пъти в месеца, а в последната седмица от всеки месец ще има състезание на историческа тематика с друг водещ.", "date": "2018.08.31", "title": "БНТ с нови водещи, лого и рокади в предаванията за култура"}
{"url": "https://offnews.bg/politika/pargov-upravliavashtite-v-so-tvoriat-absurd-sled-absurd-okolo-remonta-687247.html", "text": "Експерти от СО допускат изграждане на бетонно съоръжение за подземно разполагане на съдове за битови отпадъци, силови кабели без защитни канали под пътното платно и шахти за подземни кабели върху пътното платно на улица \"Луи Леже\", сигнализира председателят на групата на БСП в СОС Калоян ПарговУправляващите в Столична община творят абсурд след абсурд в сагата с ремонта на ул. \"Граф Игнатиев\" в София. Това коментира лидерът на БСП - София и председател на групата на социалистите в СОС Калоян Паргов. В края на работния ден в сряда той, заедно с експерти, направи инспекция на ремонтните работи по централната улица в София. А след това се срещна с граждани, живеещи на ул. \"Луи Леже\", която е пряка на ул. \"Граф Игнатиев\". Хората сигнализираха за неправилно и нерегламентирано изграждане на бетонно съоръжение за подземно разполагане на съдове за битови отпадъци и се оплакаха от безотговорно отношение на органите, които трябва да дадат решение на техния проблем. Гражданите са крайно недоволни, че сигналите им са прехвърляни от институция на институция и в крайна сметка нищо не се случва по проблема им.\"Оказа се, че около 18,00 часа на строителния обект - ул. \"Граф Игнатиев\" - няма работници, коментира Калоян Паргов. - Живеещите в кооперациите по улицата споделиха впечатления, че не тече особено напрегнат строително-ремонтен процес. Логично това поставя въпроса за крайните срокове и буди съмнение у гражданите, че те ще бъдат спазени\".По повод изграждането на бетонното съоръжение за подземно разполагане на съдове за битови отпадъци на ул. \"Луи Леже\" Калоян Паргов получи от гражданите папка с документи с цялата им кореспонденция по проблема с отговорните институции.\"Случаят изобщо не е сложен, но за сметка на това е, меко казано, абсурден, коментира той. - На ул. \"Луи Леже\" има една жилищна кооперация, магазини и два входа за автомобили към двора на 6-о ОУ \"Граф Игнатиев\". В този участък досега не са разполагани съдове за битови отпадъци. Те са били в зоната на ул. \"Граф Игнатиев\". А самата ул. \"Луи Леже\" е \"синя зона\" и живеещите в кооперациите си плащат годишен абонамент за паркиране там. По проект бетонното съоръжение е предвидено да бъде изградено от източната страна на улицата, откъм оградата на училищния двор. Според отговор на Евгени Крусев, в кадастъра не са били отбелязани подземни кабели, които са под пътното платно от тази страна. По тази причина в заповедната книга проектантът нанася промени и бетонното съоръжение е изградено върху пътното платно в западна посока, на не повече от три метра от входовете на жилищните кооперации. Освен това не е предвидена връзка с канализация и отмиване на евентуални отпадъчни води от битови отпадъци. Опитът с изградени такива съоръжения показва, че в резултат на експлоатацията им има миризми и отпадъци извън заложените съдове, което може да доведе дори до плъзване на различни зарази. Изобщо не е ясно това бетонно съоръжение за отпадъци как ще бъде затваряно и нивелирано, как ще бъде изолирано от повърхности води, дори при миене на улицата, колкото и рядко да става това. Друг абсурд е изграждането на две шахти за подземните кабели, които също са разположени на пътното платно, а върху тях не би трябвало да има автомобилно движение, както и преминаване под уличното платно на окабеляване, без изграждането на защитни канали. В момента кабелите са положени в PVC тръби, които ще се спукат още при полагането на настилките“.Според Калоян Паргов, ако бетонното съоръжение за подземно разполагане на съдове за битови отпадъци, и двете шахти за подземни кабели останат по този начин на уличното платно, почти сигурно ще бъде възпрепятстван подходът на специализираните автомобили като камионите за събиране на боклук, линейка и пожарна, например, до жилищните кооперации и до входовете на училището.\"Гражданите ни показаха отговори от различни институции на техните жалби. За мен тези отговори са напълно формални. Институциите за пореден път си прехвърлят отговорността. В крайна сметка обаче, голямата отговорност е на управляващите в Столична община, коментира още Калоян Паргов. - Затова настоявам заместник-кметът по транспорта Евгени Крусев, проектантът и надзорът на обекта да докладват в специализираните комисии на СОС още на първите заседания, които предстоят преди редовната сесия на 13-и септември. Очаквам да чуя от тях набелязани възможни решения на този проблем. Според експертите, с които бяхме на срещата с гражданите в сряда, подобно съоръжение за подземно разполагане на съдове за битови отпадъци може да бъде изградено в зоната на пресечката на ул. \"Граф Игнатиев\" и ул. \"Луи Леже\" от северната страна върху тротоара и така да бъде разрешен този проблем\".", "date": "2018.08.31", "title": "Паргов: Управляващите в СО творят абсурд след абсурд около ремонта на Графа"}
{"url": "https://offnews.bg/obshtestvo/zapoznajte-se-s-porochnata-familia-bordzhiite-sa-po-epic-drama-687024.html", "text": "Сералът за порочната фамилия на Борджиите можете да гледате всеки делничен ден по новия телевизинен канал  пет минути преди полунощ.Това е времето на Да Винчи и Микеланджело, епоха на дръзка креативност и несравним интелектуален напредък. Но това е и времето на Макиавели, на вилнеещо беззаконие, непрестанна война и неописуема поквара.В сърцето на световния ред е Ватиканът - арбитър на конфликти между кралства и империи. А в центъра на Ватикана е човек, чието желание за власт ще го принуди да преследва най-голямата награда, престола в \"Свети Петър\". Човек, чието име ще стане синоним на безскрупулност и чието папство ще се помни като най-скандалната глава в историята на католическага църква - Родриго Борджия. Четирите му деца - Хуан, най-големият, горделив, мързелив, безскрупулен сексуален хищник; Чезаре, млад мъж, разкъсван между вярата, която не е призванието му и своята тъмна и насилническа натура; Лукреция, младо момиче, което открива тайната сила на женската сексуалност, и Гофредо, невинно дете, което ще израсне в семейство, разкъсвано от конфликти - ще даде на Родриго предизвикателства, не по-малки от политическите маневри на светските му и религиозни съперници.", "date": "2018.08.31", "title": "Запознайте се с порочната фамилия! Борджиите са по Epic Drama"}
{"url": "https://offnews.bg/ikonomika/coca-cola-kupuva-costa-687221.html", "text": "Coca-Cola ще купи веригата кафенета Costa, която оперира и в България, от собственика ѝ Whitbread в сделка за £3.9 млрд.Първоначално Whitbread възнамеряваше да се отдели от веригата като отделна фирма, но впоследствие обяви, че цялостната продажба се е оказала по-печеливша.Изпълнителният директор Алисън Бритейн заяви, цитиран от Би Би Си, че сега Whitbread ще се насочат към бизнеса им с Premier Inn в Германия и Великобритания.Whitbread купи Costa, която сега е най-голямата верига кафенета в Обединеното кралство, само за £19 милиона през 1995 г.По това време тя имаше само 39 заведения, а сега само във Великобритания броят им надхвърля 2400.След обявяването на сделката акциите на Whitbread скочиха с повече от 17% в сутрешната търговия в петък.", "date": "2018.08.31", "title": "Coca-Cola купува Costa"}
{"url": "https://offnews.bg/obshtestvo/vodata-spira-v-chast-ot-lozen-dnes-687141.html", "text": "\"Софийска вода\" временно ще прекъсне водоснабдяването в част от село Лозен днес, съобщиха от дружеството. Подмяна на сградно водопроводно отклонение на ул. „Роза“ в с. Лозен налага спиране на водоподаването от 09:00 до 17:00 часа на ул. \"Сергин Сердарски\" от ул. \"Съединение\" до ул. \"Могила\", ул. \"Роза\", ул. „Рашовец“ от ул. \"Роза\" до ул. \"Сергин Сердарски\". Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.08.31", "title": "Водата спира в част от Лозен днес"}
{"url": "https://offnews.bg/kultura/preporachvame-vi-zhivopis-ot-golemi-balgarski-hudozhnitci-v-dvoretca-687194.html", "text": "Художествена галерия „Жорж Папазов“ – Ямбол гостува в залите на Национална галерия - Двореца.Специално създадената изложба има за цел да представи високите постижения на художници, творили през XX в. и оставили трайна следа в българското изобразително изкуство и в културната традиция на Европа.В експозицията са включени пейзажи, портрети, натюрморти и фигурални композиции, изпълнени с класически живописни техники.Ценителите на изкуството в столицата ще могат да видят 51 творби на 34 майстори на четката, сред които: Александър Мутафов, Александър Петров, Атанас Яранов, Бенчо Обрешков, Борис Денев, Владимир Димитров-Майстора, Георги Баев, Дечко Узунов, Екатерина Савова-Ненова, Емил Стойчев, Енчо Пиронков, Златю Бояджиев, Илия Петров, Йордан Кацамунски, Калина Тасева, Найден Петков, Николай Русчуклиев, Петко Абаджиев, Петър Славов-Кера, Светлин Русев, Стоян Венев, Цанко Панов, Янаки Кавръков, Янаки Манасиев.Акцент в изложбата са художниците от Ямбол и ямболския регион: Жорж Папазов, Георги Попов-Джон, Елза Гоева, Иван Димов, Иван Славов, Невена Трънкова, Павел Бакалов, Панайот Панайотов, Паруш Гогов и Стефан Бъчваров.Експозицията включва картини от различни периоди на авторите – както зрели творби, така и ранни и по-слабо познати произведения, всички обединени от неоспоримия талант на своите създатели. Уникалният стил и почерк на Владимир Димитров-Майстора (1882-1960) и Борис Денев (1883-1969) са представени в няколко виртуозно изпълнени малкоформатни картини.Интерес предизвикват и няколко портрета на художници, сред които този на Васка Емануилова – един от най-често портретуваните български творци, с автор Георги Попов-Джон (1906-1960), както и автопортретите на Емил Стойчев (1935) и Янаки Манасиев (1932-1978). Иван Славов (1876-1937) е представен с живописен портрет, който е нетипичен за неговото творчество. Авторът е популярен основно с острите си карикатури срещу властта през първата половина на XX в.Специално място в изложбата е отредено на ранните произведения на предвестника на сюрреализма Жорж Папазов (1894-1972) – пейзажи, които той рисува ок. 1916 по време на обучението си в Прага.", "date": "2018.08.31", "title": "Препоръчваме ви: Живопис от големи български художници в Двореца"}
{"url": "https://offnews.bg/temida/10-zadarzhani-sled-aktciata-v-marinela-razsledvat-vetko-arabadzhiev-z-687241.html", "text": "Десет лица са задържани до този момент след акцията на Специализираната прокуратура в офиси на фирми в хотел „Маринела“. Това каза заместникът на главния прокурор Иван Гешев. Той уточни, че разследването продължава, извършват се множество претърсвания и изземвания на територията на различни адреси и МПС-та в София и Пловдив.Собственикът на хотела, ако използвам думата „собственик“, по официални данни, от началото на август не се намира в страната заедно с хора от семейството си. Обект на разследване за извършени престъпления са и това лице, хора от семейството му, както и управители и собственици на различни фирми, каза още Гешев за Ветко Арабаджиев, цитиран от Фокус. Делото по случая е образувано преди 10 дни. Има доказателства, че вероятно лицето собственик на хотел „Маринела“ с други хора са извършвалиданъчни престъпления и пране на пари, каза още Гешев. Относно това, че в този хотел са се състояли едни от най-важните европейски събития и може ли да се окаже, че всъщност е точено ДДС от пари, дадени за Европредседателството, Иван Гешев заяви: „Няма такива данни. Няма кой да точи пари за Европредседателството. За да спечелиш определени обществени поръчки, трябва да отговаряш наопределени законови условия. Това няма общо с предмета на разследването, което ви описвам“. Предстои изземване на определени МПС-та като веществено доказателство. До момента са намерени дребни суми от рода на 150 000 лева като очакваме доста по-големи суми до края на деня. Част от тях са намерени в кутия за обувки, а не в помещение, ползвано от това семейство, което посочихте“, заяви зам.-главният прокурор. ", "date": "2018.08.31", "title": "10 задържани след акцията в Маринела, разследват Ветко Арабаджиев за пране на пари"}
{"url": "https://offnews.bg/politika/dobrev-ima-pravitelstvena-kriza-kamilite-se-smeniat-kervanat-si-var-687248.html", "text": "Трима възлови министри от правителството на „стабилността” си отиват. Това е правителствена криза и ние, от БСП, не сме изненадани от оставките и ги намираме за доста закъснели. Това каза зам-председателят на БСП Кирил Добрев на пресконференция в централата на партията. Той заяви, че има още две възлови ведомства, където оставките също са много закъснели. Добрев коментира, че оставката на Цецка Цачева е задължителна заради избягали и изчезнали затворници и за срива на Търговския регистър, който блокира изцяло икономическата дейност в страната. Задължителна е и оставката на министър Порожанов заради кризата, предизвикана в Странджа. Добрев каза още, че тези оставки са признание за 10 годишната грешна политика на рязане на ленти. Зам.-председателят на левицата изтъкна, че тримата министри са поредните, които си отиват. „Заменяме едни партийни функционери с други. Този път номерът им няма да мине. Камилите се сменят, керванът си върви и от 10 години този керван се води от един и същи човек. Оставка на цялото правителство е единственият изход от политическата криза”, категоричен бе Кирил Добрев. Той допълни, че БСП е единствената опозиционна сила в този парламент и единствена, през всички тези години, е била близо до хората.„Къде е Лиляна Павлова, защо не е в следствието и защо не я разпитват. Николай Нанков и всички шефове на АПИ се изредиха в следствието, но нея я няма”, каза още Кирил Добрев. Той припомни, че през 2011 година Росен Плевнелиев, като министър, прави обществената поръчка и дава изпълнението на тази фирма. „Защо той не е в следствието?”, попита още Добрев. Той припомни още, че тогава зам.-министър е Лиляна Павлова. „През 2016 година тя е министър и пуска в експлоатация с акт 16 пътя. А може би се чака днес да бъде „изпрана” и заедно с Лазар Лазаров да се върнат и керванът да продължи да си върви, и схемата да си работи” каза още Кирил Добрев. Той попита още- има ли взаимовръзка между строителни фирми и политически лица .„Докато не отговорим, няма да намерим отговора- защо пътищата ни са некачествени и защо хората умират по тях“, категоричен бе Кирил Добрев.Крум Зарков: Ще подкрепим оставките на тримата министри, защото сме ги изисквали многократно„Ще подкрепим оставките на тримата министри, защото сме ги изисквали многократно.Това, че тези хора си тръгват, не е отговор на големия въпрос - ще има ли качествена промяна в политиките, които те водеха“. Това каза зам.-председателят на ПГ на „БСП за България” Крум Зарков. Той добави, че- дали ще има вот на недоверие, ще бъде решено допълнително . Зарков припомни, че на първия вот на недоверие мотивите на левицата са били свързани с очевидните порочни практики по възлагането на поръчки при строеж на пътища, а вторият е бил за провала в сектор „Сигурност”. „Хубаво е обаче управляващите да се вслушат в аргументите ни по време на вотовете, защото с времето се оказва, че те са правилни”, добави Зарков. „Въпросът за отговорността несъмнено е много важен. Кой носи отговорност и каква?”, попита Зарков. Той заяви, че всички знаят, че в страната големи обществени поръчки се отдават порочно. „Въпросът е дали продължаваме да стоим с широко затворени очи пред случващото се и да оплакваме всяка следваща трагедия или коренно променяме начина, по който мислим”- коментира Крум Зарков.Георги Свиленски: Проблемът е системен и е в управляващите„Ярък пример, че този керван следва една и съща политика вече 10 години е създаването на нов орган за пътна безопасност. Такъв орган съществува у нас вече 15 години”- каза зам.-председателят на ПГ на „БСП за България” Георги Свиленски. Той припомни, че през 2011 г. този орган, заедно с правителството тогава, е приел „Стратегия за безопасност на движението”. „На първата страница е снимката на тогавашния министър на вътрешните работи Цветан Цветанов. В нея са написани абсолютно всички препоръки, които вече 5 дни слушаме по медиите”, коментира Свиленски. Нищо обаче не е изпълнено. „Има ли смисъл да се прави нов орган, когато нормите и стратегиите не се изпълняват. Остана една година до приключването на тази стратегия. Според нея жертвите по пътищата трябваше да бъдат намалени на 388 на година, днес те са 393, а е само края на август. Проблемът е системен и е в управляващите”, категоричен бе Георги Свиленски.", "date": "2018.08.31", "title": "Добрев: Има правителствена криза. Камилите се сменят, керванът си върви"}
{"url": "https://offnews.bg/obshtestvo/pochitame-sv-genadij-geno-i-genka-cherpiat-za-imen-den-687142.html", "text": "Църквата почита днес Полагане честния пояс на Пресвета Богородица и  Св. свщмчк Киприан и Свети Генадий, патриарх Константинополски. Имен ден празнуват съимениците му, както и Гено и Генка. Той приел престола на Константинополската патриаршия след свети Анатолий, при царуването на император Лъв Велики. За богоугодния му живот свидетелства книгата, наречена \"Лимонар\". В нея преподобните отци Софроний и Йоан повествуват за следното:Двама старци, които преди са били презвитери на Константинополската църква, ни разказаха за блажения Генадий, Константинополския патриарх, че бил кротък, съблюдавал телесна чистота и се отличавал с въздържанието си. Казаха за него и това, че мнозина му причинявали големи неприятности заради клирика на име Харисим, който премного съгрешавал. Той служил при храма на светия мъченик Елевтерий и за него разправяли, че той не само прекарва живота си в леност, нерадение и греховна нечистота, но се занимава с разбойничество и вълшебство. Като призовал този клирик, патриархът започнал да го увещава, отчески поправяйки го с духа на кротостта, но като видял, че той остава непоправим, заповядал да го накажат. Но Харисим продължавал да върши същото и наказанието не му подействало. Тогава патриархът изпратил един от слугите си в храма на мъченика, където служел Харисим, за да измоли от мъченика сам да го изправи или поне да отсече от Църквата потъналия в грехове служител на своя храм. Пратеникът дошъл в храма, застанал пред олтара и като прострял ръка към гроба на мъченика, казал:- Свети мъчениче Елевтерие! Патриарх Генадий ти възвестява чрез мен, грешния, че клирикът Харисим, който служи в твоя храм, върши множество беззакония и създава съблазни. Затова или го изправи, или го отсечи от църквата.На следващата сутрин Харисим бил намерен мъртъв. Това показва колко угоден на Бога и на Неговите светии бил блаженият Генадий, защото словото му, обърнато към светия мъченик чрез пратеника, било скоро чуто и изпълнено на дело. Свещеномъченик Киприан (Тасций Цецилий Киприян) е един от отците на Църквата от трети век - време на почти непрекъснати гонения срещу Христовата църква.Роден е около 200 г. в Картаген (Северна Африка) в богато и уважавано семейство. Получил прекрасно светско образование и станал блестящ оратор и учител по философия. Проявил интерес към християнството, запознал се с трудовете на презвитер Тертулиан и под негово влияние бил приет в християнската община в Картаген като оглашен (приготвящ се за кръщение). По това време той раздал имуществото си и се преселил в дома на презвитера Цецилия. Година сле Кръщението му, св. Киприан бил ръкоположен за презвитер, а след смъртта на епископ Донат - за епископ.По време на гоненията на император Валериан (253-259) светителят бил изпратен на заточение. В изгнание той написал много писма и книги. Тъй като желаел да пострада в Картаген, той сам се върнал там. Заради отказа му да принесе жертва на идолите, св. Киприан бил посечен с меч. Освен дрехата на пресвета Богородица, между останалите вещи се запазил и нейният пояс, който след Успението й бил поверен по поръка от самата нея на апостол Тома, а после бил предаван между вярващите по наследство един на друг.В V век при царуването на Аркадий, син на Теодосий Велики, честният пояс на св. Богородица бил пренесен от Йерусалим в Цариград и положен в скъпоценен ковчег във Влахернския храм \"Св. Богородица\".В Х век честният пояс на св. Богородица бил прославен чрез особена личба. Византийската императрица Зоя, съпруга на император Лъв Философ, след като дълго време страдала от душевна болест, получила веднъж насън откровение, че незабавно ще оздравее, ако на нея бъде възложен поясът на пресвета Богородица. Царят помолил патриарха и ковчегът бил отворен. Сам патриархът прострял пояса над болната царица и тя веднага оздравяла. Заради даруваната милост били отправени благодарствени молитви към Господа Иисуса Христа и пречистата му Майка. След това честният пояс тържествено бил положен отново в ковчега, в който по-рано се съхранявал.За спомен на това чудо над болната царица бил установен в началото на Х в. празникът \"Полагане честния пояс на пресвета Богородица\".", "date": "2018.08.31", "title": "Почитаме св. Генадий, Гено и Генка черпят за имен ден"}
{"url": "https://offnews.bg/kultura/sezonat-v-narodnia-teatar-zapochva-na-11-septemvri-687246.html", "text": "Началото на театралния сезон в Народен театър \"Иван Вазов\" ще бъде дадено на 11 септември.От театъра обещават над 10 нови премиери и ново издание на \"Театър пред театъра\" в края на сезона.Първото представление е \"Цветът на дълбоките води\" на Сцена на IV етаж.За \"Цветът на дълбоките води\":Създаден по пиесата на Оля Стоянова, спектакълът ще срещне с две изключителни фигури от историята на Европа, две кралици – във въображаема среща преди смъртта. Кралица Елизабет І и Мария Стюарт, които никога не се срещали ще бъдат заедно на сцената.", "date": "2018.08.31", "title": "Сезонът в Народния театър започва на 11 септември"}
{"url": "https://offnews.bg/obshtestvo/avgust-si-otiva-sas-slantce-i-34-gradusa-sled-4-septemvri-shte-vali-687179.html", "text": "Слънчево време ще преобладава в последния ден на август. Временни увеличения на облачността ще има, но само на отделни места в планинските райони ще превали и прегърми. Максималните температури ще са между 29 и 34 градуса, в София - около 29 градуса, според прогнозата на НИМХ. По Черноморието ще е слънчево с до умерен вятър от изток-североизток. Максималните температури ще са между 28 и 31 градуса, а температурата на морската вода ще е 26-27 градуса. Вълнението на морето ще е около 2 бала.В планините ще е слънчево, след обяд - с купеста облачност, и на отделни места в масивите от ЗападнаБългария ще превали и прегърми. Ще духа слаб до умерен югоизточен вятър. Максималната температура на височина 1200 метра ще е около 23 градуса, на 2000 метра - около 16 градуса. Септември също ще започне със слънце и топло време, промяна настъпва от 4-ти. След тази дата времето ще е променливо, ще има и превалявания, придружени с гръмотевици.", "date": "2018.08.31", "title": "Август си отива със слънце и 34 градуса, след 4 септември ще вали"}
{"url": "https://offnews.bg/futbol/ludogoretc-v-kompaniata-na-bajer-leverkuzen-tciurih-i-aek-larnaka-v-l-687244.html", "text": "Лудогорец ще бъде в Група А на Лига Европа в компанията на Байер Леверкузен, Цюрих и АЕК Ларнака в групите на Лига Европа, отреди тегленият днес жребий в Монако.Първите срещи от груповата фаза ще се играят на 20 септември. \"Орлите\" се класираха напред след две победи на Торпедо (Кутаиси) - 1:0 в Грузия и 4:0 в Разград. Българският шампион беше съвсем близо до това да е поставен като водач на група, но за целта трябваше два тима измежду тези с по-висок коефициент да отпаднат в плейофите.Байер е един от най-силните отбори на Германия в последните 20 години. През сезон 2001/2002 германците с Димитър Бербатов в състава си играят финал в ШЛ, който губят с 1:2 от Реал Мадрид.Цюрих е носител на Купата на Швейцария и поради тази причина влиза директно в групите на Лига Европа. АЕК Ларнака пък е носител на Купата на Кипър. През настоящия сезон са елиминирали три отбора в Европа и то доста убедително - ирландския Дъндолк (0:0 и 4:0), Щурм Грац (2:0 и 5:0) и ФК Тренчин (1:1 и 3:0).Група АБайер Леверкузен (Германия)Лудогорец (България)ФК Цюрих (Швейцария)АЕК Ларнака (Кипър)Група ВЗалцбург (Австрия)Селтик (Шотландия)Лайпциг (Германия)Розенборг (Норвегия)Група СЗенит (Русия)ФК Копенхаген (Дания)Бордо (Франция)Славия Прага (Чехия)Група DАндерлехт (Белгия)Фенербахче (Турция)Динамо Загреб (Хърватия)Спартак Търнава (Словакия)Група ЕАрсенал (Англия)Спортинг Лисабон (Португалия)ФК Карабах (Азербайджан)Ворскла (Украйна)Група FОлимпиакос (Гърция)Милан (Италия)Бетис (Испания)Дюделанж (Люксембург)Група GВиляреал (Испания)Рапид Виена (Австрия)Спартак Москва (Русия)Рейнджърс (Шотландия)Група HЛацио (Италия)Олимпик Марсилия (Франция)Айнтрахт Франкфурт (Германия)Аполон (Кипър)Група IБешикташ (Турция)Генк (Белгия)Малмьо (Швеция)Сарпсборг (Норвегия)Група JСевиля (Испания)ФК Краснодар (Русия)Стандард Лиеж (Белгия)Акхисар Беледиеспор (Турция)Група KДинамо Киев (Украйна)Астана (Казахстан)Рен (Франция)Яблонец (Чехия)Група LЧелси (Англия)ПАОК (Гърция)БАТЕ Борисов (Беларус)МОЛ Види (Унгария)", "date": "2018.08.31", "title": "Лудогорец в компанията на Байер Леверкузен, Цюрих и АЕК Ларнака в Лига Европа"}
{"url": "https://offnews.bg/112/pian-nadziratel-blasna-i-ubi-momche-na-kolelo-687245.html", "text": "Пиян надзирател зад волана блъсна и уби на място 16-годишно момче между пазарджишките села Ивайло и Сарая.Тежкият инцидент е станал около 20:30 часа вечерта в четвъртък. Надзирателят от пазарджишкия затвор е ударил последното момче от група от деца с колела на пътя. Тестът с дрегер е показал 1.56 промила алкохол. Окръжната прокуратура в Пазарджик е сезирана по случая, а пияният служител на правосъдното министерство е задържан. Надзирателят незабавно е отстранен от длъжност и срещу него е образувано дисциплинарно производство от Главна дирекция \"Изпълнение на наказанията“, съобщи министерството на правосъдието.От ведомството на Цецка Цачева изказват съболезнования на „близките на починалото дете.", "date": "2018.08.31", "title": "Пиян надзирател блъсна и уби момче на колело"}
{"url": "https://offnews.bg/sviat/mazh-namushka-dvama-na-garata-v-amsterdam-687253.html", "text": "Двама души бяха ранени днес при нападение с нож на централната гара в Амстердам, а предполагаемият нападател беше ранен от полицаи, предаде БТА.\"Полицаи стреляха по заподозрян след инцидент с хладно оръжие на централната гара на Амстердам\", съобщи полицията в Туитър.Два от пероните бяха затворени, но сградата не бе евакуирана, съобщава АП. И тримата ранени, включително заподозреният, са откарани в болница за лечение.Все още не е ясно какви са били мотивите за нападението. Полицията съобщи, че разследва всички възможни версии.По данни на местната телевизия АТ5, цитирана от Ройтерс, инцидентът е бил предшестван от скандал.", "date": "2018.08.31", "title": "Мъж намушка двама на гарата в Амстердам"}
{"url": "https://offnews.bg/politika/vmro-iznenadani-ot-ministerskite-ostavki-iskat-speshna-sreshta-s-gerb-687252.html", "text": "ВМРО били изненадани от оставките на тримата министри и настояват за спешна среща с ръководството на ГЕРБ и извънреден коалиционен съвет. Това се разбра от думите на зам.-председателя на ВМРО и депутат от \"Обединените патриоти\" Искрен Веселинов. Партията на вицепремиера Красимир Каракачанов иска спешна среща с коалиционните партньори, на която да бъдат представени мотивите за оставките на министрите на транспорта Ивайло Московски, на регионалното развитие Николай Нанков и на вътрешните работи Валентин Радев.Според ВМРО трябва да се отговори и на въпроса дали така ще бъдат решени проблемите, или това ще ги забави. \"От ВМРО заявяваме твърдо, че трябва да бъде поета отговорност от абсолютно всички, които са виновни за инцидента. Притесняваме се обаче да не остане недовършено разкриването на истински отговорните лица от този бърз политически ход, който цели очевидно да се намали общественото напрежение\", каза Веселинов, цитиран от БТА.Веселинов каза още, че като председател на парламентарната комисия по регионална политика е с \"изключително добри впечатления от работата на министър Нанков\" и неговата оставка не е добра новина за сектора.По думите му от ГЕРБ не са имали предварителни консултации по темата нито с ВМРО, нито с някой от останалите коалиционни партньори в управлението - Атака или НФСБ.От ВМРО подчертават, че уважават правото на ГЕРБ да излъчва и да сменя своите министри, но тук се касае за важен проблем.\"Целта не е бързият ефект и туширане на общественото напрежение, а максимално бързо да се вземат мерки от структурите на властта, за да бъдат решени проблемите завинаги\", каза Веселинов.", "date": "2018.08.31", "title": "ВМРО изненадани от министерските оставки, искат спешна среща с ГЕРБ"}
